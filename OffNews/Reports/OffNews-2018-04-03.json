{"url": "https://offnews.bg/futbol/real-madrid-i-ronaldo-obezchestiha-starata-gospozha-678025.html", "text": "Европейският клубен шампион Реал Мадрид на практика се класира за 1/2-финалите на Шампионската лига, след като разгроми с 3:0 Ювентус в първия четвъртфинал в Торино.Големият герой за \"белия балет\" отново беше мегазвездата Кристиано Роналдо, който уби интригата още в третата минута, когато откри резултата след асистенция на Иско. С това попадение Роналдо време в историята, като се разписа в десети пореден мач и подобри рекорда на Рууд ван Нистелрой, който се беше разписвал в девет поредни мача през сезон 2002/2003 година.След почивката Роналдо удвои резултата с феноменален гол със задна ножица. Буфон и Киелини не се разбраха за една топка, тя попадна у португалеца, който подаде към Лукас Васкес.Буфон спаси, но рикоширалата топка попадна у Карвахал, който центрира в наказателното поле, където Роналдо акробатично я прати в мрежата. Две минути по-късно Ювентус остана с човек по-малко, след като Пауло Дибала получи втори жълт картон за нарушение срещу Дани Карвахал.В 72-ата минута Реал стигна до трети гол, като негов автор стана Марсело след асистенция на Роналдо. Така Реал обезсмисли реванша на 11 април в Мадрид, който ще бъде пропуснат от Серхио Рамос заради натрупани жълти картони.В другия четвъртфинал тази вечер Байерн Мюнхен надви Севиля с 2:1 като гост и също гледа уверено напред.", "date": "2018.04.03", "title": "Реал Мадрид и Роналдо обезчестиха \"Старата госпожа\""}
{"url": "https://offnews.bg/kultura/istoricheski-snimki-koito-edva-li-ste-vizhdali-galeria-678007.html", "text": "Кадрите в тази галерия представят под необичаен ъгъл едни от най-големите исторически събития от миналия век. Подбрани са от редакцията на сп. \"Тайм\":1. Тост за края на Сухия режим5 декември 1933 г.: Денят, в който националната забрана на алкохола в САЩ е отменена.2. Почивка от войнатаВойник от Червената армия си играе с котенце по време на Втората световна война.3. Един забавен ден на лейди ДиПринцеса Даяна и принц Хари в увеселителен парк, април 1992 г.4. Математика в паркаСтудентки в СССР учат за изпитите си в парк в края на 60-те години.5. СнайперисткитеДами снайперисти в 1-ви Белоруски фронт, 1945 г.6. Мерилин МонроЛегендата на Холивуд пее за многохилядните съюзнически войски в Корея, 11 февруари 1954 г.7. Небето над Голямата ябълка1966: Ню Йорк е един от най-замърсените градове в Америка.8. Големите тримаСталин, Рузвелт и Чърчил се срещат на конференцията в Техеран през 1943 г.", "date": "2018.04.03", "title": "Исторически снимки, които едва ли сте виждали (галерия)"}
{"url": "https://offnews.bg/obshtestvo/polovinata-hora-s-uvrezhdania-mozhe-da-zagubiat-invalidnite-si-pensii-677987.html", "text": "Лекарите в ТЕЛК да дават процент инвалидност за основното заболяване, но не и за придружаващите го, предлага здравното министерство в публикувани за обществено обсъждане промени в системата на Националната и териториалните експертни лекарски комисии (НЕЛК и ТЕЛК). В момента ТЕЛК дава процент инвалидност на база на всички заболявания на пациента, като процентът се изчислява по формула. Ако промените влязат в сила, за крайната оценка на намалената работоспособност ще се взема предвид само основното заболяване и няма да се включват всички заболявания на пациентите - те само ще се записват в експертното решение. Според Министерството на здравеопазването тези промени ще доведат до по-голяма обективност на медицинската експертиза и ще опростят модела на оценяване.  Ведомството обяснява, че при сегашния модел пациенти с леки, неинвалидизиращи, но много на брой заболявания получават по-голям процент намалена работоспособност или степен на увреждане и попадат в една и съща категория с хора с тежки увреждания. Промените обаче ще бъдат несправедливи спрямо хора с няколко тежки заболявания, тъй като според новите правила намалената работоспособност ще се оценява само според най-увреждащото заболяване. \"Това означава, че около половината от хората с увреждания при преосвидетелстване ще получат под 50% и ще бъдат лишени от инвалидни пенсии, а на останалите процентите ще са значително занижени\", коментира промените д-р Боряна Холевич, председател на Сдружението на лекарите от ТЕЛК-София, на Фейсбук страницата на Сдружението.Освен това много от хората, които сега са с над 90% инвалидност, ще паднат под този процент и вече няма да имат право на чужда помощ.В новите текстове се премахват и съществуващите диапазони за оценка на степента на увреждане и се въвеждат конкретни проценти, като идеята е да се намали субективизма.Въвежда се и ново правило, което се очаква да улесни пациентите - комисиите ще имат възможност да се произнасят предимно на базата на медицинска документация и само при необходимост ще се осъществява клиничен преглед или ще се назначават допълнителни изследвания или консултации със специалисти. Така на пациентите с достатъчна медицинска документация няма да се налага да пътуват за среща с Комисията. С промените се премахва и изискването лекарите в състава на ТЕЛК да са заети на трудов договор и на пълен работен ден, като същевременно се дава възможност да се определят лекари – резервни членове. По този начин на ръководителите на лечебни заведения, към които са разкрити експертни комисии, се осигурява свобода за избор на специалисти, с които да сключат договор за осъществяване на медицинската експертиза. По този начин ще могат да се разкрият нови ТЕЛК-ове, включително към болниците в по-малките градове. В момента лекарите нямат право да имат собствена практика и ограничението води до съществен кадрови проблем в ТЕЛК. Проектът за промени в наредбата за ТЕЛК е качен на страницата на МЗ за обществено обсъждане, което ще продължи до 2 май. ", "date": "2018.04.03", "title": "Половината хора с увреждания може да загубят инвалидните си пенсии заради промени в ТЕЛК"}
{"url": "https://offnews.bg/kultura/tarsiat-se-bandi-koito-da-predstaviat-balgaria-na-naj-prestizhnia-for-677990.html", "text": "Започна набирането и подбора на желаещите да представят тази година родната сцена на най-авторитетния форум за метъл музика в света – фестивала Wacken Open Air в Германия.Условията за участие в конкурса и след това за участие на фестивала са:- Групата трябва да е от България- Музиката, с която групите кандидатстват, трябва да е авторска- Текстовете не трябва да са от чужди автори, публикувани или подготвени за издаване- Групата да не е имала и/или няма подписан договор и/или сделка с издател или чужд продуцент за настоящ, минал или бъдещ период- Групата да може безпроблемно да изсвири 30 минутен сет собствени песни- В мр3 формат от 4 до 6 песни - Актуална, но не концертна снимка на групата – без каквито и да допълнителни лога и надписи по нея- Биография на групата в .txt или word формат- Адрес за обратна връзка и телефон(и) за контактНационалния финал ще се проведе в самото начало на месец юни, а имената на родните финалисти ще научим не по-късно от 14 май. Всяка група ще разполага с 20 минути концертно време и общо 10 минути за подготовка по представянето и освобождаване на сцената. На сцената ще има барабанен сет, усилватели и кабинети. Групите ще бъдат оценявани от жури, чийто състав ще бъде представен в деня на откриването. Всяка от допуснатите групи ще получава регулярна и подробна информация на електронната си поща.", "date": "2018.04.03", "title": "Търсят се банди, които да представят България на най-престижния форум за метъл в света"}
{"url": "https://offnews.bg/temida/dadoha-na-sad-mitnichari-v-silni-dni-pribirali-do-60-000-lv-678004.html", "text": "Специализираната прокуратура внесе в Специализирания наказателен съд обвинителен акт срещу осем бивши служители на Митнически пункт „Лесово“ за участие в организирана престъпна група за искане и получаване на подкупи от преминаващи български и чужди граждани. В края на септември 2015 г. началниците на три от четирите митнически смени се събират в с. Лесово и решават да продължат „традицията“ за незаконно събиране на пари, господствала до идването на новия началник напункта. Средствата следвало да се събират от инспекторите в техните смени и да се предават на началниците. Те от своя страна – да ги съхраняват и веднъж или два пъти в месеца да ги разпределят между служителите, съобразно „приноса“ на всеки от тях. Най-голям дял бил отделян за началника на пункта, за да не се противопоставя на „традицията“. Митническите инспектори били инструктирани в детайли за организацията по събирането на подкупите и нуждата от конспиративност. Те трябвало да мотивират водачите на преминаващите през пункта превозни средства (най-вече на товарните) да дават неголеми суми за бързото и безпроблемно преминаване на митническия контрол.От 200 до 400 щатски долара инспекторите искали от превозвачите на „карго“. По 50-100 долара взимали от шофьорите на камиони от страни извън ЕС, най-вече с украинска, руска и молдовска регистрация.Това билозадължително, когато установявали някаква нередност - несъответствие на товара с описания в документите или липса на винетка, например. Част от незаконно придобиваните парични средства се събирали от водачи на камионис извънгабаритни товари. Те били пропускани срещу суми, по-малки от дължимите иначе държавни такси. С това е бил ощетяван и републиканският бюджет.С такива корупционни действия за месец в „силни дни“ е можело да се съберат по 40-60 хиляди лева, а в „слаби“ – 1000-2000 лева. Престъпната група е неутрализирана на 2 ноември 2016 г., когато под ръководството на Специализираната прокуратура се провеждат процесуално следствени действия на Митнически пункт „Лесово“, както и в служебнипомещения и жилища в Бургас и Ямбол. Това е второто дело на Специализирана прокуратура срещу служители на митнически пункт „Лесово“ за  организирано искане и получаване на подкупи.В началото на ноември 2014 г. обвинения бяха повдигнати на седмина служители, в т.ч. на началника на пункта, на двама началници на смени, двама техни заместници и двама инспектори. Почти две години по-късно служителите, които тогава бяха привлечени като свидетели, днес са обвиняеми за същите престъпления.", "date": "2018.04.03", "title": "Дадоха на съд митничари, в силни дни прибирали до 60 000 лв."}
{"url": "https://offnews.bg/tehnologii/sony-xperia-i-vivacom-podariavat-dvoen-bilet-za-finala-na-shampionska-678010.html", "text": "Шампионска лига е най-важният европейски клубен футболен турнир, а през април всички погледи са вперени към решителните битки по пътя към финала.Като официален партньор на турнира, Sony Xperia предоставя уникалния шанс за всички клиенти на VIVACOM да спечелят двоен билет за финала на Шампионска лига на 26 май в Киев.От 1 до 30 април абонатите на телекома, закупили смартфона от супер среден клас на Sony – Xperia XA2 с план от VIVACOM, участват в томбола за спечелването на тази изключителна награда. Късметлията, който ще гледа мача на живо от трибуните на Олимпийския стадион в украинската столица, ще бъде изтеглен на 2 май 2018 г. Освен билети за големия сблъсък на най-добрите във футбола, щастливецът и негов придружител ще получат и двупосочни самолетни билети до Киев с пътническа застраховка, две нощувки в хотел, трансфер до стадиона, подаръци от Sony Xperia, a преди и по време на мача ще имат ексклузивен достъп до специалната зона за гости.Наред с възможността за ексклузивната награда, Sony Xperia и VIVACOM са подготвили и още вълнуващи футболни игри с награди през този месец. От 1 до 15 април клиентите в 10 от топ магазините на VIVACOM в София, Варна, Бургас и Пловдив ще могат да се насладят отблизо на 10 оригинални футболни сувенира на звездите от Шампионска лига, включващи бутонки, тениски и топки с автограф на Лионел Меси, Кристиано Роналдо, Гарет Бейл, Луис Суарез, Еден Азар и Стивън Джерард.Всички, споделили своя снимка с някой от артикулите в играта на Facebook страницата на VIVACOM, участват в томбола за награди от Sony Xperia и един от сувенирите на Шампионите.От 16 до 30 април пък всички потребители и фенове на VIVACOM в социалните мрежи ще могат да изпробват футболните си знания в специалната Шампионска игра-анкета за още страхотни изненади от японския производител и разбира се – още един от ексклузивните артикули с подпис от най-добрите в съвременния футбол.Любителите на футбола и висококачествените телефони могат да закупят достъпния смартфон с първокласни възможности и функции на Sony – Xperia XA2 – на цена от 19,98 лв./месец с план Smart L+ от VIVACOM. Моделът е с красив дизайн без видими рамки и се предлага в четири модерни цвята – класическо черно, стилно сиво, синьо и нежно розово. Разполага с 5.2-инчов Full HD IPS дисплей, мощна 23MP задна камера, която предлага 4К видеозапис, и 8МР предна камера със супер широк 120° обхват. Работи с мощен осемядрен процесор и мобилната платформа Qualcomm® Snapdragon™ 630 под Android 8.0 Oreo, а 3300 mAh батерия е сред най-добрите в този клас.", "date": "2018.04.03", "title": "Sony Xperia и VIVACOM подаряват двоен билет  за финала на Шампионската лига в Киев"}
{"url": "https://offnews.bg/politika/tcvetanov-obeshta-komisiata-po-dosietata-niama-da-bade-zakrita-678006.html", "text": "Комисията по досиетата няма да бъде закривана на този етап. Няма да се ограничава и работата й. Това обеща председателят на парламентарната група на ГЕРБ Цветан Цветанов по време на дискусия \"Комисия по досиетата - настояще и бъдеще\". Той декларира, че разчитат на широка политическа подкрепа от политическите сили в парламента.Цветанов обяви, че Народното събрание няма да приеме законопроекта на БСП, с който се иска закриване на комисията по досиетата и превръщането й в институт, в който достъпът до документите да бъде ограничен, а задължителните проверки за агентурно минало на публичните фигури да отпаднат.\"Знанието и информацията, която трябва да бъде предоставена на обществото е, на първо място. Тя е  ангажимент на всеки един политик, който участва в реалната политика на страната\", коментира Цветанов, цитиран от \"Фокус\".От Комисията по досиетата обявиха, че до края на миналата година са направени проверки на общо 287 780 души за  принадлежност към Държавна сигурност и разузнавателните служби на Българската народна армия. От тях  141 985 са преминали задължителна проверка защото са участвали в избори или са били кандидати за публични длъжности в институциите.\"Какво означава това? Това са хора, които по един или друг начин са участвали в управлението на страната и са преминали тази задължителна проверка\", коментира председателят на комисията Евтим Костадинов. Той добави, че Комисията е установила принадлежност общо на 15 192 лица, но публично оповестените са 12 404, защото законът не позволява тази информация да се изнася за починали хора.", "date": "2018.04.03", "title": "Цветанов обеща: Комисията по досиетата няма да бъде закрита"}
{"url": "https://offnews.bg/112/retcidivisti-napadnaha-ohranata-i-izbiagaha-ot-sofijskia-tcentralen-za-678017.html", "text": "В 15:45 ч. двама рецидивисти са нападнали с огнестрелно оръжие дежурните надзиратели и са избягали от Софийския централен затвор.Радослав Колев, рецидивист, осъден на лишаване от свобода за 26 години, за убийство;Владимир Стефанов, рецидивист, осъден на лишаване от свобода за 30 години, за грабеж, отвличане и опит за убийство на двама служители на МВР;СДВР призовава гражданите, които разполагат с допълнителна информация за издирваните, да сигнализират при гарантирана анонимност на тел. 112 или в най-близкото поделение на МВР.По данни на полицията, те са агресивни, възможно е да са въоръжени и да окажат съпротива.Колев и Стефанов са преодолели съпротивата на трима надзиратели, като са ги заплашили с хладно оръжие - нож и огнестрелно оръжие, и са произвели три изстрела с пистолет, съобщи Николай Проданов, заместник-министър на правосъдието.Издирването на затворниците е започнало веднага, но по тях не е стреляно, защото затворът се намира в оживен район.Оръжието, ползвано от Колев и Стефанов, не е взето от охранителите, придобито е по друг начин, каза заместник- министърът.Бягството е станало, когато на затворниците са давани вещи от техни близки. Сред вещите, които е трябвало да бъдат внесени в затвора, е имало и телевизор.Свидетел на бягството е станала чистачка в затвора, която тръгва след двамата, съобщава bTV.По информация на чистачката, черна кола е чакала Колев и Стефанов пред затвора и те са успели да избягат с автомобила.", "date": "2018.04.03", "title": "Рецидивисти нападнаха охраната и избягаха от Софийския централен затвор (обновена)"}
{"url": "https://offnews.bg/vodni/dimitar-bobev-e-noviat-generalen-sekretar-na-federatciata-po-pluvane-678018.html", "text": "Димитър Бобев замени Таня Богомилова на поста генерален секретар на Българската федерация по плувни спортове, а Георги Аврамчев беше преизбран за председател на централата.Това стана на днешното отчетно-изборно общо събрание на Българската федерация по плувни спортове. Заседанието продължи по-малко от час и беше закрито за медии.Георги Аврамчев и Димитър Бобев бяха избрани с пълно единодушие, след като за тях гласуваха всичките 96 делегати на членове на регистрирани към БФПС клубове.Изборът показва, че клубовете гласуват пълно доверие на новите представляващи плувната федерация Аврамчев - Бобев, които от своя страна благодариха за подкрепата на клубовете и заявиха виждането си за продължаване на програмата за развитие на плувните спортове.Делегатите аплодираха Таня Богомилова за работата и усилията й като генерален секретар на федерацията. Тя заемаше поста в продължение на 16 години. Димитър Бобев е дългогодишен треньор на представителния отбор на Хърватия по плуване.", "date": "2018.04.03", "title": "Димитър Бобев е новият генерален секретар на федерацията по плуване"}
{"url": "https://offnews.bg/politika/ninova-za-chez-pravitelstvoto-otkazva-da-zashtiti-natcionalnia-intere-678012.html", "text": "\"С отказа си от ЧЕЗ правителството се отказва да защити националния интерес\", каза председателят на БСП Корнелия Нинова по .Тя припомни, че на 1 март министърът на финансите Владислав Горанов заяви, стоейки до Гинка Върбакова, след среща при Борисов, обяви че българската държава заявява желанието си да участваме в тази сделка по един или друг начин и ако получи дял от ЧЕЗ, той трябва да бъде най-малко контролен.Нинова добави, че правителството не е обсъждало това решение и попита дали патриотите са съгласни с него.Лидерът на БСП подчерта,че партията й продължава да настоява държавата да защити националната сигурност и интересите на гражданите и да изкупи ЧЕЗ България.", "date": "2018.04.03", "title": "Нинова за ЧЕЗ: Правителството отказва да защити националния интерес"}
{"url": "https://offnews.bg/112/16-godishen-e-zapalil-balgarskoto-zname-v-uchilishte-vav-varnensko-sel-678015.html", "text": "Специализираната прокуратура е започнала досъдебно производство срещу 16-годишен, опетнил националния трибагреник.На 1 април 16-годишният Хасан, ученик в десети клас, е подпалил националното знаме в училище „Д-р Петър Берон“ във варненското село Царевци.До момента е установено, че ученици от селото се събирали в двора на училището, където пушели марихуана и използвали безплатен интернет.Националното знаме е било поставено на козирката над входа на училището.Около 22 ч. десетокласникът Хасан свалил флага, счупил дръжката му и започнал да го размахва от козирката. След това го запалил.Обгорелият национален трибагреник е намерен в училищната сграда, където Хасан проникнал, след като счупил два прозореца.Прокурор от Специализираната прокуратура е разпитал непълнолетния извършител на престъплението. 16-годишният ще отговаря за опетняване знамето на Република България. Престъплението се наказва с лишаване от свобода до 2 години или с глоба до 3000 лева.", "date": "2018.04.03", "title": "16-годишен е запалил българското знаме в училище във варненско село"}
{"url": "https://offnews.bg/obshtestvo/miusiulmanskata-obshtnost-u-nas-ne-e-zaplaha-za-natcionalnata-sigurnos-678020.html", "text": "Днес Висшият мюсюлмански съвет проведе извънредно заседание в София. Членовете на най-висшия ръководен орган на Мюсюлманско изповедание у нас се събраха за обсъждане на една единствена точка в дневния ред:  по отношение на мюсюлманското население в България, в което се казва: „Когато мюсюлманите у нас станат 30 %, държавата ще е застрашена.“На извънредното заседание е гласувано и отворено писмо, адресирано до висшите държавни и европейски институции и международни организации.В него се посочва: „Висшият мюсюлмански съвет на Мюсюлманско изповедание в Република България остро осъжда изказването на прокурор Недялка Попова, наблюдаващ обвинител по делото за проповядване на антидемократична идеология, или т.нар..“ Членовете на Висшия мюсюлмански съвет окачествяват изказването на прокурор Недялка Попова като \"престъпление от омраза срещу всички мюсюлмани в Република България и българските мюсюлмани, живеещи извън страната.\"\"Изявлението на прокурор Попова не се нуждае от интерпретация – очевидното й разбиране е, че всеки мюсюлманин, който иска да живее и да има деца и внуци в България, ще допринесе процентът на български граждани от мюсюлмански произход да се увеличи, поради което всяко новородено дете на мюсюлманин е заплаха за националната сигурност\" -  пише още в отвореното писмо.Според присъстващите на заседанието \"това е внушение на несъществуваща заплаха, че мюсюлманската общност в България представлява опасност за националната сигурност на страната\".Висшият мюсюлмански съвет не е провеждал извънредно заседание от доста време. Осъждаме това изказване на прокурор Попова. Ако не се вземат мерки от страна на съответните държавни институции във връзка с неприемливите думи на прокурорката, ще пристъпим към протестни действия, заяви председателят на ВМС Ведат Ахмед.На извънредното заседание е решено през следващите седмици - по време на петъчните намази в хутбетата (проповедите) - да се представи проблемът пред обществеността.", "date": "2018.04.03", "title": "Мюсюлманската общност у нас не е заплаха за националната сигурност"}
{"url": "https://offnews.bg/sviat/hiliadi-poleti-nad-evropa-zakasniavat-zaradi-tehnicheski-sriv-678021.html", "text": "Срив в системата на Евроконтрол - Европейската организация за безопасност на въздухоплаването, може да доведе до закъснението на хиляди полети над Европа.Чрез системата се сравняват данните за поисканите полетни планове и възможностите в отделните летателни сектори (зони).Засегнати са полети, насрочени след 13.26 ч. българско време. Авиокомпаниите, чиито самолети още са на земята, са помолени повторно да подадат полетните си планове към системата.До 23:00 ч. се очакват закъснения на излитащи и кацащи самолети, които могат да засегнат и полетите от и до Летище София.", "date": "2018.04.03", "title": "Хиляди полети над Европа закъсняват заради технически срив"}
{"url": "https://offnews.bg/sviat/posreshtnaha-s-voenni-pochesti-putin-v-ankara-678016.html", "text": "Руският президент Владимир Путин беше посрещнат с военни почести в Анкара. Той пристигна в турската столица за церемонията по откриването на строежа на първата турска АЕЦ, която ще бъде построена от руската държавна компания Росатом. АЕЦ \"Аккую\" ще се строи в град Мерсин, на брега на Средиземно море. Проектът е на стойност 20 млрд. долара. Очаква се първият енергоблок да започне работа през 2023 г. Останалите три ще бъдат въведени в експлоатация през интервал от една година. \"Реализацията на този проект ще стане един от символите на динамичното развитие на руско-турските отношения, партньорство, на руско-турското приятелство\", заяви Путин, цитиран от РИА Новости. Това е първото посещение на Путин в чужбина, откакто бе преизбран на президентския пост миналия месец.Утре Путин ще участва и в тристранна среща за Сирия с участието и на турския президент Реджеп Ердоган и иранския му колега Хасан Рохани. ", "date": "2018.04.03", "title": "Посрещнаха с военни почести Путин в Анкара"}
{"url": "https://offnews.bg/futbol/berbatov-trenira-detca-v-dubaj-snimki-678009.html", "text": "Бившият национал Димитър Бербатов направи първи стъпки в треньорството. Българинът е в Дубай, където вече води занимания на млади таланти.Нападателят публикува снимки в Инстаграм от тренировките си с децата. На кадрите се вижда, че той наистина се забавлява, докато дава тактически насоки на бъдещите футболни звезди.Бербатов е част от проекта \"Football Escapes\", който се занимава с организацията на футболни уроци за деца на различни места по света, като си партнира с най-добрите хотели и курорти.Тренировките се водят само от бивши футболисти с големи успехи. Занимания с талантите са провеждали Рио Фърдинанд, Боби Замора, Теди Шерингам, Ейдур Гудьонсен, Емил Хески и Дани Мърфи.В момента голмайстор №1 в историята на България е без отбор, след като в началото на март напусна със скандал \"Керала Бластърс\". Той изигра 8 срещи с екипа на индийския тим, в които реализира едно попадение.", "date": "2018.04.03", "title": "Бербатов тренира деца в Дубай (снимки)"}
{"url": "https://offnews.bg/sviat/britanskite-voenni-himitci-ne-mogat-da-kazhat-kade-tochno-e-proizveden-678022.html", "text": "Ръководителят на британската военна лаборатория Портън Даун заяви днес, че изследователите в неговото звено не са установили къде точно е произведено бойното нервнопаралитично вещество, с което бе отровен миналия месец Сергей Скрипал.Ние можахме да го идентифицираме като \"Новичок\" и да установим, че това е боен нервнопаралитичен агент, каза пред \"Скай нюз\" Гари Ейткънхед, шеф на Портън Даун.Не идентифицирахме точния източник, но сме предоставили научна информация на правителството, което после използва редица други източници, за да формира заключенията, стигнали до вас, добави той.Ейткънхед обаче потвърди, че субстанцията се изработва по \"изключително сложна методика, която е по силите само на държава\".Той добави, че лабораторията продължава да работи за осигуряването на допълнителна информация, която може да помогне за \"доближаване\" до източника на отровата. \"Но досега не бяхме в състояние да направим това\", призна експертът.Нашата работа е да дадем научни доказателства какъв точно е нервнопаралитичният агент. Ние установихме, че той е от едно конкретно семейство и че е за военни цели. Но не е наша работа да кажем къде е произведен, каза Ейткънхед. Той обаче е категоричен, че отровата, използвана срещу Скрипал и дъщеря му, не е произведена в Портън Даун.", "date": "2018.04.03", "title": "Британските военни химици не могат да кажат къде точно е произведен Новичок"}
{"url": "https://offnews.bg/temida/sadat-varna-na-prokuraturata-deloto-sreshtu-bivshia-shef-na-fonda-za-l-677980.html", "text": "Спецсъдът върна на прокуратурата делото срещу бившия директор на Фонда за лечение на деца в чужбина Павел Александров. Александров и още трима бивши служители на Фонда за обвинени в злоупотреба и длъжностни престъпления. Според обвинението Александров лично мотивирал тримата си колеги Катерина Котева, Татяна Радева и Станислава Горанова да подписват финансови документи, с които неправомерно са харчени пари от бюджета на Фонда, а самият той е вземал еднолични решения за изпращане на деца за лечение в чужди болници. Според съда обаче в обвинителния акт има неясноти и противоречи и това е причината за връщането му на прокуратурата. Пред съда Павел Александров обяви, че обвиненията срещу него са тръгнали от чиновници в здравното министерство, които не са били съгласни с него и с екипа му. Адвокатът на Александров Диана Ангелова заяви, че по времето, когато е бил шеф на Фонда за лечение на деца, най-много деца са били лекувани в чужбина и са спестени най-много средства, освен това не е имало протести и недоволство от страна на родителите. Според прокуратурата обаче по делото са проведени разпити на родители, чиито деца са починали след забавяне на лечението. През август миналата година специализираният съд върна за доразследване делото срещу Александров. В средата на февруари определението беше потвърдено на втора инстанция. От обвинението ще атакуват решението на съда.", "date": "2018.04.03", "title": "Съдът върна на прокуратурата делото срещу бившия шеф на Фонда за лечение на деца"}
{"url": "https://offnews.bg/zimni/legendata-biorndalen-prikliuchi-s-biatlona-video-678019.html", "text": "Най-титулованият биатлонист в историята Оле Ейнар Бьорндален слoжи край на кариерата си. Това обяви самият той на пресконференция в родния си град Симонстранда.\"Моята мотивация е безгранична, защото този спорт ми доставя удоволствие. Можех да кажа, че съм се изморил, но това не е така. Исках да остана в биатлона още една година, но този сезон беше последен в моята кариера\", каза Бьорндален със сълзи на очи. Той поясни, че докторите са открили при него сърдечни проблеми през лятото. Бьорндален все още не е решил с какво ще се занимава в бъдеще. Норвежецът е биатлонистът с най-много титли в историята. По време на кариерата си той завоюва 13 олимпийски медала - осем златни отличия, четири сребърни и едно бронзово. Бьорндален дебютира на Олимпийски игри на 20-годишна възраст през 1994 г. в Лилехамер , където не успя да се пребори за медал.Четири години по-късно в Нагано той спечели първо злато в спринта. Върхът в кариерата му станаха Игрите в Солт Лейк Сити - четири златни медала от четири възможни, постижение, което никой друг не е постигал. През 2006 г. в Торино той не съумя да вземе злато и трябваше да се задоволи с два сребърни и един бронзов, а във Ванкувър 2010 стана шампион в щафетата.През 2014 г. в Сочи Бьорндален на 40-годишна възраст спечели надпреварите в спринта и щафетата и с това стана най-титулуваният спортист в историята на Зимните олимпиади, но тази година не участва в Пьонгчанг и бе изпреварен по медали от сънародничката му Марит Бьорген, звезда в ски бягането (8-4-3). Бьорндален все пак присъства на Игрите в Южна Корея, като член на екипа на националния отбор на Беларус, в който участва съпругата му Дария Домрачова.В Пьонгчанг тя взе сребро в масовия старт и злато в щафетата. Бьорндален е на върха по успехи и в историята на световните шампионати, където има завоювани 45 медала - 20 златни, 14 сребърни и 11 бронзови. Той също така е шесткратен носител на Големия кристален глобус и още шест пъти е завършвал втори, а победите му в етапи за Световната купа са 95, като най-близкият му преследвач Мартен Фуркад е със 74.", "date": "2018.04.03", "title": "Легендата Бьорндален приключи с биатлона (видео)"}
{"url": "https://offnews.bg/obshtestvo/bivshiat-shef-na-dai-burgas-porachaha-mi-da-tarsia-narushenia-kon-678014.html", "text": "Скандални случаи на липса на контрол и за телефонен натиск в ИА „Автомобилна администрация“, позната като ДАИ, разкри вече бившият ѝ началник в Бургас Атанас Желязков.Желязков поема поста началник на областния отдел на ИА „Автомобилна администрация“ през януари 2017 г., след спечелен конкурс. Година по-късно договорът му, който е бил с изпитателен срок, не е подновен. Според него – защото е бил прекалено активен. За много хора е удобно в този сектор да цари анархия, казва Желязков. Споделя, че регулярно получавал обаждания по телефона „от хора от София“, които са го съветвали да не си дава толкова зор в работата.„“, казва Желязков.Споделя, че това е практика и вероятно и на самия заместник – министър някой му се е обадил за тази проверка. И пояснява, че най-вероятно така е дошла поръчката за неподновяването на договора му.Самият заместник – министър Ангел Попов,, е категоричен, че това не е вярно., казва Попов.Ангел Попов бе категоричен, че ще заведе дело срещу Атанас Желязков за тези му твърдения. Красимир Сребров, изпълнителният директор на ИА „Автомобилна администрация“, поясни, че той не е подновил договора на Желязков. Причината са изключително слабите резултати, които е показал в работата си. И още, че не е научил основни неща за дейността си, посочвайки странен мотив:„“, казва началникът.Сребров посочва, че Желязков си приписвал акции, които били инициирани от него. За пример – контролът върху претоварените камиони.Именно за тях Атанас Желязков посочва, че при постъпването му на работа преди година 100% от проверените превозни средства са били претоварени. Причината е чисто конюктурна – за да могат да печелят фирмите. За да излязат на печалба, те са длъжни да претоварват - заради ситуацията на пазара. След като започнали да налагат законовия контрол, нещата се нормализирали:„“, твърди Желязков.Той твърди още, че не е послушал тези съвети и обаждания „от София“ и за по-малко от година са намалили претоварените камиони в областта на 20%, след съвместна работа и с полицията, и с Община Бургас. Проблемът обаче останал за съседните области. Желязков е категоричен, че той ще се върне отново, с нова сила. Атанас Желязков посочва и друга скандална практика. От 65 сервиза в Бургас, около 20 работят с остарели и неефективни стендове за измерване на спирачни сили. По закон им се позволява да функционират, но реално не дават ясна картина дали спирачките на автобуса, който превозва живи хора, могат да сработят. Въпреки неговите апели до началниците да променят нормативната уредба и да ги спрат временно от експлоатация, никой не е обърнал внимание и му казали, че „“. И към момента от тези пунктове излизат автобуси със стикер, че спирачките им работят, но дали е така – Божа работа.Относно дейността на агенцията, в област Бургас, най-голямата по площ в страната, работят двама инспектори на пътя, казва Желязков. Които трябва да отговарят за автобуси, камиони, пунктове, таксита, опасни товари и обучителни центрове. Целият щат е шест души, като Желязков казва, че е искал да се увеличи. Но не само, че не е увеличен, а не се провеждат умишлено конкурси за назначаване на хора на свободните места, защото се цели анархия в сектора, добавя той.", "date": "2018.04.03", "title": "Бившият шеф на ДАИ – Бургас: Поръчаха ми да търся нарушения конкретно в Юнион Ивкони"}
{"url": "https://offnews.bg/112/zadarzhan-e-napadateliat-na-mladoto-momiche-v-studentski-grad-dni-po-677983.html", "text": "Столична полиция е задържала мъжа, който на 22 март  в Студентски град. Дни по-рано същият е извършил въоръжен грабеж на казино.  Задържаният е 21-годишен мъж от Разград и е криминално проявен.На 16 март, малко след 5 часа в казино в Студентски град, заподозреният е влязъл маскиран и въоръжен с пистолет, заплашил двамата служители в игралната зала, нанесъл удари по главата и тялото на един от тях и успял да отнеме наличните средства от оборота.Няколко дни по-късно, на 22 март, предполагаемият извършител е нападнал 20-годишно момиче пред жилищен блок в Студентски град. Той я заплашил с пистолет, след което я ударил, отнел дамската й чанта и избягал.След доклад на събраните материали в Софийска района прокуратура, задържаният е привлечен като обвиняем и му е наложена постоянна мярка „задържане под стража“.", "date": "2018.04.03", "title": "Задържан е нападателят на младото момиче в Студентски град, дни по-рано ограбил казино"}
{"url": "https://offnews.bg/sviat/dni-predi-da-bade-otrovena-iulia-skripal-poluchila-dostap-do-smetka-s-677986.html", "text": "Юлия Скрипал е получила достъп до тайна сметка от 150 000 паунда само дни преди нападението в Солсбъри, твърди „Дейли мирър“. Постъплението е от продажбата на къща във Великобритания, принадлежала на нейния брат Александър, който е починал при съмнителни обстоятелства в Санкт Петербург миналата година, предава БНР.Вестникът съобщава, че Юлия Скрипал е получила право на достъп до сметката в края на февруари от нейния баща, бившия руски шпионин Сергей Скрипал.Парите по сметката, които сега са в руска банка, чието име не се споменава, са от продажбата на къщата, която брат й е делял с бившата му съпруга Наталия, дъщеря на бивш руски офицер от разузнаването. Наталия, която сега е женена за треньор по тенис от Уелс, е продала къщата, като е дала половината от парите на бившия си съпруг Александър.Информацията за тайната сметка идва от племенницата на Сергей Скрипал – Виктория, която смята тази седмица да посети Юлия в болницата в Солсбъри, пише „Дейли мирър“. Британските власти ще й издадат виза и тя ще стане първият член на семейството, който ще получи достъп до Юлия и Сергей Скрипал, допълва изданието.Виктория съобщава още, че Юлия Скрипал има приятел, за който е смятала да се омъжи. Виктория казва, че намира за странно, че след случилото се в Солсбъри няма никаква вест от приятеля на Юлия. „Дейли мирър“ цитира руски издания, според които приятелят на Юлия и майка му са работили за компания с тесни връзки с руските тайни служби.", "date": "2018.04.03", "title": "Дни преди да бъде отровена, Юлия Скрипал получила достъп до сметка със 150 хил. паунда"}
{"url": "https://offnews.bg/kultura/vkliuchiha-goliamata-bazilika-na-filipopolis-v-indikativnia-spisak-na-677972.html", "text": "Голямата базилика и римските мозайки на Филипополис бяха включени в индикативния списък на ЮНЕСКО за значими културни обекти. Това става ясно от писмо на Центъра за световно наследство до министър Боил Банов. Преди време Министерство на културата и фондация \"Америка за България\" издигнаха кандидатурата на културните паметници за списъка на ЮНЕСКО.„Епископската базилика в Пловдив, със запазените в нея мозайки, е уникален паметник, с който България се гордее. Включването ѝ в индикативната листа на ЮНЕСКО е още един щрих към приноса на страната ни и конкретно на Пловдив, един от най-старите градове на континента, в опазването на културното наследство“, каза министърът на културата Боил Банов.По думите му базиликата е сред най-впечатляващите паметниците по българските земи от Римската епоха.Кметът на Пловдив Иван Тотев подчерта, че новината е важна не само за Пловдив, но и за България.Филипополската голяма базилика голяма базилика функционира през 5-6 в. Тя е най-големият раннохристиянски храм, открит на територията на България и един от най-големите на Балканския полуостров. По неясни причини е разрушена през седми век.", "date": "2018.04.03", "title": "Включиха Голямата базилика на Филипополис в индикативния списък на ЮНЕСКО"}
{"url": "https://offnews.bg/politika/stanishev-makedonskiat-premier-ima-politicheski-kurazh-i-volia-za-res-678023.html", "text": "Среща на високо равнище на премиерите и левите лидери от Западните Балкани ще се състои в Албания и Черна гора. Инициативата е на президента на ПЕС Сергей Станишев и е в подкрепа на присъединяването на страните от региона към ЕС.Лидерът на европейската левица събира премиерите и председателите на партиите от ПЕС в региона, за да подготвят съвместна стратегия за предстоящата среща с колегите им от ЕС в София през май.Двудневната среща, организирана от ПЕС и с домакинството на Демократическата партия на социалистите на Черна Гора и Социалистическата партия на Албания, е първата подобна инициатива след като през февруари ЕК публикува своята стратегия и план за действие за разширяването на Съюза. От ПЕС са категорични, че Стратегията ще придаде допълнителна скорост на интеграционния процес, ако държавите покрият всички изисквания.Станишев вижда допълнителен шанс за интеграционния процес и в напредъка в преговорите между Атина и Скопие за името на Македония:„Фактът, че лидерите и на двете страни са в постоянен контакт с нашето политическо семейство изключително помага. Зоран Заев и Социалдемократическият съюз на Македония са членове на ПЕС, а премиерът на Гърция Алексис Ципрас редовно идва на нашите координационни срещи в Брюксел. Подкрепяме преговорния процес между двете страни по всички възможни начини. Зоран Заев демонстрира политически кураж и воля за решаване на проблемите – като пример мога да посоча отдавна отлагания въпрос с подписването на Договора за добросъседство между България и Македония.“„Бъдещето на Западните Балкани е в ЕС. Особено сега, след като имаме конкретно описани стъпки, процесът на присъединяване неминуемо ще се ускори. Партията на европейските социалисти винаги е подкрепяла страните от региона в тяхната евроатлантическа ориентация. Особена заслуга за напредъка има и Върховният представител на ЕС по въпросите на външните работи и политиката на сигурност Федерика Могерини, с която разговаряхме по темата преди последния Съвет в Брюксел.“ - заяви при пристигането си в Подгорица Станишев.В стратегията на ЕК са набелязани конкретни мерки за увеличаване на икономическото сътрудничество между ЕС и петте страни от региона – Албания, Босна и Херцеговина, Македония, Сърбия и Черна Гора, както и за насърчаване на партньорските отношения във всички области между самите балкански държави.Лидерът на БСП Корнелия Нинова също е сред поканените участници в двудневната среща.", "date": "2018.04.03", "title": "Станишев: Македонският премиер има политически кураж и воля за решаване на проблемите"}
{"url": "https://offnews.bg/obshtestvo/mvr-otreche-da-ima-nov-sluchaj-na-patnitci-vlezli-bez-proverka-u-nas-677977.html", "text": "От МВР отрекоха да има нов случай на пропускане на пътници без гранична проверка на летище София. За евентуален нов случай на пътници, влезли без проверка у нас, съобщи във Фейсбук един от пътниците - Георг Тупарев. По думите му става въпрос за полет от Амстердам, кацнал в София на 27 март. Той твърди, че около десет пътници са минали без проверка, тъй като не е имало нито един граничен служител.Вчера от МВР съобщиха, че проверяват случая, а днес обявиха, че е направен е преглед на записите на автоматизираните работни места на Гранична полиция и охранителните камери на летищния комплекс. Кадрите показват, че полет FB 462, за който сигнализира Тупарев, каца на летище София със 27 минути закъснение.Проверката на записите показала, че когато първият пътник от полета влиза в салон „Пристигане“, там има служители, извършващи гранични проверки на 4 гишета. Минута по-късно в обработката се включва още 1 граничен полицай.Всичките 103 пасажери от полета са обработени без изключение, подчертават от МВР.", "date": "2018.04.03", "title": "МВР отрече да има нов случай на пътници, влезли без проверка у нас"}
{"url": "https://offnews.bg/futbol/sini-legendi-samo-kokala-mozhe-da-spasi-levski-677985.html", "text": "След поредния провал на Левски, този път на „Герена“ срещу Берое – 1:2. „Меридиан Мач“ потърси за мнение две легенди на \"сините\" легенди Кирил Иванов, който е част от ръководството, както и Войн Войнов. \"Само Кокала може да спаси Левски\", отсякоха в един глас двамата, които са тотално разочаровани от треньора Делио Роси.\"\", каза Кирил Ивков.\"\", сподели Войнов.", "date": "2018.04.03", "title": "\"Сини\" легенди: Само Кокала може да спаси Левски"}
{"url": "https://offnews.bg/sviat/izrael-zamrazi-sdelkata-s-oon-za-izprashtane-na-bezhantci-v-evropa-677975.html", "text": "Израелският премиер Бенямин Нетаняху реши да замрази споразумението с Върховния комисариат на ООН за изпращане на африкански мигранти в Европа и Канада. Споразумението предвижда 16 250 бежанци да бъдат прехвърлени в Европа и Канада, а 16 000 други да получат официален статут в Израел. Нетаняху обаче обяви във Фейсбук, че е решил да премисли условията на споразумението и да обсъди въпроса с жителите на Южен Тел Авив, където живеят много мигранти. Заради споразумението той си навлече критиките на жителите на тази част от града. Според \"Джерузалем пост\" решението за замразяване на споразумението е заради натиск на коалиционните партньори на Нетаняху. След обявяването на сделката лидерът на \"Еврейски дом\" Нафтали Бенет коментира, че Израел се е предал и ще стане рай за мигрантите. Израел трябва да реши съдбата на около 37 000 африкански мигранти. Националистически настроените избиратели настояват те да бъдат изпратени в Руанда или Уганда. Идеята за масова депортация обаче предизвика критики от правозащитни организации и ООН, която се договори с Нетаняху над 16 000 души да бъдат прехвърлени в европейски страни и Канада. От поста на Нетаняху става ясно, че Руанда, която е била най-вероятната дестинация за депортация на мигранти, се е отказала от споразумението и така е осуетила плана. ", "date": "2018.04.03", "title": "Израел замрази сделката с ООН за изпращане на бежанци в Европа"}
{"url": "https://offnews.bg/kultura/mladata-rok-banda-etnotix-predstaviat-debiuten-album-v-sofia-live-club-677982.html", "text": "Най-младата етно-рок българска група Еtnotix ще представи дебютния си албум „Някъде на изток“. Премиерата е на 26 април в Sofia Live Club от 20.00 ч.Нестандартна, различна, темпераментна и мелодична, музиката на Еtnotix е за всички любители и ценители на българския фолклор, погледната през призмата на тези талантливи млади музиканти. В албума са включени десет авторски произведения на фолклорна основа. Сред тях са вече познатите и харесвани от публиката - “Щипка сол”, “Следвай ме”, “Някъде на Изток” и “Малай мома”.Група Еtnotix е създадена през 2014 г. по идея на Асен Павлов, а заедно с композитора Ангел Добрев, създават цялостната визия на групата. Първите си стъпки на сцената правят в спектакъла \"Траките\", където те изпълняват музиката към Първа легенда - \"Орфей и Космосът\" и в спектаклите на ансамбъл “Чинари” - “Ние Българите” (2016 г.) и “Мистичен ритъм” (2017 г.) в зала 1 на НДК.В състава на Еtnotix са музикантите: Деница Христова /първа гъдулка/, Десислава Тодорова /втора гъдулка/, Деница Дончева /трета гъдулка и бек вокал/, Латина Буневска /алтова гъдулка/, Любомира Павлова /основен вокал и перкусии/, Александър Кирилов /соло китара/, Петър Миланов /бас китара/. Фронтмен на групата е Калоян Павлов /сет барабани и перкусии/, който преди броени дни бе отличен с „Икар“ 2018 в категория „Вариететно и атракционно изкуство“ – за изключителни постижения в музикалната, хореографска и танцова дейност през годината. В атрактивното събитие нa 26 aприл ще вземат участие и други изключителни музиканти, които ще бъдат гост – изпълнители на групата и ще поздравят публиката.", "date": "2018.04.03", "title": "Младата рок банда Еtnotix представят дебютен албум в Sofia Live Club"}
{"url": "https://offnews.bg/obshtestvo/koi-sa-chastnite-iasli-koito-shte-nosiat-tochka-za-klasirane-v-detska-677976.html", "text": "Информационната система за обслужване на детските заведения в столицата (ИСОДЗ) публикува актуален списък на частните ясли, които системата ще признава за допълнителна точка при кандидатстване в общинска детска градина.След промени с правилата за прием бе прието, че децата, посещавали общинска самостоятелна детска ясла (т. нар. СДЯ) или лицензирана частна ясла поне 6 месеца, ще получат допълнително 1 точка при кандидатстването. Досега се признаваше точка само за онези, които са били записани в общинска СДЯ.Допълнителна точка не се дава на деца, които са били записани в яслена група към ОДЗ, а сега кандидатстват в градинска група към друго ОДЗ.РАЙОН \"ВИТОША\"- Частна детска ясла - ул. \"Българска легия\" 17Б, стопанисвана от \"Частна детска градина Приятелска къща ЕООД.- Детска ясла „506 хлапета\" - кв. „Драгалевци\", ул. „Христо Бързицов\" 3, стопанисвана от фирма „Дипа-57\" ЕООД.РАЙОН \"ВЪЗРАЖДАНЕ\"- Детска ясла \"Вихрогон\" - ул. „Българска морава\" 144, стопанисвана от фирма „Ка Консулт-07\" ООД (към момента не функционира)РАЙОН \"ИСКЪР\"- Частна детска ясла - ж.к. „Дружба\", „Цариградски комплекс\", бл. 28б, вх. Г, стопанисвана от фирма ЕТ „Перла-88\" - Стефка ВасилеваРАЙОН \"КРАСНО СЕЛО\"- Детска ясла — ул. „Дечко Йорданов\" б4, стопанисвана от фирма ЕТ „АДИ - Адриана Методиева\"РАЙОН \"ЛЮЛИН\"- Частна детска ясла, жк \"Люлин 9\", ул. \"400\" №22, стопанисвана от фирма \"Частна детска градина Гълъбче\" ЕООДРАЙОН \"МЛАДОСТ\"- Частна детска ясла, жк \"Младост 4\", бл. 460А, вх. 5, стопанисвана от фирма \"Бухалчета\" ЕООД- Частна детска ясла, жк \"Младост 4\", ул. \"Д-р Ат. Москов\", бл. 459, вх. 1, стопанисвана от фирма \"Бърбарончета\" ЕООДРАЙОН \"ПОДУЯНЕ\"- Частна детска ясла \"Мечта\", ул. \"Васил Петлешков\" 78, стопанисвана от фирма \"Н И В Къмпани\" ООДРАЙОН \"ТРИАДИЦА\"- Детска ясла \"Слънчо\", жк \"Гоце Делчев\", бл. 10-Е, вх. А (партер), стопанисвана от фирма \"Кей Ви Кидс\" ООД- Детска ясла, ул. \"Златна врата\" 4, стопанисвана от фирма \"Терекс\" ЕООД.", "date": "2018.04.03", "title": "Кои са частните ясли, които ще носят точка за класиране в детска градина"}
{"url": "https://offnews.bg/zdrave/velopohod-zaedno-v-podkrepa-na-horata-s-hemofilia-tragva-v-sofia-677984.html", "text": "На 21 април Българската асоциация по хемофилия за трета поредна година организира велопоход „Заедно“ в подкрепа на хората с хемофилия. Социално-спортното събитие стартира точно в 11:00 ч. едновременно в четирите най-големи града у нас – София, Пловдив, Варна и Бургас и ще премине под патронажа на Датското посолство в София и Министерство на здравеопазването.Сборният пункт в София са пилоните на НДК, във Варна – входа на Морската градина, в Пловдив – площад „Съединение“ и в Бургас - площад „Тройката“. Тази година кампанията по случай Световния ден на Хемофилията ще премине под мотото „Споделянето е сила!“Асоциацията ежегодно отбелязва Световния ден на хемофилията на 17 април с различни публични събития и проекти, които целят да дадат гласност на инициативите за осигуряване на необходимото лечение на хората с наследствени нарушения на кръвосъсирването.Велопоходът е избран за основен акцент на кампанията, с която асоциацията цели да разпространи велоспорта като препоръчителен и полезен за хората с хемофилия. Всичките проекти и публични инициативи работят в посока защита на правата и интересите им, акцентирайки на принципа, че с помощта на съвременно лечение и социална подкрепа, те могат да бъдат заедно, равностойно интегрирани – част от едно развиващо се гражданско общество.С обединяването на възможно най-много хора във велопохода, се цели да се привлече вниманието на широката общественост, както и на здравните и социални институции, които са отговорни за осигуряване на по-добро лечение и условия за живот на пациентите.", "date": "2018.04.03", "title": "Велопоход „Заедно“ в подкрепа на хората с хемофилия тръгва в София, Пловдив, Варна и Бургас"}
{"url": "https://offnews.bg/112/vazrastna-zhena-ot-haskovo-dade-2500-lv-za-razvaliane-na-cherna-magia-677978.html", "text": "64-годишна жена в Хасково е станала жертва на измама. Тя е предала 2500 лв. на две жени, представящи се за магьоснички, за да развалят черна магия, съобщава Дарик радио.На 2 април измамничките позвънели на вратата на дома на възрастната жена, след което ѝ поискали яйце. Те го подменили с друго, което счупили и показали, че отвътре е черно. Казали й, че ще развалят направената магия, ако събере наличните си пари, а те да им баят. След като тя събрала всичките си спестявания, ги увила в кърпа, а  извършили ритуала. Заръката на двете жени била парите с кърпата да бъдат сложени под възглавница, където да останат за едно денонощие.Малко по-късно измамената установила, че парите в кърпата липсват. Тя е сигнализирала в полицията, като е дала подробно описание на двете жени.Криминалистите разполагат с насоки по разкриването им.Миналата седмица социологическата агенция \"Тренд\" , което сочи, че 45% от българите вярват в съществуването на магии. Според проучването 35% признават, че са посещавали гадател(ка) / ясновидец / ясновидка / ходжа. Впечатление прави, че в селата и малките населени места тази практика е по-разпространена за разлика от столицата.", "date": "2018.04.03", "title": "Възрастна жена от Хасково даде 2500 лв. за разваляне на черна магия"}
{"url": "https://offnews.bg/obshtestvo/uchrediha-fondatcia-na-imeto-na-dotc-kristian-takov-677992.html", "text": "Близки и приятели на доц. Кристиан Таков учредиха фондация на негово име.Фондация „Кристиан Таков“, регистрирана в обществена полза, ще да спомага за утвърждаването на ценностите, които осмислиха живота на известния български юрист, преподавател и общественик.Основните цели на фондацията ще са:-да подкрепя развитието на гражданското общество като ангажира, възпитава и образова студенти по право и практикуващи юристи в стремеж към висок професионализъм, самостоятелно мислене и активна гражданска позиция;-да разпространява идеите за справедливост и висок граждански морал в българското общество и др.;-да подпомага млади творци в областта на музикалното, сценичното и художествено изкуство.Учредители на Фондацията са майката на Кристиан – оперната прима Галя Йончева, и най-близките му приятели: Петър Иванов (Председател на Фондацията), Анна Ганева, д-р Георги Ганев, Иво Сърмаджиев, доц. д-р Мая Йорданова и Мартин Стоянов. В управителните органи на фондацията участват още доц. Боряна Мусева, проф. Венелин Ганев, д-р Венцислав Л. Петров, арх. Eмил Мечикян, проф. Мила Ганева, Росица Михова, Цвета Попова.", "date": "2018.04.03", "title": "Учредиха фондация на името на доц. Кристиан Таков"}
{"url": "https://offnews.bg/sviat/zhena-otkri-strelba-v-tcentralata-na-youtube-v-severna-kalifornia-i-se-678024.html", "text": "Жена откри стрелба в централата на YouTube в Сан Бруно, Северна Калифорния, и се самоуби.Най-малко 4 души са ранени при нападението.На местопрестъплението са пристигнали линейки.Полицията предупреждава минувачите да не приближават централата.Би Би Си съобщава, че служители на компанията са напуснали панически сградата.\"Стрелец в централата на YouTube. Чух изстрели и видях хора да бягат, докато бях на бюрото си. Сега сме се барикадирали в една стая с колеги\", съобщи в Twitter служителят в YouTube Вадим Лаврусик. По-късно той написа, че е евакуиран и е в безопасност.Говорител на болницата San Francisco General Hospital съобщи, че в здравното заведение са приети трима пациенти: мъж на 36 години е в критично състояние, 32-годишна жена е в сериозно състояние, а 27-годишна жена е по-леко пострадала. ", "date": "2018.04.03", "title": "Жена откри стрелба в централата на YouTube в Северна Калифорния и се самоуби"}
{"url": "https://offnews.bg/ikonomika/darzhavata-se-otkaza-ot-obsht-biznes-s-ginka-v-chez-677993.html", "text": "Българската държава няма намерение да участва в сделката за ЧЕЗ. Това заяви финансовият министър Владислав Горанов пред парламентарната комисия, която разследва обстоятелствата около продажбата на енергото в Западна България на Гинка от Пазарджик.Според министъра подобно участие на държавата е нецелесъобразно, а позицията за неучастие на държавата е била съгласувана с премиера Бойко Борисов.Новата правителствена позиция е пълен завой от декларираните досега намерения на кабинета.На 1 март премиерът Борисов прие в Министерски съвет пазарджишката бизнесдама и поиска държавата да поеме контрола над електроразпределителното дружество ЧЕЗ. До момента няма отговор от \"Инерком\" и от чецтралата на ЧЕЗ в Прага дали България може да се включи.Финансовият министър обясни пред народните представители, че  включването на държавата в сделката не е начинът за защита на интересите на потребителите. Това можело да се постигне чрез други законодателни и регулаторни механизми.", "date": "2018.04.03", "title": "Държавата се отказа от общ бизнес с Гинка в ЧЕЗ"}
{"url": "https://offnews.bg/kultura/ialta-otnovo-vleze-v-klasatciata-na-100-te-naj-dobri-kluba-v-sveta-677979.html", "text": "За 10-та поредна година клуб \"Ялта\" влиза в най-престижния списък на 100-те най-добри клуба за електронна музика в света. Класацията на изданието \"DJ Mag\" всяка година отличава онези клубове, които успяват не само да впечатлят посетителите си, но и активно спомагат за развитието на световната електронна сцена сцена. В тазгодишното класиране клубът заема 62-ра позиция, което е подобрение с 20 места спрямо 2017 г. и за втора поредна година е единственият български представител в \"DJ Mag Top 100 Clubs\". Малко са клубовете по света, които могат да се похвалят с гостуването на имена като Fedde Le Grand, Mark Knight, Loco Dice, Hernan Cattaneo, Victor Calderone, Danny Tenaglia, Hardwell, Adam Beyer, Nick Curly, Marco Carola, Ricardo Villalobos, Âme, Apollonia, Nina Kraviz. И през 2018 г. \"Ялта\" продължава със здравите партита. Едно от най-важните в календара е традиционния SOLAR Easter, който се провежда за седми пореден път. На 5 май в Inter Expo Center ще се съберат цели 10 топ артисти -именно Jamie Jones, Loco Dice, Bjarki, Gaiser, Marco Faraone, Markantonio, Roberto Capuano, wAFF, подкрепени от родните Liubo Ursiny и Diass.Събитието, което пък силно развълнува българската EDM публика е грандиозното шоу на кралете на Tomorrowland. На 23 май диджеите Dimitri Vegas & Like Mike ще стъпят за първи път в България за да представят SMASH THE HOUSE в Арена Армеец. Шоу, в което ще вземат участие и Sunnery James & Ryan Marciano и DubVision .По случай July Morning предстои и събитието, което дебютира през 2017г., SOLAR Morning. На 30 юни на летище София феновете на електронната музика у нас ще посрещнат Hot Since 82, Matthias Meyer и Liubo Ursiny.До края на клубния сезон в програмата на клуба следват Pan-Pot на 5 април (подгряващо парти за SOLAR Easter Trinity с удължен сет от дуото), резидентът на клуба RUNO, заедно с Impérieux по случай 4 години Elegant Тouch, легендата Hernan Cattaneo на 14 април (open-to-close), както и Patrick Topping от Hot Creations на 21 април.Месец май също има какво да предложи на феновете. На 18 май ще гостува едно от водещите лица на британската хаус музика Richy Ahmed. На следващия ден, 19 май, в \"Ялта\" пристигат не един, не двама, а цели трима диджеи, които ще владеят нощта. Dave Seaman, Danny Howells и Darren Emerson ще представят една екслузивна 3D Night в Room 1.Сезонът ще бъде закрит с две партита в началото на юни с Nicole Moudaber (01.06) и Adriatique (02.06).Повече подробности за програмата на клуба може да намерите на , както и на www.yaltaclub.com.", "date": "2018.04.03", "title": "'Ялта' отново влезе в класацията на 100-те най-добри клуба в света"}
{"url": "https://offnews.bg/medii/sredniat-prast-na-koshlukov-donese-3000-lv-globa-na-bnt-678000.html", "text": "Българската национална телевизия (БНТ) ще бъде глобена с 3000 лева от СЕМ заради показания в ефир среден пръст от Емил Кошлуков.Това обяви след днешното заседание на медийния регулатор членът на съвета Иво Атанасов.\"Днес санкционирахме с 3000 лв. БНТ за показания в ефир от Кошлуков среден пръст. Защо толкова късно, ще кажат някои? Защото има законова процедура, която трябва да се извърви. Извършва се наблюдение, съставя се акт за установяване на административно нарушение, поканва се в определен срок доставчикът да го подпише, той го подписва с възражения, които представя писмено в посочения от закона срок, после актът се внася за разглеждане на заседание на СЕМ и се превръща в наказателно постановление, ако събере поне три гласа от общо петима членове на СЕМ\", коментира в своя фейсбук профил Атанасов.\"За\" решението са гласували 4-ма от 4-мата присъствали на заседанието членове на СЕМ.Скандалът избухна през февруари, когато Емил Кошлуков - програмен директор на БНТ и водещ на \"Още от деня\" започна разговора в предаването си с видео от новинарски репортаж на телевизията от протест пред сградата на БНТ. Той предупреди, че не е подходящ за деца, защото един от участниците в протеста държи листовка с неприличен знак – изобразена ръка със специфичната конфигурация на пръсти. Чуват се и нецензурни призиви. В края на разговора Кошлуков сви пръсти, за да покаже жеста и се обърна към госта в студиото Борислав Сандов (\"Зелените\") с думите: \"А този знак ще го има ли...\". Природозащитникът му отговори, че не носи отговорност за действията на неидентифицирани участници. По-късно Кошлуков се извини за показания жест.", "date": "2018.04.03", "title": "Средният пръст на Кошлуков донесе 3000 лв. глоба на БНТ"}
{"url": "https://offnews.bg/kultura/zapochna-literaturniat-konkurs-za-uchenitci-bodlite-na-taralezhite-677988.html", "text": "Предстои поредното издание на един от най-престижните литературни конкурси за ученическо творчество. За дванадесети път националният конкурс \"Бодлите на таралежите\" кани ученици от цялата страна да премерят пера.Фондация \"Братя Мормареви\" отново ще раздава награди за есе и разказ. Могат да участват творби на ученици на възраст от 12 до 19 г. от цяла България. Материалите, в обем до 3 стандартни машинописни страници, не трябва да са публикувани до този момент, и следва да се изпратят на електронен адрес: office@mormarevibrothers.com, или по пощата на адрес:Всеки може да участва в единия, или и в двата раздела на конкурса - есе и разказ. Трябва да напишете само свой точен адрес, телефон за връзка, да упоменете възрастта, класа и училището, в което учите.Крайният срок за приемане на творбите е 1 август 2018 г. Победителите в отделните категории ще получат награди от по 600 лв. и диплом. Ще има и допълнителни награди по 300 лева. И в двете категории на конкурса съчиненията са на напълно свободна тема.Обявяването на призьорите ще стане в тържествена обстановка в началото на новата учебна година, а най-добрите работи ще бъдат публикувани.По традиция носителите на първа награда номинират свои любим преподавател, който също ще бъде отличен с паричен приз.", "date": "2018.04.03", "title": "Започна литературният конкурс за ученици \"Бодлите на таралежите\""}
{"url": "https://offnews.bg/tenis/grigor-dimitrov-prevkliuchi-na-chervena-valna-video-677981.html", "text": "Най-добрият ни тенисист Григор Димитров, който от тази седмица заема 5-ото място в световната ранглиста, поднови тренировки в очакване на сезона на клей.26-годишният талат от Хасково ще вземе участие в турнира от срериите Мастърс 1000 в Монте Карло, който започва на 14 април.Миналата година първата ни ракета загуби още на старта в Монте Карло. След надпреварата в Монако, Димитров ще участва в Барселона, Мадрид, Рим и на \"Ролан Гарос\".Българинът има да защитава едва 200 точки в сезона на червени кортове, така че ще може да се възползва и да дръпне напред в ранглистата.", "date": "2018.04.03", "title": "Григор Димитров превключи на червена вълна (видео)"}
{"url": "https://offnews.bg/obshtestvo/nad-20-detca-sas-simptomi-za-natraviane-v-dobrinishte-677998.html", "text": "Над 20 деца, настанени в хотел в Добринище, са получили симптоми на натравяне, съобщава БНТ.Децата са от София и са на „зелено училище“ в курортния град. Три от тях са имали по-сериозни оплаквания и са били поставени на система, но вече са освободени и отново са в хотела.Учениците са прегледани са от лични лекари в Добринище, а едно от децата е било на преглед при педиатър в Разлог. На място вече са пристигнали родители на децата, каза кметът на Добринище Китан ГалчевКъм Добринище пътуват и инспектори от РЗИ-Благоевград. По-късно през деня ще стане ясно какво е състоянието на децата, какво са консумирали. Ще бъдат взети проби от водата и обслужващия персонал.", "date": "2018.04.03", "title": "Над 20 деца със симптоми за натравяне в Добринище"}
{"url": "https://offnews.bg/obshtestvo/vmro-iskat-zatvor-za-nezakonna-sech-v-gradski-parkove-677995.html", "text": "От ВМРО предлагат незаконната сеч в парковете и урбанизираните територии да се наказва и със затвор. От партията са изготвили проект за промени с Наказателния кодекс (НК).Текстовете са подготвени от евродепутатът Ангел Джамбазки, общински съветници и кметове от ВМРО.Според тях години наред парковете в урбанизираните територии не попадат в обхвата на чл. 235 от НК, който предвижда затвор за незаконна сеч в горите. От ВМРО мотивират предложението си с това, че в момента за неправомерната сеч, транспортиране и съхраняват дървесина, добита без разрешение от парковете в населените места, има само административно наказание.При представянето на идеята Ангел Джамбазки заяви, че казусът е обсъждан дълго време, анализирани са различни възможности и вече има формулирани конкретни предложение за изменения в НК, за които ще се търси подкрепа от всички партии в Народното събрание.В мотивите към законопроекта за изменение е записано, че изменението на НК с оглед на обществените необходимости, обществените очаквания, вземайки предвид, че Закона за устройство на територията и общинските наредби дават привилегирован статут на зелената система - тя е с особено важно значение и следва защитата ѝ да бъде комплексна.", "date": "2018.04.03", "title": "ВМРО искат затвор за незаконна сеч в градски паркове"}
{"url": "https://offnews.bg/zvezdi/skalata-progovori-za-borbata-s-depresiata-677966.html", "text": "Актьорът Дуейн Джонсън, по-популярен като Скалата от Световната федерация по кеч, проговори в интервю за борбата си с депресията и опита за самоубийство на неговата майка.45-годишният Дуейн сподели пред британския в. \"Експрес\", че е минал през най-тежкия период в живота си.\"Отне ми много време да го осъзная, но ключът към справянето с това е да не се притесняваш да говориш. Мъжете често го таят в себе си\", казва звездата. Той заговори за пръв път за проблемите си наскоро, когато фен му написа, че е в депресия. \"Минал съм през същото няколко пъти\", отвърна му актьорът. \"Достигнах до момент, в който не ми се искаше да правя нищо и да ходя никъде. Плачех постоянно\", разкрива той пред интервюиращия.В разговора с журналиста се връща и към травми от юношеството си. Когато бил на 15, майка му направила пред очите му опит за самоубийство.\"Слезе от колата на една магистрала в Нешвил и тръгна срещу движението. Колите започнаха да излизат от пътя, за да я заобиколят. успях да я издърпам за ръката встрани от платното\", спомня си той. Странното било, че тя и до ден-днешен не си спомняла за случилото се.Един от най-тежките периоди в живота му бил през 1995 г., когато го освободили от Канадската футболна лига, а гаджето му го зарязало.\"И двамата с майка ми се възстановихме. Трябва да обръщаме внимание на хората, които страдат, да им помагаме да минат през това и да знаят, че не са сами\", казва той.", "date": "2018.04.03", "title": "Скалата проговори за борбата с депресията"}
{"url": "https://offnews.bg/zvezdi/nikoleta-lozanova-otpraznuva-6-ia-rozhden-den-na-dashteria-si-s-pishtn-677971.html", "text": "Николета Лозанова организира пищно тържество в стил Барби за шестия рожден ден на дъщеря си Никол. Празненството бе изцяло в розово, с кола на Барби, тиетажна торта и мечета от цветя. За забавление на децата, Лозанова бе поканила модела и певица Биляна Лазарова, преоблечена като Барби, и футболиста Благомир Мастагарков в ролята на Кен. В програмата на празненството е имало фокуси с котки и участието на Pavell & Venci Venc'.\"Това са любимите изпълнители на децата\", заяви Лозанова.Бащата на Никол, футболистът Валери Божинов, не успял да присъства заради професионални ангажименти.", "date": "2018.04.03", "title": "Николета Лозанова отпразнува 6-ия рожден ден на дъщеря си с пищно Барби парти (галерия)"}
{"url": "https://offnews.bg/politika/porozhanov-zemedeltcite-niamat-interes-da-se-zanimavat-s-kontrabanda-677969.html", "text": "\"Всеки един земеделски производител, работейки като краен потребител на гориво, няма финансов интерес да се занимава с контрабанда на гориво\".Това каза министърът на земеделието и храните Румен Порожанов пред БНТ. Той обясни, че държавата дава значителна отстъпка от акциза на гориво, което обезмисля да се използват контрабандни горива.Думите му идват след вчерашната среща със земеделците при премиера Бойко Борисов заради промени в Закона за горивата, които щяха е принуждавал земеделските производители да се регистрират като търговци на гориво. Притесненията бяха, че с готвените промени на земеделците се вменяват неприложими изисквания и се налага тежък финансов и бюрократичен режим на регистриране.След разговорите вчера зърнопроизводителите решиха на не протестират и обявиха, че проблемът е решен. Днес Порожанов поздрави земеделците за професионалния им подход към защитата на позицията им.\"Ние намерихме доброто решение, което смятам, че е справедливо\", каза той.Министърът допълни, че дори да е имало опит за политизиране на протеста, земеделските производители са достатъчно зрели да не се поддават на подобен натиск.По думите му ако представители на земеделското министерство са били поканени на обсъжданията на закона, неразбирането е щяло да бъде избегнато.", "date": "2018.04.03", "title": "Порожанов: Земеделците нямат интерес да се занимават с контрабанда на гориво"}
{"url": "https://offnews.bg/medii/dikov-zapochva-predavane-po-evrokom-677973.html", "text": "Сашо Диков започва свое предаване по телевизия „Евроком“, съобщи самият той.Първото издание е планирано за 13 април, петък, от 20 до 22 часа. Предаването ще се казва „Евро ДикоФ“. „Всеки политик, магистрат, всеки, който се страхува от неудобни въпроси, има от какво да се притеснява\", заяви Диков пред колегата си в Евроком Николай Колев. - В същото време всеки, който има чист бизнес и няма какво да крие, няма повод за притеснения. Телевизия „Евроком“ остана единствената медия, в която може да се чуе истината, да се чуят неща, които на други места са забранени. Неслучайно България е на 109-о място в рейтинга по свобода на словото в света. А преди години бяхме на 39-о.“Сашо Диков говори и за причините за приключването на отношенията си с телевизия BIT:След като си тръгна от BiT, Диков обяви, че ще работи за \"Шоуто на Слави\" и дори снима в парламента материали за предаването. Изглежда обаче е променил плановете си.", "date": "2018.04.03", "title": "Диков започва предаване по Евроком"}
{"url": "https://offnews.bg/futbol/tcska-shte-se-gotvi-za-ludogoretc-v-albena-677957.html", "text": "Отборът на ЦСКА пътува днес сутринта за курорта Албена. \"Червените\" ще изкарат 3-дневен лагер край морето преди двубоя с Лудогорец в Разград в петък от 17:00 часа.Отборът отседна в Албена и при предишната си визита на \"орлите\" - в средата на ноември, когато спечели с 2:1. Терените в курортния комплекс са отлични и червените ще се възползват от условията там.Вчера ЦСКА поднови тренировки след успеха над Ботев Пд. Изчистени са наказанията на Бодуров и Каранга. Въпреки това бразилецът продължава да виси с картони, като има 8 и при нов ще бъде наказан за 2 срещи. Най-тежко е положението при Малинов, който е с цели 12 санкции и при нова ще изгори за 3 двубоя.Със спиране на правата за 1 мач пък са заплашени Манолев и Десподов, които имат по 4 жълти картона. След гостуването си в Разград \"червените\" играят с Левски за Купата, а после им предстои домакинство на Верея от третия кръг на плейофите.Междувременно стана ясно, че титуляр на вратата на Лудогорец в Разград за дербито с ЦСКА ще бъде Ренан дос Сантос, съобщава \"Меридиан мач\". Бразилецът ще играе за първи път срещу „червените\" през настоящия сезон. Любопитно е, че в предишните три мача между двата отбора за първенството и в турнира за Купата на България, неизменно на вратата на шампионите бе Хорхе Браун.Аржентинският вратар дори бе критикуван за попаденията на Кевин Меркадо на „Лудогорец Арена\" и на Николай Бодуров на „Българска армия\", при които можеше да се намеси по-добре. Още по-интересно е, че с Ренан на вратата Лудогорец няма загуба от ЦСКА.Бразилецът пази за разградчани срещу „червените\" миналия сезон и те не загубиха от отбора на Стамен Белчев в нито една среща. Бразилецът ще бъде предпочетен пред Браун заради чисто ротационния принцип, налаган при „орлите\".", "date": "2018.04.03", "title": "ЦСКА ще се готви за Лудогорец в Албена"}
{"url": "https://offnews.bg/medii/kakvo-novo-po-bnt-ot-april-677955.html", "text": "Националната телевизия е с обновена програмна схема от април. Предстоят и още промени както за основния канал БНТ 1, така и за профилираните БНТ 2 и БНТ Свят.Черешката на тортата в новата програма е шоуто \"Стани богат\", което се завърна на екран с водещ Михаил Билалов. Първото издание бе именно на 1-ви април и е привлякло пред екраните над 300 000 души, като финалът е бил гледна от почти половин милион зрители, похвалиха се от \"Сан Стефано\" 29. Играта ще се излъчва всяка делнична вечер от 19 ч.Националната телевизия ще има и ново кулинарно предаване на мястото на \"Бързо, лесно, вкусно\". То отново ще се прави от Ути Бъчваров и неговият екип и ще се казва \"Вкусната Европа\". Водещият ще пътува из Европа и ще представи кухнята на 45 държави. Предаването ще се излъчва в петък от 17:30.От програмата отпадат „Светът е 7“, „Плюс това“ и „Шоуто на канала“. В обичайния ден и час ще се излъчват \"Панорама\", \"Референдум\" и \"История.бг\".Всяка делнична вечер от 22 ч и от 23:30 ще се излъчват сериали. Сред тях са шпионският \"Нощният управител\" и биографичният сериал за живота на Айнщайн \"Геният\".В събота след късните новини се завръща \"Студио Х\". Началото ще постави чешкият сериал „Лабиринт“ с мистериозни убийства със средновековен привкус.Промени има в часовете на излъчване на някои предавания. „Здравето отблизо\" вече е в 10:30 ч. и ще се излъчва, както и досега, от понеделник до четвъртък . В петък по същото време зрителите ще гледат избрани моменти от здравното риалити „Зелената линейка“.Кратките документални филми от поредицата „Малки истории“ ще бъдат показвани в 14:15 ч., а едноименното едночасовото публицистично предаване всеки петък от 14:00 ч.Вечерното токшоу „Нощни птици“ с водещ Искра Ангелова ще се излъчва в петък вечер от 22:00 ч. след обзорното политическо предаване „Панорама“, а „Отблизо с Мира Добрева“ - в неделя от 10:30 ч.Актуалните събития от седмицата ще бъдат дискутирани с интересни събеседници в „Денят започва с Георги Любенов“ вече в събота и неделя. В него ще е и рубриката „Живите архиви“ с възкресени уникални кадри от „Златния фонд“ на БНТ. Началният час и за двата дни е 8:30.Предаването „Извън играта“, което досега се излъчваше по БНТ HD, попада в съботната програма на БНТ1 от 18:30 ч. В студиото традиционно гостуват любими артисти, музиканти, спортисти, които разкриват пред водещата Люба Пашова непознати страни от своя характер и споделят интересни подробности за живота си.Предаването на Вале Ахчиева ще се излъчва през седмица от 20:45 в неделя.„Спортна треска“ ще е в неделя от 17:00 ч., а в събота и неделя от 18:00 ч. с поредицата „Пътят към FIFA Световно първенство 2018“ БНТ 1 започва обратното броене до началото на Мондиала в Русия.До месец БНТ1 започва излъчването и на популярното предаване на ВВС „Шоуто на Греъм Нортън“. В 22-ия сезон на предаването, за който обществената медия е закупила правата, зрителите ще видят участието на кинолегендите Харисън Форд, Джейн Фонда, Никол Кидман, Хелън Мирън, Том Ханкс, Том Круз, Джуди Денч, Мел Гибсън, Мишел Пфайфър, Ема Томпсън, Джони Деп. Гости в предаването ще са и филмови и музикални звезди като Хю Джакман, Гари Олдман, Райън Гослинг, Рийз Уидърспуун, Кейт Уинслет, Колин Фарел, Джерард Бътлър, Хю Грант, Уил Смит, Кенет Брана, сър Елтън Джон, Роби Уилямс, Пинк, Джордж Езра, Лиъм Галахър, английската поп група Бананарама, писателят Стивън Фрай, самата Хилъри Клинтън и телевизионните легенди Джейми Оливър и Сара Миликан. Един от интересните акценти в шоуто е червеният стол, който Греъм Нортън предоставя на публиката в края на всяко предаване. Човекът, престрашил се да разкаже своята история публично, не трябва да отегчи с нея нито Греъм, нито гостите му.Предстоят и промени в сутрешния блок, но те няма да влязат в сила още този месец. Очаква се от него да отпадне публицистиката и да заложи на по-лежерни теми.Каналът за регионални новини БНТ 2 пък ще бъде трансформиран в културно-образователен.", "date": "2018.04.03", "title": "Какво ново по БНТ от април"}
{"url": "https://offnews.bg/sviat/zheleznicharite-vav-frantcia-obiaviha-stachka-677962.html", "text": "Компанията „Ер Франс“ (Air France) отмени една четвърт от полетите планирани за днес заради стачка на персонала.На летище София е анулиран полетът в 17,35 часа, показва справка на сайта на аеропорта.Към масовите стачни действия се присъединяват и железничарите във Франция, пише БНР. Днешният ден ще бъде \"черен\" за френския жп транспорт - ще се движат едва 12% от високоскоростните влакове и около 30% от обикновените по вътрешните линии на Франция. Трафикът около Париж също ще бъде силно засегнат. В международните линии положението се очертава по-спокойно.77% от машинистите и почти половината от служителите в целия сектор се включват в стачката, която периодично ще парализира транспорта до края на юни.Железничарите се бунтуват срещу плана за промяната на привилегирования им статут, който им осигурява гарантирано работно място, ранно пенсиониране, безплатно пътуване за семействата и други привилегии.Правителството оправдава реформите с колосалния дълг на компанията (над 46 млрд. евро) и предстоящата приватизация.Министерството на външните работи предупреди българските граждани, които планират пътуване за и във Франция, да се информират предварително за железопътния и въздушния транспорт в страната.", "date": "2018.04.03", "title": "Железничарите във Франция обявиха стачка"}
{"url": "https://offnews.bg/futbol/slabiat-levski-raztcepi-fenovete-677960.html", "text": "Феновете на столичния гранд Левски са изправени пред ново разцепление заради слабото представяне на тима през пролетта.Поне това става ясно от две декларации на привърженици, публикувани само в рамките на 24 часа. Първо във фейсбук страницата \"Сектор Б\" беше публикуван текст след загубата от Берое с 1:2 на \"Герена\".В него привържениците нападат футболистите и застават зад треньора Делио Роси. Ден по-късно от Националния клуб на привържениците на Левски се разграничиха от този текст, като призоваха да не се вярва на всичко подписано от името на Сектор Б - любимото място на левскарите на стадиона.\"Дебело подчертаваме, че \"СЕКТОР Б\" е ФЕН страница, нямаща нищо общо с организациите на привържениците на Левски. Позицията в нея е позиция единствено на автора и съдържател на въпросната страница. И въпреки, че тя съвпада с голяма част от мненията на хората в Сектора, едно подобно обобщаване на позиции е недопустимо.В Сектора има и подкрепящи, и неподкрепящи г-н Роси, което е напълно нормално. Все пак, при нужда от обнародване на официални позиции, ФБ страници на организираните привърженици на Левски в Сектора са тази на НКП, Сектор Б Ултрас, както и на съответните фракции присъстващи в Сектор Б.Когато излезе позиция от тях, може да се говори, че това е позицията на съответните хора, седящи зад съответната организация.Всичко друго е самозванство, манипулация и създаване на интриги и сензации!\", написаха от НКП.", "date": "2018.04.03", "title": "Слабият Левски разцепи феновете"}
{"url": "https://offnews.bg/politika/lukarski-iska-koalitcia-sas-saseda-valeri-simeonov-677961.html", "text": "СДС да поеме курс към НФСБ, а не към \"лилавата коалиция\" - Да, България и ДСБ, иска председателят на Съюза на демократичните сили Божидар Лукарски. Курсът на СДС трябва да е към консервативно патриотичната линия, обяви той по бТВ. По думите му с НФСБ имат много допирни точки, а и от седмица официално са съседи на Раковски 134. „На последния изпълнителен съвет на партията аз дадох ясен знак, че курсът на СДС трябва да е към тази линия, която се покрива от НФСБ и Патриотите. Допирни точки са отношението ни към истанбулската конвенция, позициите ни спрямо руския патриарх, доста са нещата”, допълни Лукарски.За обединение с НФСБ може да се говори след 17 април, когато е насрочен Национален съвет на СДС. „На НС трябва да се реши дали ще има движение към консервативно патриотични организации или към дясно либерални организации, каквито са „Да, България” и ДСБ”, коментира Лукарски. Тази коалиция, както искат да я кръщават, но „лилава коалиция” ще е по-точно”, коментира още обединението на другите две партии Лукарски. ", "date": "2018.04.03", "title": "Лукарски иска коалиция със съседа Валери Симеонов"}
{"url": "https://offnews.bg/112/minior-zagina-v-rudnik-krushev-dol-677974.html", "text": "Миньор е починал в рудник \"Крушев дол\" на „Горубсо-Мадан“. Информацията потвърди пред БНР изпълнителният директор на дружеството инж. Сергей Атанасов.Фаталният инцидент с 37-годишния мъж станал в края на работната смяна снощи, когато с негов колега зареждали забой с взривове.Двамата работници изнасяли оборудване. Колегата му се качил нагоре, но като се върнал долу, намерил Наско да лежи на земята. Не са открити данни за трудова злополука.Вероятно причината за кончината на миньора е инфаркт или инсулт. Мъжът е имал здравословни проблеми, но аутопсията ще покаже каква е истинската причина за смъртта.Миннодобивното предприятие ще съдейства на семейството за погребението.", "date": "2018.04.03", "title": "Миньор загина в рудник Крушев дол"}
{"url": "https://offnews.bg/izvan-terena/atraktivna-modelka-nadaha-iuventus-za-real-677956.html", "text": "Сексапилната албанска моделка Бениада Нишади надъха футболистите на Ювентус преди днешния първи четвъртфинал от Шампионската лига срещу Реал Мадрид в Торино.Дамата е родена в Дуръс, но живее и работи в Милано, като описва себе си като модел, актриса и моден дизайнер. Макар да живее в Милано, тя подкрепя Ювентус вместо някой измежду местните Милан и Интер.Бениада е известна и с факта, че е внучка на бившия албански президент Буяр Нишади, който до миналата година беше държавен глава в балканската държава. В навечерието на големия мач тя привлече вниманието със снимка в Инстаграм, на която позира по екип на Ювентус.Тя беше веднага потърсена за коментар на двубоя и с радост сподели мнението си, а то е, че макар и Реал да е много силен, то и Ювентус има своите шансове.“Дано не допуснат грешките от финала в Кардиф. Кристиано Роналдо е най-добрият футболист в света, но ние имаме най-добрият защитник в лицето на Джорджо Киелини, който знае как да го спре”, коментира моделката, цитирана от Спортал.", "date": "2018.04.03", "title": "Атрактивна моделка надъха Ювентус за Реал"}
{"url": "https://offnews.bg/ikonomika/startira-modernizatcia-na-zhp-liniata-sofia-elin-pelin-za-68-mln-evro-677959.html", "text": "Идния вторник на гарата в Казичене ще стартират строителните дейности по проекта за модернизация на железопътната отсечка София – Елин Пелин, съобщиха от Министерството на транспорта. Официалният старт на проекта ще бъде даден от заместник-министъра на транспорта, информационните технологии и съобщенията Велик Занчев и генералния директор на ДП Национална Компания „Железопътна инфраструктура“ инж. Красимир Папукчийски. „Модернизация на железопътната отсечка София – Елин Пелин“ е на обща стойност 68 млн. евро, от които 58 млн. евро (85%) са осигурени от Механизма за свързана Европа.Проектът включва модернизация на 23-километровата железопътна линия, на системите за сигнализация и телекомуникации и контактната мрежа, както и изграждане на нови надлези на жп гарите Верила и Казичене за безопасно пресичане на две нива със съществуващата пътна мрежа.", "date": "2018.04.03", "title": "Стартира модернизация на жп линията София-Елин Пелин за 68 млн. евро"}
{"url": "https://offnews.bg/112/ne-samo-pensioneri-a-i-advokati-se-hvashtat-na-vaditcata-na-alo-izmam-677967.html", "text": "За нов вид телефонни измами алармираха от столичното МВР.Този път жертвите не са беззащитни пенсионери, а адвокатски кантори и преводачески фирми.При новата схема телефонният измамник се представял за високопоставен служител на МВР или негов познат, който търси съдействие - най-често за превод или адвокатски услуги при разпит на задържан в полицията чужд гражданин.При изразена готовност за съдействие следва повторно обаждане с обяснение, че е необходимо спешно придвижване на съответната документация, поради което жертвата трябва да направи плащане през офиси на фирми за валутни разплащания и парични преводи. Най-често исканите суми са в евро, с обещанието да бъдат възстановени след приключване на поетия ангажимент.Потърпевшият разбира, че е измамен едва когато пристигне на посочения адрес РПУ-то и се окаже, че никой не го е търсил за подобна услуга.Бъдете бдителни и при съмнение проверявайте получената информация, включително и в институциите, от чието име ви се обаждат за съдействие, съветват от СДВР.", "date": "2018.04.03", "title": "Не само пенсионери, а и адвокати се хващат на въдицата на ало измамниците"}
{"url": "https://offnews.bg/temida/bashtata-na-ubitata-iana-krasteva-nakraia-shte-se-nalozhi-az-da-razda-677958.html", "text": "Съдът ни принуждава да взимаме правосъдието в свои ръце. Ще съм принуден аз да раздам присъдата на убиеца на детето ми.Това каза в сутрешния блок на bTV бащата на убитата в Борисовата градина през лятото на 2011 г. Яна Кръстева. Думите му идват след решението на съда да намали доживотната присъда и да даде окончателно 20 години на Николай Русинов-Чеци.„Правораздавателната система не взима нещата в свои ръце, ще съм принуден аз да ги взема и аз да раздам присъдата. Моят живот е на финала и мисля да го направя. Ако наистина той бъде пуснат ще го намеря и ще го пратя където му е мястото и аз ще заема неговото място”, каза Явор Кръстев.Той е възмутен, че съдът не признава, че дъщеря му е била умъртвена по особено жесток начин.  „Защо съдът се изразява с мотив, че той е убиецът, но смъртта не е настъпила по особено жесток начин. Двама патолози дадоха показания, че агонията на детето ми е била около 20 минути”, обясни той и добави, че са я погребали в закован ковчег. Дали, ако Яна бе била дете на магистрат, присъдата е щяла да бъде същата, пита бащата.„Ние тарантулваме убийците на децата ни и затова искам, не само аз, но и другите мои колеги по съдба, за изменения на НПК за връщане на смъртната присъда и доживотен затвор без замяна. Да не забравят правораздавателните, че и те имат деца. На всеки може да се случи”, добави той.Бащата на Яна добави, че в Унгария е имало спад на тежките престъпления след предложението да се върне смъртното наказание при особено тежки условия. За него справедлива присъда е само „око за око, зъб за зъб.”„Освен да си носим мъката какво да направим още”, добави той. „Времето лекува някои неща – това не. Натрупва се. Грохнали сме и двамата, вървим като сомнамбули. Всичко ни е на криво като знаем, че детето ни е под земята”, посочи още почерненият баща.Съпругът на сестрата на Яна сподели писмо, адресирано до ВКС, председателя на съда Капка Костова и членовете. В него Даниела „благодари” за неадекватното и несправедливо решение по делото за зверското убийство по особено жесток начин на своята сестра и посочва, че толерират общество на убийци, в което се е превърнала България и това те да убиват леко наказани. Бащата на Яна получи и съобщение от брат й, в което той също заявява, че „щом няма закони, ще действаме ние по законите на джунглата.”", "date": "2018.04.03", "title": "Бащата на убитата Яна Кръстева: Накрая ще се наложи аз да раздам правосъдие"}
{"url": "https://offnews.bg/kultura/leecher-izlizat-predi-turisas-na-kontcerta-im-v-sofia-677964.html", "text": "Унгарската група Leecher ще подгрява концерта на Turisas в София на 6 май. Концертът ще бъде в столичната зала Mixtape5 с начален час 19:00. И двете групи идват след специална покана от страна на организаторите и ще представят най-доброто от своето творчество!Leecher е унгарска Symphonic/Cello Metal група. Музиката им се базира на женските вокали и чела, акомпанирани от ударни и оркестрални мотиви. Създадени са преди 10 години и като повечето групи в началото репертоара им включва кавъри на любими песни. Не след дълго в репертоара им започват да се появяват авторски песни, които започват да доминират и свеждат съществуването на някои кавъри, изпълнявани по специални поводи. След много работа и търсене на себе си, бандата прави сериозен завой и в периода 2012-13 отваря нова страница, довели и до сериозни промени в състава. Следват нови концерти, участия в Италия и спечелването на унгарския конкурс HammerWorld (2014), вследствие на който групата записва и първия си студиен албум. От тогава до момента бандата работи непрестанно: концертира, записва клипове, издава дори LP с акустични аранжименти и унгарски текстове на някои песни и разбира се, работи неуморно по следващия си албум.Билети за концерта може да откриете в мрежата на Eventim в цялата страна.", "date": "2018.04.03", "title": "Leecher излизат преди Turisas на концерта им в София"}
{"url": "https://offnews.bg/drugi/nad-110-talanti-kandidatstvaha-za-sportni-talanti-na-evrofutbol-677970.html", "text": "Над 110 състезатели се включиха в конкурса за участие в програма „Спортни таланти“ на „Еврофутбол“ за 2018 г., който е предназначен за индивидуални спортисти. Крайният срок за подаване на документи беше 1 април.Желаещите са представители на различни спортове - плуване, скокове във вода, биатлон, шахмат, кану-каяк, планинско колоездене, спортна акробатика, художествена гимнастика, бадминтон, фехтовка, лека атлетика, триатлон, модерен петобой, спортна стрелба, академично гребане, ветроходство, таекуондо, карате, борба, сноуборд и други.В момента се извършва административна оценка на документите. Точният брой на кандидатурите и видовете спорт ще станат известни по-късно. През 2018 г. „Еврофутбол“ увеличи горната възрастова граница на участниците, които могат да получат подкрепа, от 25 на 28 години.Така първата група допустими състезатели е до 15 години, втората – от 16 до 20 години и третата – от 21 до 28 години включително. Компанията осигурява и специална квота за българските параолимпийци. \"Еврофутбол\" изпълнява програма „Спортни таланти“ в партньорство с Фондация \"Работилница за граждански инициативи\" (ФРГИ).Кандидатурите ще се оценяват от Група на съветниците, в която влизат университетски преподаватели, изявени български спортисти, спортни журналисти и други представители на медиите. Победителите ще бъдат обявени на официална церемония в края на април 2018 година.Те ще получат безвъзмездно финансиране за закупуване на екипировка, участие в турнири, подготовка, възстановяване и други. Максималната сума, която „Еврофутбол“ отпуска на един спортист, е 5000 лева. Той трябва да осигури и 20% съфинансиране.Българският букмейкър стартира програма „Спортни таланти“ през 2012 година като част от своя проект за корпоративна социална отговорност \"Печелиш и помагаш\". Целта на компанията е да помогне за развитието на следващите поколения спортисти на България. Досега Еврофутбол е подкрепила по програмата 130 участници, някои от тях два или три пъти. Предоставените средства от 2012 година до края на 2017 година са на стойност над 750 000 лева.", "date": "2018.04.03", "title": "Над 110 таланти кандидатстваха за \"Спортни таланти\" на Еврофутбол"}
{"url": "https://offnews.bg/bojni/ibf-nasrochi-mach-mezhdu-pulev-i-dilian-uajt-677942.html", "text": "Международната боксова федерация (IBF) изненадващо насрочи мач между Кубрат Пулев и британеца Дилиън Уайт. Новината съобщи мениджърът на Антъни Джошуа Еди Хърн чрез профила си в Туитър.“Току-що получи писмо от IBF за насрочен претендентски мач между Дилиън Уайт и Кубрат Пулев. Интересни времена за тежката категория”, написа Хърн.Досега се знаеше, че Кобрата трябва да се бие с Доминик Бризийл в мач, който да определи задължителния претендент за пояса на IBF, а за дати се спрягаха 26 май или 2 юни.Кубрат Пулев вече бе официален претендент за поясите на Джошуа преди половин година, когато получи контузия и срещата между двамата в Кардиф пропадна. Оттогава българинът се възстановява.Уайт пък се би за последно на 24 март, когато нокаутира брутално австралиеца Лукас Браун и стана претендент за титлата във версия WBC, която се държи от американеца Дионтей Уайлдър.", "date": "2018.04.03", "title": "IBF насрочи мач между Пулев и Дилиън Уайт"}
{"url": "https://offnews.bg/ikonomika/rosatom-poluchi-sertifikat-za-strategicheski-investitor-v-turtcia-677963.html", "text": "Проектната компания АО „АККУЮ НУКЛЕАР“ (дъщерна на АО „Русатом Eнерго Интернешънъл“ – АО „РЕИН“), която реализира в Турция проекта за изграждане на АЕЦ „Аккую“, получи пълноценен статут на стратегически инвеститор.Обновеният сертификат за стратегическа инвестиция е издаден на АККУЮ НУКЛЕАР след заявка, подадена в турското министерство на икономиката. Сертификатът е издаден на основание на встъпилия в сила на 27 март 2018 г. закон „За внасяне на изменения в закона за данъчно облагане, някои закони и постановления, имащи статут на закон“, одобрен по-рано от турския Меджлис.Получаването на сертификата има важно значение за икономиката на проекта. В частност се предвижда намаляване или освобождаване от данъци (включително данък печалба и ДДС) и освобождаване от митнически данъци и такси.", "date": "2018.04.03", "title": "Росатом получи сертификат за стратегически инвеститор в Турция"}
{"url": "https://offnews.bg/temida/bivsh-kmet-na-vidin-poluchi-6-godishna-prisada-za-prisvoiavane-na-sred-677953.html", "text": "6-годишна присъда за длъжностно присвояване получи бившият кмет на Видин Румен Видов. Присъдата може да бъде обжалвана, пише БНР. Третото поредно дело срещу бившия кмет на община Видин Румен Видов бе гледано на 30 март, след отвод на Видинския районен съд, съобщи Милена Бранкова - председател на Районния съд в Монтана.Обвинението е за длъжностно присвояване в особено големи размери, улеснено от престъпление по служба. Румен Видов е обвинен в това, че е нарушил служебните си задължения по тогава действащия закон за общинските бюджети и закона за финансов контрол.Той не е извършил правилно годишна инвентаризация на задълженията на община Видин и не е водил изпълнението на бюджета. Сключени са договори с три охранителни фирми с човек, който почива в хода на делото. Парите са на стойност около 4 милиона и 800 хиляди лева.", "date": "2018.04.03", "title": "Бивш кмет на Видин получи 6-годишна присъда за присвояване на средства"}
{"url": "https://offnews.bg/analizi-i-komentari/barometar-balgaria-patriotite-treta-sila-pri-vot-sega-677965.html", "text": "65% от българите одобряват решението на правителството да не гони руски дипломати от страната, заради случая „Скрипал“. Това показват данните от телефонно допитване на Агенция „Барометър България“, проведено в периода 30 март – 1 април 2018 г. сред 818 пълнолетни български граждани. 11,7 на сто не одобряват позицията на властта, 14,7% нямат мнение, а 8,6% не са чули за нея, сочат данните.На въпрос: „Ако днес се провеждат избори за народно събрание, за коя политическа формация бихте гласували?“ анкетираните отговарят така: за ГЕРБ – 26%, БСП – 21,1%, Обединени патриоти – 8,4%, ДПС – 5,7%, Воля – 1,7%, Други – 2,7%, Не подкрепям никого – 2,8%, Няма да гласувам – 29,1%, Без отговор – 2,3%. Разликата между ГЕРБ и БСП е устойчива, близо 5%, като следва да се има предвид, че в изборна обстановка управляващата партия разполага с предимство за мобилизиране на периферен електорат. С над 8% електорална подкрепа ОП определено са факторът, от който зависи както сегашното, така вероятно и следващо управление. Последните позиции на правителството по отношение Русия определено припокриват разбиранията на голяма част от електората на Обединени патриоти и затвърждават доверието на гласоподавателите. ДПС поддържат традиционно ниво от 5,7%, като поради спецификата на избирателите на тази партия винаги има един резерв, който се появява само в ситуация на реални избори. Към момента партия Воля не събира необходимия вот, за да има присъствие в народното събрание и ако изборите бяха днес, то в парламента щяха да попаднат само четири политически формации.Въпреки законовите промени, въвеждането на задължително гласуване и опцията „не подкрепям никого“, прави впечатление, че най-големият дял e този на негласуващите. Над 29% от респондентите посочват, че ако днес се провеждаха избори, те не биха гласували. ", "date": "2018.04.03", "title": "Барометър България: Патриотите трета сила при вот сега"}
{"url": "https://offnews.bg/obshtestvo/veliki-vtornik-e-nalejte-malchana-voda-za-zdrave-677894.html", "text": "Днес е Велики вторник, вторият ден от Страстната седмица. Според църковния канон денят е отреден за смирение. На Велики вторник Христос проповядва в храма и дава своите последни нравствени наставления. Според Библията на този ден Исус давал на хората пример как да благотворят. Той учел последователите си, че е по-ценно не да дават от излишъка си, а като бедната вдовица да отделят от последното, което имат.На този ден Христос разказал притчата за десетте девици - пет мъдри и пет неразумни. Мъдрите имали чисти светилници и свещен елей, а неразумните - само чисти светилници. Така само първите пет били готови за идването на Спасителя.На Велики вторник момите ходят за \"мълчана \" вода. Това е прясна вода, донесена от три извора. През цялото време, докато се носи, не трябва да се проговоря. Вярвало се е, че така водата остава \"чиста\" и затова притежава тайнствена сила. Слагали я на скрито място и я използвали за лекуване на болести. Според църковния канон Велики вторник е отреден за смирение.", "date": "2018.04.03", "title": "Велики вторник е, налейте мълчана вода за здраве"}
{"url": "https://offnews.bg/112/mazh-napravi-opit-da-sgazi-politcai-v-nova-zagora-i-da-se-ukrie-677968.html", "text": "Мъж и жена са нападнали полицаи в Нова Загора, след като автомобилът им е бил спрян за проверка. И двамата са задържани, съобщава Slivenpress.На 2 април полицейски патрул спира за проверка лек автомобил \"Мерцедес\", управляван от 34-годишен мъж от град Раднево. Полицаите установяват, че шофьорската книжка на водача е отнета и той управлява автомобила в срока на изтърпяване на принудителна административна мярка.Полицейските служители предприемат сваляне на регистрационните номера на автомобила, като в този момент съпругата на мъжа започва да обижда и да дърпа органите на реда. От своя страна 34-годишният шофьор се качва на автомобила и го насочва към полицейските служители, застрашавайки с действията си както униформените, така и останалите участници в движението. Той се опитал да се укрие в квартал на Нова Загора, но малко по-късно е издирен и отведен в районното управление.Мъжът и жената са задържани, а по случая е образувано бързо производство.", "date": "2018.04.03", "title": "Мъж направи опит да сгази полицаи в Нова Загора и да се укрие"}
{"url": "https://offnews.bg/obshtestvo/sofia-praznuva-139-g-kato-stolitca-kontcerti-pod-kupola-na-largoto-677698.html", "text": "София навършва 139 години като столица на България. Столична община организира в празничния ден поредица от културни прояви с вход свободен за столичани и гостите на града. В Американския център на Столична библиотека от 11 до 13 часа ще представят проекта „Дзяло“ – научно пространство сайт с е-списание в областта на хуманитаристиката за българистични изследвания в периода Х-ХХI век, съфинансиран от сесиите на Столична програма „Култура“ за 2017 и 2018 г.Проектът „Дзяло“ – сайт и списание, обединява интересите не само на академичните, университетските, музейните и творческите среди в България, но и на учени от Европа и света, част от които са автори на тематичните броеве на е-списанието. „Дзяло“ поддържа информационна среда в областта на хуманитаристиката и създава оригинален продукт с научно-културен облик. Включените материали изследват, разработват, анализират и вписват богатството на културните ни традиции, език и ценности в европейското разнообразие, като ги и съпоставят. Под стъкления купол на Ларгото от 12 часа ще има концерт на Софийския духов оркестър с диригент Васил Делиев. В програмата са включени произведения на Нечо Русев, Петко Стайнов, Любомир Пипков, Марин Големинов, Милчо Левиев, Дико Илиев и др.В градината „Кристал“ се открива официално изложбата „Градски истории”. Тя е посветена и на третия рожден ден на Етюд-и-те на София, появили се на шега, благодарение на любовта на едно момче към града и натякването на приятелите му, но превърнали се в хроника на променящия се град. В откриването ще участват Духовият оркестър и мажоретките към Първа английска гимназия. От 18.00 часа, пак под купола на Ларгото, е концертът на акапелна група Спектрум. Тя е единствен по рода си български вокален ансамбъл, чийто репертоар съвместява поп и джаз в многогласни обработки на фолклорни пиеси и песни, изпълнени изцяло без инструментален акомпанимент. Боряна Йорданова, Весела Морова, Атанас Кулински, Янко Янков и Константин Бейков са музиканти с богат и разностранен опит. Честването е част от Календара на културните събития на Столична община за 2018 г.", "date": "2018.04.03", "title": "София празнува 139 г. като столица, концерти под купола на Ларгото"}
{"url": "https://offnews.bg/obshtestvo/spirat-vodata-na-tri-mesta-v-stolitcata-677892.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. „Твърдишки проход“ в жк. „Стрелбище“ налага спиране на водоподаването от 10:00 до 19:00 часа на ул. „Златишки проход“ от ул. „Нишава“ до ул. „Хайдушка гора“, бл. 128, магазин „Фантастико“. Подмяна на сградно водопроводно отклонение на бул. „Сливница“ в Център налага спиране на водоподаването от 10:00 до 17:00 часа на бул. „Сливница“ от ул. „Отец Паисий“ до ул. „Опълченска“. Монтаж на спирателен кран на ул. „Сава Михайлов“ в жк. „Гевгелийски“ налага спиране на водоподаването от 10:00 до 18:00 часа на ул. „Сава Михайлов“ от ул. „Мачуково“ до ул. „Бачево“ и ул. „Бачево“ от ул. „Сава Михайлов“ до ул. „Попчево“. ", "date": "2018.04.03", "title": "Спират водата на три места в столицата"}
{"url": "https://offnews.bg/obshtestvo/promeni-v-dvizhenieto-zaradi-poseshtenie-na-harvatskia-prezident-677940.html", "text": "Заради посещението на президента на Република Хърватия се налагат промени в движението в София, съобщи Столична община. Забраняват се престоят и паркирането на пътни превозни средства, както следва: От 12.00 часа на 3 април до отпътуването на делегацията на 4 април на паркинга на „София Хотел Балкан“, от 7.00 часа до 10.30 часа на 4 април на северозападната дъга на пл. „Св. Александър Невски“ между ул. „Оборище“ и ул. „11-ти август“ и на ул. „Оборище“ между ул. „Г.С. Раковски“ и пл. „Св. Александър Невски“.От 9.00 часа до 10.30 часа на 4 април се забранява влизането на пътни превозни средства по ул. „Оборище“ между ул. „Г.С Раковски“ и пл. „Св. Александър Невски“ само при необходимост и по преценка на отдел „Пътна полиция“ при СДВР.", "date": "2018.04.03", "title": "Промени в движението заради посещение на хърватския президент"}
{"url": "https://offnews.bg/obshtestvo/iuzhen-viatar-nosi-do-20-gradusa-dnes-677939.html", "text": "Слънчево със слаб южен вятър ще е времето днес, ще се затопли и максималните температури ще са между 15 и 20 градуса. В планините също ще грее слънце, повече облаци ще има следобяд в западната част от страната. Преди обяд по високите части ще духа временно силен вятър. Максималната температура на 1200 м ще е около 11 градуса, на 2000 м - около 3 градуса.По Черноморието ще е предимно слънчево. В сутрешните часове ще духа до умерен северозападен вятър, който по-късно през деня ще се ориентира от юг-югоизток и ще отслабне. Максималните температури ще са 10 -14 градуса. Вълнението на морето ще бъде 1-2 бала. Температурата на морската вода е 7-8 градуса.В сряда ще е предимно слънчево, с разкъсана висока облачност. Повишението на температурите ще продължи и максималните ще бъдат между 18 и 23 градуса, по-ниски по Черноморието - между 10-15 градуса. Превалявания се очакват в четвъртък. ", "date": "2018.04.03", "title": "Южен вятър носи до 20 градуса днес"}
{"url": "https://offnews.bg/kultura/preporachvame-vi-deian-donkov-v-izvan-patia-ot-rezhisiora-na-d-677946.html", "text": "Най-новият игрален филм от сценариста и режисьора на „Двойникът”, „Господин за един ден”, „Да обичаш на инат”, „Маргарит и Маргарита” и много още любими на българския зрител игрални и документални филми Николай Волев „Извън пътя” ще бъде прожектиран днес от 20:30 часа в кино \"Люмиер\".Историята на филма разказва за драматург с бивша слава, който търси изгубеното си вдъхновение сред спиращата дъха красота на българските планини. По време на една от експедициите си, творецът неочаквано среща прелестна муза на прага на женствеността. Близостта между 19-годишната циганка Салия и 55-годишния Стефан прераства в силна привързаност.Чувствената им връзка се движи по ръба на бръснача и причинява дълбоко страдание на дългогодишната и предана съпруга на драматурга, актрисата Лидия.„Сюжетът е съвременна любовна история. Разказвам за проблемите на една дългогодишна брачна двойка, за застаряването, за творческото изхабяване, за необходимостта от свежест в личните отношения, както и за избора на път в живота – дали да съхраниш духовността си или да преследваш материалното, парите - споделя Волев за новия си филм - основната идея се зароди, когато замених Странджа и морето с Банско. За моя радост в този район е останала някаква чистота. Подейства ми обнадеждаващо природата, съхранена и неунищожена от съвремието и печалбарски пориви.”Един от най-известните български актьори се събират под режисурата на най-успелия ни режисьор зад граница – Иван Пантелеев, който се завръща след 20-годишно отсъствие на родната театрална сцена. Утре от 19:00 часа на голямата сцена на Народен театър \"Иван Вазов\" може да видите постановката  по Максим Горки. Документалният музикален спектакъл по стихове и басни на Валери Петров \"Хвърчащите хора\" може да бъде гледан на 3 април от 19:00 часа на сцената на City mark art center.Спектакълът е създаден по идея на Ицко Финци, които също така и участва и дели сцената с Кирил Калев, Мишо Шишков и Георги Величков.Не пропускайте 136-тата самостоятелна изложба на една от най-уважаваните и влиятелни жени в историята на съвременната фотография - Мери Елън Марк, представена от \"Майстори на фотографията\" в Софийска градска художествена галерия. Експозицията може да бъде видяна до 22 април.", "date": "2018.04.03", "title": "Препоръчваме ви: Деян Донков в „Извън пътя” от режисьора на \"Да обичаш на инат\""}
{"url": "https://offnews.bg/obshtestvo/tragva-deloto-sreshtu-bivshia-shef-na-fonda-za-lechenie-na-detca-677951.html", "text": "Близо 2 години след арестите във Фонда за лечение на деца в Специализирания наказателен съд започва делото срещу бившия директор на Фонда Павел Александров, предаде БНР. Той е обвинен, че лично е мотивирал останалите три подсъдими - Катерина Котева, Татяна Радева и Станислава Горанова, да участват в ръководеното от него престъпното сдружение.На 20 април 2016 г. разследващите обявиха, че са разбили корупционна схема за източване на Фонда. Тогава премиерът Бойко Борисов определи акцията като „избродирана“. Междувременно разследваните от осем станаха четирима.На 500 страници обвинителният акт уличава Павел Александров и останалите подсъдими служители на Фонда в престъпен сговор за незаконно присвояване и неправомерно разходване на средства, за прехвърляне на задължения на фонда към НЗОК и за длъжностни престъпления. Миналият август спецсъдът върна на поправителен прокуратурата заради противоречивост на обвинителния акт. Определението беше потвърдено и от второинстанционния апелативен спецсъд, тъй като - става ясно от мотивите на съдиите Емилия Петкова, Венелин Иванов и Красимира Костова, те не са разбрали тезата на прокуратурата. Нещо повече - тримата магистрати обръщат внимание на специализираната прокуратура, че ако реши да коригира обвинителния акт, трябва да обърне внимание не само на неговата юридическа, но и на лексикалната и граматическата му издържаност и „да го изчистят от ненужно обременяващи повторения“.", "date": "2018.04.03", "title": "Тръгва делото срещу бившия шеф на Фонда за лечение на деца"}
{"url": "https://offnews.bg/medii/gledajte-bordzhiite-po-epic-drama-677912.html", "text": "Телевизионният канал Epic Drama ще излъчи тази вечер 7-ми и 8-ми епизод от третия сезон на сериала \"Борджиите\". Родриго Борджия се превръща в синоним на безскрупулност и управлението му като папа ще бъде запомнено с най-скандалната глава в историята на католическата църква. Докато управлява Рим по време на отсъствието на папата, съпричастността на Лукреция ѝ спечелва популярност както сред кардиналите, така и сред гражданите. Но сега Родриго - папа Александър VI, се завръща и не проявява особено търпение към любезността и неспособността за интригантстване на дъщеря си - особено при условие, че е болен и често се чувства на прага на смъртта.Началният час е 23:00.", "date": "2018.04.03", "title": "Гледайте \"Борджиите\" по Epic Drama"}
{"url": "https://offnews.bg/futbol/stojcho-mladenov-pred-uvolnenie-v-kazahstan-677948.html", "text": "Легендата на ЦСКА Стойчо Младенов е пред уволнение в Казахстан. Там бившият национален селекционер на България води Кайсар. Според информация на KazFootball.kz, ако в следващия кръг тимът на Младенов не спечели гостуването на “Жетису”, той ще бъде освободен от ръководството.Изданието уточнява, че става въпрос на непотвърдена информация. Според нея преди последния кръг българинът е получил задача в предстоящите 2 срещи навън да бъдат заработени 4 т. В първата Кайсар загуби с 0:2 от шампиона “Астана” в едноименната столица на бившата съветска република. “Последният шанс за реабилитация на Младенов е победа над Жетису, пише KazFootball.kz, цитиран от \"24 часа\".В първите три кръга от новия сезон на елитната дивизия на Казахстан Младенов и момчетата му успяха да запишат само 1 т. като актив. Преди двубоя в Астана Кайсар падна у дома с 0:1 от Актобе и направи 1:1 с Акжаик.За Младенов това е втори сезон начело на този тим. Бившият наставник на ЦСКА и Литекс пристигна в Казахстан през юни 2016 г., когато пое Атирау. ", "date": "2018.04.03", "title": "Стойчо Младенов пред уволнение в Казахстан"}
{"url": "https://offnews.bg/obshtestvo/17-godishno-momiche-pochina-v-uchilishten-dvor-v-sofia-677949.html", "text": "17-годишно момиче е починало в понеделник в двора на 96-о СУ „Лев Николаевич Толстой“ в кв. „Люлин“.Говорителят на софийския център за спешна медицинска помощ Катя Сунгарска уточни, че в 20.09 ч. в ЦСМП- София е получен сигнал за припаднало 17-годишно момиче в двора на училището, пише \"Фокус\".По думите на Сунгарска в 20.20 ч. на 11-та минута, линейката е била на мястото, като екипът в линейката е констатирал смъртта на младото момиче.Близо час след това линейка отново била повикана на мястото. Този път причината била нервен срив на майката на починалото дете. При пристигането на колата на Бърза помощ обаче близки на семейството не допуснали лекарите до жената. Вместо това те започнали да удрят и ритат линейката. Пострадали при инцидента медици няма.По отношение на причината за смъртта на момичето, Сунгарска уточни, че това могат да кажат само патоанатомите след аутопсията.Сунгарска допълни, че в 21.03 ч. от Центъра са повикани отново на същия адрес, като сигналът е, че майката на момичето е в тежка нервна криза и се нуждае от помощ. Говорителят на ЦСМП – София уточни, че в 21.15 часа, т.е. на 12-ата минута, линейката е била там.„Хората, които са се събрали, посрещат линейката с блъскане и ритници. Добре, че на място е имало полиция, за да може да предотврати по-тежък инцидент. В крайна сметка линейката не е била допусната до страдащата жена“, каза Сунгарска.Тя обясни, че не е ясно състоянието на жената, тъй като не са били допуснати до нея. Сунгарска коментира, че от репортажите по случая ѝ е направило впечатление, че охранителят на училището е свидетелствал, че около 19.00 часа на момичето му е прилошало.„Защо ние сме потърсени 1 час по-късно остава за нас загадка. След като сме потърсени един час по-късно защо има агресия към нас и защо отново има твърдения, че линейките са закъснели при положение, че не са. Ако някой може да измине по-бързо разстоянието от централата на Спешна помощ до училището - нека да го направи, но линейката е тръгнала веднага и на първия, и на втория случай“, допълни Сунгарска.Според нея това не е закъсняла линейка в никакъв случай. „Ние няма как да се телепортираме или да прелетим. Ние пътуваме по улиците, в задръстванията и по пътищата, които всеки пътува“, посочи още говорителят на ЦСМП – София.", "date": "2018.04.03", "title": "17-годишно момиче почина в училищен двор в София"}
{"url": "https://offnews.bg/sviat/kamion-sas-slonove-katastrofira-v-ispania-677952.html", "text": "Магистрала в Испания бе затворена заради пет слона, които избягаха от катастрофирал камион, съобщават ДПА и Би Би Си.Едно от животните е починало от нараняванията си, а две други са ранени, посочи местната полиция.Ранените слонове е трябвало да бъдат вдигнати с кранове и внимателно преместени от платното.Инцидентът станал вчера следобед в град Посо Каняда, област Мурсия. Шофьорът на камиона, участвал в инцидента, не е ранен. Предполага се, че возилото е част от циркова трупа.Видео записи с евакуацията на слоновете бяха качени в социалните медии, а местната полиция публикува снимки как три от слоновете се разхождат по платната на магистралата след инцидента.", "date": "2018.04.03", "title": "Камион със слонове катастрофира в Испания"}
{"url": "https://offnews.bg/sviat/putin-na-dvudnevno-poseshtenie-v-turtcia-677950.html", "text": "Руският президент Владимир Путин пристига днес на двудневно посещение в Турция. Предвижда се той да участва в церемонията по поставяне на основите на атомната електроцентрала „Аккую“, съобщава БНР. Путин и Ердоган ще ръководят седмото заседание на Руско-турския съвет за сътрудничество. Ще бъдат разгледани състоянието и перспективните на двустранното търговско-икономическо сътрудничество, съвместните стратегически проекти, включително в областта на енергетиката, общата борба срещу тероризма и ситуацията в Сирия.Очаква се един от акцентите да бъде церемонията по началото на изграждането на първата турска атомна централа. Проектът е на руската държавна компания „Росатом“.На 4 април в Анкара Путин, Ердоган и иранският президент Хасан Рохани ще говорят за изпълнението на споразуменията за Сирия, постигнати на първата им тристранна среща в рамките на мирния процес от Астана през ноември миналата година в Сочи.Тримата лидери ще обсъдят допълнителни мерки за укрепване на примирието, осигуряване на функционирането на зоните за деескалация, решаване на хуманитарните въпроси и насърчаване на политическия процес.", "date": "2018.04.03", "title": "Путин на двудневно посещение в Турция"}
