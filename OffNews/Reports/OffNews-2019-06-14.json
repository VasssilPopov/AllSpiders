{"url": "https://offnews.bg/volejbol/volejbolistite-ni-tragnaha-s-trudna-pobeda-vav-varna-705406.html", "text": "Националният отбор по волейбол стартира с трудна, но сладка победа участието си в турнира от Лигата на нациите във Варна.Селекцията на Силвано Пранди се наложи с 3:2 (-20, 27, -22, 21, 13) гейма над Австралия, като изоставаше в резултата след първия гейм.Успехът беше втори пореден и общо трети в надпреварата, като \"лъвовете\" вървят десети във временното класиране със седем точки. Австралия е на 14-ата позиция с 6. В събота, 15 юни, България играе с Япония.В решителния тайбрек съперникът поведе с 13:9 и беше близо до победата, но с шест безответни точки българите стигнаха до успеха, който дойде пред изненадващо малко публика в ДКС.Над всички бе Тодор Скримов с 22 точки, а завърналият се след дълго отсъствие Цветан Соколов завърши с 18. За Австралия най-много - 19 точки, отбеляза Люк Смит.", "date": "2019.06.14", "title": "Волейболистите ни тръгнаха с трудна победа във Варна"}
{"url": "https://offnews.bg/futbol/novak-v-elita-shte-si-satrudnichi-s-hita-v-seria-a-705403.html", "text": "Президентът на ПФК АРДА Петър Пешев ще се срещне със собственика на Аталанта Антонио Перкаси. Това ще стане по време на двудневната визита на Пешев в Италия, за където заминава в неделя.Целта на посещението е подписване на договор за сътрудничество между новакът в Първа лига АРДА и направилият истински фурор в последния сезон тим в Серия А на Аталанта.Предвижда се треньори и методисти от Академията на италианския клуб да пристигнат в Кърджали, където да обучават колегите си от ДЮШ на ПФК АРДА.Футболната академия на АТАЛАНТА се слави като една от най-добрите в Италия. Тя развива много успешно талантите си, както и млади футболисти от чужбина, след което продават играчите в грандове като Милан, Интер и други.Само за последните години Аталанта направи следните трансфери на свой юноши: Роберто Галиардини, 1994 г. - юноша на Аталанта, играл при мъжете, сега е в Интер, Матиа Калдара, 1994 г. - юноша на Аталанта, играл при мъжете, сега е в Милан, Франк Кесие, 1996 г. - юноша на Аталанта, играл при мъжете, сега е в Милан, Муса Бароу, 1998 г. - юноша на Аталанта, сега е в мъжкия отбор, Алесандро Бастони, 1999 г. - юноша на Аталанта, играл при мъжете, сега е в Интер.Бъдещото сътрудничество между АРДА и Аталанта е поредното доказателство за професионалната работа в клуба, както и високите резултати постигнати в последните две години в родния футбол.", "date": "2019.06.14", "title": "Новак в елита ще си сътрудничи с хита в Серия А"}
{"url": "https://offnews.bg/politika/v-bsp-ima-vojna-mezhdu-lobito-na-borisov-i-legitimnoto-rakovodstvo-705399.html", "text": "Има три еретични истини, които малцина изричат на глас. Като кандидат-евродепутат от гражданската квота участвах в два бурни пленума на Националния съвет на БСП и отговорно твърдя:Няма сблъсък на ценности между вътрешната опозиция и Корнелия Нинова. Има война за власт между лобито на Борисов и легитимното ръководство. Не е никаква тайна, че доскоро критиците на Нинова открито настояваха за коалиция с ГЕРБ.Всъщност част от опозицията иска БСП да е във властта на всяка цена, докато председателката съзнава, че прегръдка с ГЕРБ е данайски подарък. За да обезпечи финансово преврата на „Позитано“, пловдивски олигарх се сдоби с 43 милиона за парцел във Варна, предоставени на общината от правителството. Най-скъпият парцел за всички времена!БСП изгуби евроизборите не заради погрешни послания, а заради присъствието на Станишев в листата. Опозицията наложи силово лидера на ПЕС с пълното съзнание, че с него ще се изгуби периферния вот. Хората не са забравили кой номинира Пеевски за шеф на ДАНС, кой прегръщаше на Орлов мост Местан, кой премиер толерираше заменки за стотици милиони и кой наложи плоския данък. Станишев получи 30 000 преференции, но дали не отблъсна 300 000 избиратели?Борисов оряза десет пъти държавната субсидия за партиите не заради бюджета, а за да открие втори фронт на Корнелия.Рекетьорското послание към конгреса е недвусмислено: Или вземате главата на Нинова, или ви вземаме парите!Дано се намери поне един еретик, който ще изрече тези три истини в неделя!Иначе Столетницата ще бъде опитомена от ГЕРБ. Както опитомиха и десните, и патриотарите, и аптекарите!", "date": "2019.06.14", "title": "В БСП има война между лобито на Борисов и легитимното ръководство"}
{"url": "https://offnews.bg/dw/folksvagen-otiva-v-izmir-705397.html", "text": "Фолксваген ще строи нов завод и търси най-подходящото място за огромната инвестиция. В битката за нея останаха само две страни: България и Турция. А турците изглежда са сигурни в успеха си.\"Инвестиционните намерения на германските компании вече не се влияят така силно от политиката\", уверява шефът на Отдела за чуждестранни инвестиции към турската президентска служба Арда Ермут. Пред германския \"Франкфуртер Алгемайне Цайтунг\" (ФАЦ) той споделя още, че благодарение на настъпилото разведряване в отношенията между Германия и Турция нарастват шансовете Фолксваген да избере именно Турция за новия си завод.Ермут е главен съветник на турския президент Реджеп Таийп Ердоган за преките чуждестранни инвестиции и основен преговарящ с Фолксваген. Германският автомобилен концерн търси площадка за новия си завод, в който да произвежда моделите Karoq на Шкода и Ateca на Сеат.Разширяването на производствените мощности на германския концерн е особено наложително. Пред Ханделсблат шефът на Шкода, която е дъщерна фирма на Фолксваген, уверява, че могат да продават 100 хиляди автомобила повече, ако имаха съответния производствен капацитет. \"Имаме потенциал да увеличи продажбите си до 2 милиона автомобила през следващите 10 години\", казва пред германското издание Бернхард Майер. Миналата година са били произведени 1,2 милиона шкоди.Турците искат това производствоОт турска страна засега не съобщават никакви подробности относно хода на преговорите - за да не повлияе това на водените разговори. Анкара обаче определено се надява в бъдеще да бъде не само пазар, но и производител на въпросните марки автомобили.През 2018 година Фолксваген е бил най-продаваният автомобил в Турция (67 хил. бройки), към които трябва да добавим и 21 хиляди продадени шкоди. Сред първите 6 най-успешни в Турция марки - това са още Рено, Фиат, Форд, Тойота и Хюндай - Фолксваген е единственият, който няма своя производствена мощност в страната.Политическото напрежение между Берлин и Анкара се отрази и на двустранните икономически отношения: през 2018 година германските преки инвестиции в Турция са спаднали до 350 милиона евро. На този фон инвестиция на Фолксваген, възлизаща на 1,3 милиарда евро, би била добре дошла за Турция.Измир предлага само предимстваСпоред ФАЦ, новият завод на Фолксваген може да бъде построен на 40 хектара площ край Измир. До 2001 година от конвейерите там са слизали опели, преди Дженерал мотърс да закрие това производство. Германското издание е научило, че се преговаря с турската страна за изграждането на железопътна линия от площадката до второто най-голямо турско пристанище - това в Измир. Освен това турската страна е предложила да се включи в инвестицията със 100 милиона евро.Ермут е отказал да потвърди това, но е нарекъл подобни държавни субсидии \"черешката върху тортата\". Без да споменава поименно България, говорейки за \"конкурентите от Източна Европа\", той е припомнил следния факт: на турска територия работят девет големи автомобилни производители и 400 доставчици на части. Досега България е успяла да привлече само един китайски концерн.\"Имаме потенциал за поне още два завода\"Сред предимствата на Турция е и това, че в страната няма недостиг на квалифицирана работна ръка - за разлика от много страни от ЕС. Всяка година в Турция се дипломират по 51 хиляди инженери за автомобилната промишленост. Да не говорим за това, че със своите 80 милиона души население страната представлява несравнимо по-голям пазар.Що се отнася до разходите за работни заплати, те биха били сходни с тези в Източна Европа, посочва пред ФАЦ икономическият съветник на турския президент. А по отношение на производителността, продължителността на работното време и отсъствията поради болест предимствата били категорично на страната на Турция. \"Имаме място за още най-малко двама или трима международни автомобилни производители\", уверява Арда Ермут.", "date": "2019.06.14", "title": "Фолксваген отива в Измир?"}
{"url": "https://offnews.bg/sviat/demokraticheskata-partia-v-moldova-se-otkazva-ot-vlastta-705398.html", "text": " Демократическата партия в Молдова се отказва от властта. Партията ще разпусне правителството на премиера Павел Филип. Решението беше обявено от заместник-председателят на партията Владимир Чеботар.\"Оставката на правителството на Павел Филип е единственото възможно и легитимно решение, за да не допуснем политическа криза\", коментира той, цитиран от Ройтерс и БТА. През последната седмица Молдова беше обхваната от хаос. Две правителства влязоха в спор за властта.Конституционният съд отне правомощията на проруския президент Игор Додон и назначи за временно изпълняващ длъжността президент премиера Павел Филип.Това се случи, след като на 7 юни съдът задължи Додон да разпусне парламента, защото в рамките на три месеца не беше съставено правителство, но той отказа да го направи. Вместо това проруската социалистическа партия на Молдова, чийто бивш лидер е Додон, и проевропейският блок АКУМ сформираха ден по-късно парламентарно мнозинство и ново правителство, като съпредседателят на АКУМ Мая Санду положи клетва като премиер.Двете оспорващи си властта в Молдова правителства проведоха и отделни заседания, като се обвиниха едно друго в опит да узурпират властта.", "date": "2019.06.14", "title": "Демократическата партия в Молдова се отказва от властта"}
{"url": "https://offnews.bg/112/pozhar-v-predpriatie-v-stara-zagora-705396.html", "text": "Пожар избухна в трафопост на предприятие в Стара Загора.Сигнал за огъня е подаден малко след 16 часа днес, съобщи Дарик. Пристигналите на мястото пожарникари са установили, че се е запалила хидроизолацията на трафопоста върху бетонната конструкция.Пожарът бързо е локализиран. Производственият цех не е бил засегнат от огъня. Работещите в него хора са евакуирани. Няма пострадали.Огънят е потушен от огнеборците с два противопожарни автомобила.", "date": "2019.06.14", "title": "Пожар в предприятие в Стара Загора"}
{"url": "https://offnews.bg/112/5-godishno-dete-e-v-bolnitca-sled-kato-metalna-vrata-padna-varhu-nego-705395.html", "text": "Метална врата падна върху 5-годишно момче в Пазарджик. Инцидентът е станал снощи в двора на спортното училище в града, съобщи bTV.Детето е настанено в болница със счупена ключица, гръдно-коремна травма и охлузвания по лицето.Металната врата е ограничава достъпа до площадката. В момента на злополуката в района е имало много деца с родителите си. Според директора на училището Георги Георгиев вратата е паднала след външна намеса. „Най-вероятно има външна намеса, не може ей така да падне от пантите. Трябва родителите и тези, които идват в нерегламентирано време, да понесат своята отговорност”, коментира той. ", "date": "2019.06.14", "title": "5-годишно дете е в болница, след като метална врата падна върху него в Пазарджик"}
{"url": "https://offnews.bg/politika/stanishev-razocharovashto-e-che-balgaria-zagubi-bitkata-za-evropejsk-705387.html", "text": "Разочароващо е, че България загуби битката за новия Европейски орган по труда и така София остава без европейска агенция, заяви лидерът на ПЕС и български евродепутат Сергей Станишев. Вчера министрите по труда на държавите-членки на ЕС решиха седалището на новия Европейски орган по труда да бъде в Братислава, Словакия. Страната събра 15 от 28 гласа, а по неофициална информация България е получила едва няколко гласа.„Още през април, когато стартира процедурата, призовах за сериозни политически усилия за привличането на Европейския орган по труда у нас, защото освен политически капитал и престиж, страната ни щеше да привлече инвестиция за повече от 52 млн. евро годишно. Агенцията ще следи за прилагането на европейското трудово законодателство при работещите в чужбина, включително командированите и сезонните работници. Това е изключително важно за България, предвид големият брой наши сънародници, които работят временно зад граница, но често са обект на злоупотреби от страна на некоректни работодатели“, каза Станишев. „Този път българската оферта беше по-издържана, но политическите усилия не доведоха до никакъв резултат. Сред предимствата на Словакия определено са били членството й в Шенген и еврозоната – интеграционното ядро на ЕС. Очевидно е, че все още липсва достатъчно доверие към България, за да бъдем допуснати там“, заяви Станишев.Той коментира новината от албанския град Либражд, където е на посещение по покана на управляващата социалистическа партия на премиера Еди Рама. Лидерът на ПЕС беше специален гост на мащабна демонстрация, част от предизборната кампания на социалистите за местните избори на 30 юни.В словото си Станишев изтъкна успехите на страната и на правителството на Еди Рама, които са високо ценени от всички партньори на Албания. Той посочи Тирана като отличен пример за ускорено развитие и модернизация под ръководството на социалистите. Станишев призова опозицията да прекрати бойкота и да участва в изборите, вместо да поставя под заплаха процеса на европейска интеграция на Албания заради тяснопартийни интереси, особено в момент, когато страната очаква старт на преговорите за членство в ЕС, наред със Северна Македония.„Така предизвиканата политическа нестабилност само засилва скептицизма на противниците на разширяването на ЕС към Западните Балкани. Допълнително забавяне на процеса няма да бъде в интерес нито на балканските страни, нито на ЕС“, категоричен беше Станишев. Той изрази увереност, че предложените от социалистите кметове ще постигнат още много успехи в модернизирането на страната, и специално благодари на премиера Еди Рама и неговата партия, както и на лидера на парламентарното мнозинство Таулант Бала, за подкрепата за признаването на българското малцинство през 2017 г.", "date": "2019.06.14", "title": "Станишев: Разочароващо е, че България загуби битката за Европейския орган по труда"}
{"url": "https://offnews.bg/drugi/kaniat-putin-na-evropejskite-igri-v-minsk-705388.html", "text": "Президентът на Русия Владимир Путин е бил поканен да присъства на европейските игри в Минск, които ще се проведат от 21 до 30 юни в беларуската столица.След успешното дебютно издание през 2015 година в Баку (Азербайджан), сега организаторите и домакините са амбицирани срещата на най-добрите спортисти от Стария континент да се превърне отново в истински спортен празник.Игрите се провеждат веднъж на 4 години и се ръководят от Европейските олимпийски комитети. Те следват модела на други подобни континентални формати - Азиатските игри или Панамериканските игри, които вече имат по 18 издания след дебюта им през 1951 година.Поканата към Путин е отправена от беларуския му колега Александър Лукашенко. Покана е отправена и към премиера на Русия Дмитрий Медведев, но от беларуския му колега Сергей Румас.На европейските игри ще има 4000 спортисти от 50 европейски страни. Състезанията ще са в 15 вида спорт. Във второто издание на най-мащабния континентален спортен форум ще за България ще участват 85 състезатели в 15-те вида спорт.Състав на българската делегация за Вторите Европейски игри в Минск 2019:Спортисти - 85Аеробика 5Ана -Мария Димитрова Стоилова смесена двойка/групаАнтонио Иванов Папазов смесена двойка/групаДарина Антониева Пашова смесена двойкаИвелина Николаос Лукаки смесена двойкаТихомир Алдинов Баротев смесена двойкаБадминтон 5Линда Кадруш Зечири сингълДаниел Лъчезаров Николов сингълМария Венелинова Мицова смесена двойкаАлекс Кристиян Влаар двойка мъже/смесена двойкаДимитър Василев Янакиев двойка мъжеБокс 13Тинко Росенов Банабаков 49 кгДаниел Панев Асенов 52 кгБоян Панев Асенов 56 кгКирил Асенов Русинов 60 кгВенсан Степан Киркоров 64 кгПетър Стойков Драганов 69 кгРами Мофид Киуан 75 кгКристиян Веселинов Николов 81 кгРадослав Димитров Панталеев 91 кгПетър Руменов Белберов +91 кгГабриела Росицова Димитрова 51 кгСтанимира Николаева Петрова 57 кгДеница Йорданова Елисеева 60 кгБФ Борба 13*класически стил мъже- 4Иво Серафимов Ангелов 60 кгСвилен Пламенов Костадинов 67 кгДаниел Тихомиров Александров 77 кгНиколай Николаев Байряков 97 кгсвободен стил мъже - 4Георги Валентинов Вангелов 57 кгМирослав Стефанов Киров 74 кгСветослав Живков Димитров 86 кгНиколай Симеонов Щерев 97 кгжени - 5Миглена Георгиева Селишка 50 кгМими Николова Христова 57 кгТайбе Мустафа Юсеин 62 кгСофия Христова Георгиева 68 кгМария Гергинова Оряшкова* 76 кг и самбоГимнастика - спортна 2Йордан Димитров АлександровЛейни Джоанна МедсънДжудо 5Ивелина Илиева Илиева 57 кгЯнислав Атанасов Герчев 60 кгВалентин Ивайлов Алипиев 60 кгИвайло Здравков Иванов 81 кгДаниел Валентинов Дичев 100 кгКану каяк 4Мирослав Илиев Кирчев К1 1000мДенислав Детелин Цветанов К1 200мСтанилия Кирилова Стаменова С1 200мАнгел Николаев Кодинов С1 1000мКарате 1Ивет Иванова Горанова кумите -55 кгЛека атлетика 15Станимир Георгиев Минчев 100мСтанислав Светлозаров Станков 110м препятствиеТихомир Ивайлов Иванов висок скокИнна Любомирова Ефтимова 100мИва Александрова Александрова 100м препятствиеМилена Красимирова Миткова дълъг скокМихаела Николаева Петкова копиеЛиляна Стоянова Георгиева смесена щафета 4х400мКристина Видолова Борукова смесена щафета 4х400мНиколай Асенов Георгиев смесена щафета 4х400мЖивко Стоянов Стоянов смесена щафета 4х400мМартин Светлинов Проданов смесена щафета преследванеПолина Тодорова Тодорова смесена щафета преследванеМихаил Владимиров Гаргов смесена щафета преследванеНикол Николаева Андонова смесена щафета преследванеСамбо 6Цветелина Евгениева Цветанова 48 кгГаля Захариева Иванова 52 кгМария Гергинова Оряшкова 80 кг самбо и 76 кг борба жениБорислав Иванов Янаков 57 кгМартин Иванов Иванов 68 кгАшот Камоевич Мартиросян 74 кгСкокове на батут 3Мариан Минков Михалев индивидуалноМариела Николаева Пенева индивидуално / синхронХристина Николаева Пенева индивидуално / синхронСпортна стрелба 5Мария Здравкова Гроздева 10 м възд. пистолет и 25 м пистолет; смесен стартАнтоанета Николаева Бонева 10 м възд. пистолет и 25 м пистолет; смесен стартСамуил Емилов Донков 10 м въздушен пистолет; смесен стартСтоян Пламенов Пушков 25 м пистолет; смесен стартАнтон Йорданов Ризов 10 м въздушна пушка; 50 м пушка от 3 позицииСтрелба с лък 2Добромира Йорданова Данаилова рекърв индивидуалноИван Димитров Банчев рекърв индивидуалноТенис на маса 1Мария Костадинова Йовкова сингълХудожествена гимнастика 6Катрин Янкова Тасева индивидуалноСимона Диянова Дянкова ансамбълСтефани Радославова Кирякова ансамбълМадлен Миленова Радуканова ансамбълЛаура Жан-Пиер Траатс ансамбълЕрика Росенова Зафирова ансамбълТреньори 31Биляна Георгиева Тютюкова аеробикаПетя Тодорова Неделчева бадминтонХоел Аррате боксАлександър Емилов Александров боксФикрет Йонузов Ереджебов боксВалентин Петков Ангелов треньор свободен стилМихаил Петров Ганев треньор свободен с тилАрмен Людвигович Назарян треньор класически стилБисер Георгиев Георгиев треньор класически стилПетър Димитров Касабов треньор жениСтоян Георгиев Петков треньор жениМилко Иванов Танкушев гимнастикаДиди Иванова Велинова-Медсън гимнастикаАтанас Костадинов Герчев джудоСвилен Вълчев Скерлев джудоМилко Георгиев Казанов кану каякАнгел Ленков Стефанов каратеГеорги Георгиев Гетов лека атлетикаРуслан Търпов Грозданов лека атлетикаЙорданка Крумова Аризанова лека атлетикаВаля Костова Демирева лека атлетикаВасил Александров Соколов самбоМариана Маринова Макулова скокове на батутСтанислав Иванов Стоянов скокове на батутВалери Христов Григоров спортна стрелбаХристо Маринов Христов спортна стрелбаЙордан Стоянов Джамбазов стрелба с лъкАсен Генадиев Асенов тенис на масаБранимира Иванова Маркова художествена гимнастика индивидуалноВесела Веселинова Димитрова художествена гимнастика ансамбълМихаела Йовчева Маевска художествена гимнастика ансамбълМедицински лица 7лекари 2Стефан Христов Стругаров главен лекарИван Христов Иванов боксмасажисти 5Борислав Иванов Чонгов бадминтонГеорги Димитров Иванов боксЕмил Теофилов Борисов борбаСелатин Реджебов Халидов аеробикаЮлиян Цветанов Парлапански художествена гимнастикаАдминистративни лица 1Джема Зетчири бадминтонВодачи на отбори 2Евелина Петрова Петрова кану каякГаля Емилова Пухалева лека атлетикаРъководство 4Стефка Костадинова председател на БОК, ръководител на делегациятаБелчо Горанов генерален секретар, зам. ръководител на делегациятаРумяна Динева шеф на мисияКамелия Игнатова заместник шеф на мисияОперативно управление 3Лилия Пандурова офис на делегациятаХристиян Янков протоколТодор Шабански пресаташеОбщо:Спортисти 85Длъжностни лица 43Ръководство 4Пресаташе 1", "date": "2019.06.14", "title": "Канят Путин на европейските игри в Минск"}
{"url": "https://offnews.bg/obshtestvo/po-malko-otlichni-poveche-slabi-otcenki-na-maturi-2019-705363.html", "text": "По-малко са отличните оценки, повече са слабите в тазгодишните държавни зрелостни изпити, показва анализът на Министерството на образованието и науката, представен днес.Средната оценка по български на явилите се общо 49 341 души е 4,06, а по втората матура (39 338 явили се), по предмет по избор, е 4,67.С максималните 100 точки са 226 зрелостници при 215 м.г. 29 не са получили и 1 точка.Две пълни шестици (между 95 и 100 т.) има 17 души при 59 година по-рано. Отличниците (от 77 до 94,5 т.) са 3065 при 5178 м. г. Двойка (до 22,5 т.) на една от двете матури имат 5939 зрелостници при 4496 преди година. При литературата отличните оценки са 5062 при 6474 година по-рано.Най-голямата разлика между двете сравнявани години е при отличните оценки на втората задължителна матура. През 2018 г. те са били 13 380, а сега са два пъти по-малко - 6677. Двойките по литература са повече - 4302 т.г. при 3025 м.г. Повече са те и на втория ДЗИ - 2590 сега и 2228 през 2018 г.В проценти: двойките по литература са 8.72% при 5.92% преди година; средните оценки са 24.92% при 19.94% през 2018 г.; добрите сега са по-малко - 29.26% при 31.91% през 2018 г., както и много добрите - 26.83% при 29.54%, и отличните - 10.1% и 12.45%. Пълни шестици сега имат 0.16% при 0.23% миналата година.Впечатляващо висок е средният резултат по химия, но следва да се има предвид, че явяващите се на втора матура по предмета са малко. Другите предмети с високи резултати са немски език, френски език, испански език. Отново на дъното е географията. Не особено добри са резултатите по биология.Най-високите резултати по български са в София град, най-ниските - в област Кърджали. Столицата е първа по среден резултат и на втората задължителна матура, на последно място е Кюстендил.Топ 10 на училищата№1 по среден резултат от матурата по български е 91. Немска езикова гимназия в София, следвана от т. нар. Втора немска езикова гимназия в столицата (73 СУПЧЕ \"Владислав Граматик\"), 164. Испанска езикова гимназия - София и Американският колеж - София. Първото от двете несофийски училища в Топ 10 е Езиковата гимназия \"Пловдив\". Второто е варненската Гимназия с преподаване на чужди езици \"Йоан Екзарх\". Десетката завършва Първа английска езикова гимназия в София, а седмото и осмото място са съответно частното училище \"Дорис Тенеди\" и Софийската математическа гимназия.При втората задължителна матура СМГ е на първо място, следвана от Първа частна математическа гимназия и СУ \"Христо Ботев\" в село Чепинци. Четвърта е 91. НЕГ, след която се нареждат Американският колеж, 164. Испанска езикова гимназия в София, бургаската ППМГ \"Акад. Никола Обрешков\", софийската Първа английска езикова, варненската математическа \"Д-р Петър Берон\" и софийската Втора немска (73. СУПЧЕ \"Владислав Граматик\").Матурата по българскиПлавно нараства процентът на зрелостниците, които създават текст на матурата по български, отчитат от Министерството на образованието и науката. 47% избират да пишат есе, 32% - интерпретативно съчинение1 15% предават празен лист. Изненадващо, делът на зрелостниците, които преписват художествения текст се е удвоил за година и през 2019-а е 6%.Тази година на зрелостниците се падна тема по разказа \"Косачи\" от Елин Пелин.Едва ли е изненада, че отново препъникамъкът е слятото, полуслятото и разделното писане. Оказва се, че пунктуацията също е проблем - и в простото, и в сложното изречение. Следващият голям проблем за зрелостниците е бил да отсеят неуместно употребените думи в изречение. Оказва се, че мнозина не са били в състояние да свържат даден литературен герой със съответната художествена творба, както и да разпознаят от кое произведение е даден цитат. Често в работите им е било видно неумението им да разпознаят чужди думи в текст.", "date": "2019.06.14", "title": "По-малко отлични, повече слаби оценки на матури'2019"}
{"url": "https://offnews.bg/sviat/udar-ot-malnia-i-tezhko-katcane-e-prichinata-za-samoletnata-katastrofa-705376.html", "text": "Удар на мълния и последвало тежко кацане е причината за самолетната катастрофа на летище Шереметиево в Москва. Това сочи предварителният доклад за причините за трагедията, цитиран от руската служба на Би Би Си. Катастрофата на самолета \"Суперджет\" на авиокомпанията \"Аерофлот\" стана на московското летище Шереметиево на 5 май. Самолетът, изпълняващ полет Москва - Мурманск, се върна извънредно на летището. След трудно кацане самолетът се запали, в резултат на което загинаха 41 души от общо 78 на борда. В доклада се посочва, че по самолета се наблюдават щети, характерни за следи от удар на мълния. След удара от мълния автопилотът е спрял да работи и самолетът е преминал на ръчно управление.  От доклада обаче става ясно, че пилотът не е отчел това като като проблемна ситуация. Той е обявил на старшия стюард, че самолетът се връща, но подчертал, че ситуацията не е извънредна. На въпрос на диспечера дали има нужда от някаква помощ екипажът е отговорил: \"Не, засега всичко е нормално\".Според отчета преди аварията самолетът е направил три докосвания до земята, преди да кацне. Експертите подчертават, че това дава знак, че стойката на шасито е била частично разрушена в този момент. Това е довело до последващо разрушаване на конструкцията на самолета, разлив на гориво и пожар. В документа се отбелязва още, че при предишния полет на самолета \"Суперджет\" екипажът не е отбелязал да е имало проблеми при работата на машината. Пилотът на самолета Денис Евдокимов обяви още в деня на катастрофата, че загубата на радиовръзка и отказът на електрониката е било предшествано от удар на мълния. Той допълни, че причината за пожара може да е станало тежкото приземяване, като самолетът е имал по-голяма маса заради пълните резервоари с гориво. Евдокимов не е успял да обясни защо при кацането самолетът няколко пъти се е ударил в земята. По думите му машината се е движела с достатъчна скорост и кацането е станало съгласно утвърдената процедура. След катастрофата руският следствен комитет съобщи, че разглежда няколко основни версии за случилото се, сред които бяха човешка грешка, неизправност на самолета и неблагоприятни метеорологични условия. В медийни публикации като възможна причина за катастрофата се споменаваше и дефект на самолетите Sukhoi Superjet 100.", "date": "2019.06.14", "title": "Удар от мълния и тежко кацане е причината за самолетната катастрофа на Шереметиево"}
{"url": "https://offnews.bg/politika/radan-kanev-da-reshim-s-koe-iskame-da-se-spravim-s-monitoringa-ili-705400.html", "text": "Трябва да решим с кое да се справим - с мониторинга или с корупцията. Така зам.-председателят на \"Демократична България\" Радан Кънев коментира пред БНТ думите на правосъдния министър Данаил Кирилов, който обяви, че ще подаде оставка, ако мониторинга за България не отпадне в рамките на мандата на настоящата Европейска комисия.Българските политици политици се опитват да се справят с това, че проблемът е видим, а не с проблема, категоричен е Кънев. Той подчерта, че при мониторинга не става дума за това дали България покрива технически критерии, а за корупция. Има силна тенденция сред управляващите - ГЕРБ, Патриоти и ДПС, да използват позициите си в Европейския парламент и в евроструктурите да се покриват срамотиите на България в съдебната система, а следователно и в корупцията, заяви Кънев.Той посочи, че доверието, което той е получил от българските избиратели не е за отпадане на мониторинга, а \"да има по-строг контрол\" и преки възможности за въздействие през европейската прокуратура.Радан Кънев коментира и въпроса с партийните субсидии. Според него партиите могат да преживеят с много малко пари, ако бъдат променени правилата за медийна политическа реклама и се постави таван или се въведе регресивна скала според броя получени гласове.\"Свръхвисоките нива на субсидиите са несъстоятелни, след като в една предизборна кампания не могат да се похарчат повече от 2 млн. лв.\", посочи той и допълни, че паралелите със САЩ и въвеждане на нулева субсидия са несъстоятелни, тъй като навсякъде в Европа партиите получават субсидии от държавата.\"Субсидиите са пари, които данъкоплатецът дава, за да се гарантира с тях независимостта на партиите и те да могат да постигнат определени цели\", коментира Кънев.", "date": "2019.06.14", "title": "Радан Кънев: Да решим с кое искаме да се справим - с мониторинга или с корупцията"}
{"url": "https://offnews.bg/politika/shefat-na-dianeta-e-v-balgaria-vodi-molitva-otkriva-dzhamia-705393.html", "text": "Ръководителят на Комитета по религиозните въпроси /Дианет/ на Турция проф. д-р Али Ербаш е в България за официални срещи, съобщават редица турски медии.Той е посрещнат на софийското летище от посланика на Анкара у нас Хасан Улусой и главния мюфтия на мюсюлманите в България Мустафа Алиш Хаджи. След церемонията по посрещането гостът е приет в турското посолство. Програмата му предвижда среща с Мустафа Хаджи и посещение във Висшия ислямски институт в София.Според официалното съобщение, в плановете за визитата му е включена и голямата обедна петъчна молитва в софийската джамия Баня баши, която трябва той да води. Въпреки, че проф. Али Ербаш пристигна още вчера в София, за посещението на висшия ислямски духовник у нас до късния следобед в петък нямаше съобщение в сайта на Главното мюфтийство, нито в този на турското посолство.Мюфтии от Балканите, посланици и консули на Турция се очаква да пристигнат в Хасково за официалното откриване на Ески джамия, която е най-старата действаща на Балканския полуостров, съобщава днес сайтът Haskovo.net. Храмът е бил затворен за основен ремонт, продължил година и половина, а средствата са осигурени от Главното мюфтийство, уточнява изданието. Ремонтът е бил извършен от майстори дърворезбари от Македония. Утре в 13 ч. ще се състои ритуалът по откриването на джамията, а половин час по-късно ще започне традиционната мюсюлманска служба.Дианетът е ключова институция в Турция със 117 000 служители. Бюджетът на този комитет по религиозните въпроси за 2019 г. е 2,1 млрд.лири и е 5 пъти по-голям от този на MIT – агенцията за разузнаването. Държавната му издръжка за тази година бе увеличена с 34,4%, докато тази за министерството на науката и технологиите бе орязана с 56%.В края на март т.г. турският външен министър Мевлют Чавушоглу провокира скандал с изказването си в Текирдаг в момента, когато българският парламент приемаше Закона за вероизповеданията, който ограничи външното финансиране за божиите служители. Той каза тогава, че поне два пъти турската държава се е намесвала в подготовката на законовите поправки. „Проектът на България за поправки в религиозния закон беше срещу всички видове основни права и свободи. Турция беше принудена да се намеси и се наложи България да внесе промени“, заяви министърът на предизборна среща с изселнически организации в Текирдаг.Чавушоглу каза също, че Турция работи ден и нощ за интересите на турските общности в чужбина и че това е един от приоритетите на външната политика на Анкара. Последваха 5-часови разговори в Букурещ между вицепрезидента Фуат Октай и българския премиер Бойко Борисов, който така и не получи извиненията на турската държава.", "date": "2019.06.14", "title": "Шефът на Дианета е в България, води молитва, открива джамия"}
{"url": "https://offnews.bg/politika/demokratichna-balgaria-vinovnitcite-za-smartta-na-dvamata-ni-lettci-o-705373.html", "text": "Обстоятелствата около загубата на двамата ни пилоти бяха \"заметени под килима\", а виновниците все още не са наказани. Това заявиха от Демократична България относно една година от . Изявлението е от Велизар Шаламанов - доцент по кибернетика в БАН, бивш министър (2014) и заместник министър (1998-2001) на отбраната и директор в НАТО от 2009 до 2017 г. Според него причината за фаталния инцидент е неправилното поддържане на съветската летателна техника и лошото ѝ състояние, което продължава да е факт и до днес.Ето и пълното изявление:На 11.06. се навърши 1 година от катастрофата на единствения ни летящ вертолет Ми-17, прелитащ с националното знаме на военните паради, и от тежката загуба на двамата летци.Нека почиват в мир!Вече една година от възложеното на Военна прокуратура досъдебно производство няма „ни вест, ни кост“. Никой вече не споменава за катастрофата, за причините, за летците, за виновните и за отговорните. Всичко беше „заметено под килима“ с цел да бъде забравено, а вината и отговорността – размити. Но семействата и близките на загиналите помнят! Ние, от Демократична България помним!Няма да забравим и няма да мълчим, докато причините за катастрофата не бъдат назовани и отстранени. Настояваме отговорните за погубването на два човешки живота, на хора, обрекли съдбите си и тези на своите семействата в служба на Отечеството, да бъдат назовани! Искаме прокуратурата и съдът да посочат виновните и те да получат справедливи присъди, за да не даваме такива свидни жертви в бъдеще!Има много основателни предположения за причините за катастрофата. Това не са метеорологичните условия (времето е било хубаво), нито здравословното състояние на пилотите (чувствали са се добре, а и няма причина двамата, едновременно да се почувстват зле), нито сложността на изпълняваната задача (била е обикновена, рутинна задача, изпълнявана многократно от тези летци). Външна намеса в пилотирането също не е имало. Причината за този инцидент не е и единият от основните проблеми в нашата военна авиация – смъртоносно малкото полетни часове на военните ни пилоти за година, което ги прави не само опасни за себе си, но и за околните.Най-вероятната причина в този случай е техническа повреда на опашния винт или на неговото задвижване, причинена от вътрешна „умора на материала“. Основната отговорност за тази повреда е неправилното поддържане на съветската летателна техника, в непълен обем от изискванията на производителя, удължаването на междуремонтния ресурс на „своя глава“, без съгласието на производителя. Извършваният контрол през това допълнително време е само външен – „по състояние“, без вътрешно-структурен анализ на материала и степента на неговата „умора“, който се прави, чрез сканиране при производителя.Тази „руска рулетка“ в българската военна авиация продължава и в момента. Вече не се задава въпроса „дали“, а „кога“ и с „кой“.Не е трудно да бъдат посочени и отговорните за тази катастрофа и смъртта на пилотите, както и за това състояние на бойната ни авиация.Това са:Господин Върховен главнокомандващ, В речта си на 6 май – Денят на българската армия, Вие казахте, че „сложността на съвременното военно дело и технологии изисква не само интензивен диалог между държавното и висшето военно ръководство, но и активна и принципна позиция на българския генералитет. Защото безмълвието днес може да струва скъпо на подчинените и на данъкоплатците утре”.Това е лицемерие г-н Президент!По какво се различава „безмълвието“ днес, от „безмълвието“ вчера, когато бяхте Командир на ВВС? Когато подадохте и след това оттеглихте оставката си и „безмълвието“ Ви стана оглушително? Нали под Вашето командване на ВВС, под натиска на управляващите и с Вашето мълчаливо съгласие стана това двойно увеличаване на междуремонтния ресурс, в разрез с изискванията на производителя! Нали точно с Вашия подпис се пускаха на полети тези опасни самолети и вертолети и се практикуваше тази „руска рулетка“. Това обяснява защо мълчите и сега.Господа, Вие много добре знаете, че бюджета на ВВС и санкциите срещу фирми на руския военнопромишлен комплекс не позволява поддръжката на съветската авиационна техника, според изискванията на производителя, че полетните часове, които осигурявате на летците за една година са опасно малко и условията им на труд са „рискови“ за тях и за околните. И въпреки това не потърсихте надеждни форми със съюзниците за поддръжка или за прекратяване на полетите на опасната руска авиотехника и увеличихте средствата за полетните часове.Господа командири, Думите на Върховния главнокомандващ за „безмълвието на генералитета днес“ се отнасят за Вас. Вие много добре знаете, че тази поддръжка на съветската авиационна техника и полетните часове, които Вие осигурявате на подчинените Ви са смъртоносно опасни за тях. Но, въпреки това, от висотата на командирските си длъжности, удобно запазвате „безмълвие“ и двама Ваши колеги загинаха. Нямахте късмета на предишните командири и „руската рулетка улучи патрон“ точно по време на вашето командване.Трябва ли да чакаме следващия „патрон“ и да продължаваме опасната поддръжка на съветската техника и ниската тренираност на военните летци с вашето „безмълвие“!Г-н Върховен главнокомандващ, господа министри и командири, Съдът ще реши кой е виновен и ще постанови справедливи присъди – един ден, когато ще имаме справедлив и бърз съдебен процес. Това е въпрос на съдебната система и нейната реформа. Днес обаче е Ваша отговорността, в името на нашите защитници на Отечеството, да посочите ясно причините за тази катастрофа и да информирате обществото за взетите мерки, така че това да не се повтаря, нашите ВВС да са осигурени с модерна техника, добра подготовка и силна мотивация за служба на България.Ние, от Демократична България искаме от Вас публично да поемете своята командирска, политическа и човешка отговорност пред близките и семействата на загиналите летци, пред всички български граждани, дали Ви своето доверие и данъци да управлявате за тяхно добро.Скъпи съотечественици,Има много ясна алтернатива на този модел на управление в отбраната, която ви предложихме в Обществен договор за отбранителна политика до 2030 г. преди година – тя изисква фокус върху комплексно превъоръжаване на армията, участие в многонационални формирования и домакинстването им у нас, развитие на командири и специалисти в армията, които са интегрирани в НАТО не на думи, а чрез реален лидерски опит и водят армията ни напред в технологичния 21 век като част от НАТО и Европейската отбрана.Ние няма да забравим и няма да мълчим!14 Юни 2019, Петък", "date": "2019.06.14", "title": "Демократична България: Виновниците за смъртта на двамата ни летци още не са наказани"}
{"url": "https://offnews.bg/zdrave-i-krasota/pomaga-li-studeniat-dush-v-zhegite-705386.html", "text": "Вземането на студен душ при прегряване в летните жеги е популярна практика. За много хора това е начин да се разхладят и ободрят, дори да закалят организма си. Тази водна процедура обаче не само не охлажда (защото предизвиква повишаване на температурата на тялото), но може да има сериозни последствия за здравето. Ниската температура на водата може да предизвика настинка при хората със занижен имунитет. Съществува и по-опасно последствие от вземането на студен душ – рязкото разширяване на кръвоносните съдове и повишеното артериално налягане.Според специалистите всичко зависи от здравословното състояние на човека, от наличието на вредни навици и от степента на физическа активност. За спортуващите здрави и закалени млади хора студеният душ е добра антистрес терапия и тренировка на кръвоносните съдове. Противопоказания има при хората, които системно употребяват алкохол, при пушачите и хронично болните. В рисковата група са и пациентите с вегетативна дистония, хипертония и страдащите от главоболие.Студеният душ не се препоръчва и при деца и възрастни с нисък мускулен тонус (при отсъствие на физическо натоварване). Основната опасност е, че студената вода може да предизвика силен спазъм на кръвоносните съдове, което е предпоставка за рязкото покачване на артериалното налягане, както и за други опасни за живота състояния.", "date": "2019.06.14", "title": "Помага ли студеният душ в жегите"}
{"url": "https://offnews.bg/obshtestvo/ekoprotest-blokira-orlov-most-705404.html", "text": "Около 150 екоактивисти блокираха и тази вечер Орлов мост в знак на протест срещу застрояването на Черноморието и против ограниченията за диво къмпингуване. Движението през Орлов мост беше блокирано около 19 часа. Демонстрантите са категорични, че промените в Закона за устройство на черноморското крайбрежие ограничават свободното къмпингуване, без да решават въпросите с презастрояването на българското Черноморие и приватизацията на дюни и плажове. Протестиращите заявиха готовност за още акции, като голям протест се планира в четвъртък.В понеделник демонстрантите ще внесат писмо до президента Румен Радев с искане за вето върху промените в закона.Вчера движението на Орлов мост отново бе блокирано от протестиращи, след като депутатите приеха окончателно ограниченията за дивото къмпингуване. ", "date": "2019.06.14", "title": "Екопротест блокира Орлов мост"}
{"url": "https://offnews.bg/zdrave/bezplatni-pregledi-za-profilaktika-na-vnezapnata-sardechna-smart-705355.html", "text": "От 17-21.06 от 8.00ч. до 16.00ч. ще се провеждат безплатни прегледи в Центъра за електрокардиостимулация и електрофизиология към кардиологичната клиника на Александровска болница и в приемно-консултативния кабинет на клиниката, локализиран на партера на Втори хирургичен блок (вход на ул. „Пенчо Славейков”, срещу баня „Мадара”).Направления по НЗОК не се изискват, но е необходимо предварително записване на тел. 02/ 9230 339. От прегледите могат да се възползват и пациенти с ритъмни нарушения, рецидивиращо предсърдно мъждене, камерна тахикардия и сърдечна недостатъчност, които се нуждаят от имплантация на кардиостимулиращо устройство. На специален щанд студенти-медици ще раздават информационни материали за риска и превенцията на сърдечно-съдовите инциденти.Над 70 000 българи годишно умират от сърдечно-съдови заболявания. 70% от фаталните инциденти са причинени от внезапна сърдечна смърт. По този показател България е на първо място в Европейския съюз. Общо случаите на знакови заболявания на съвремието ни като инсулт, рак на белия дроб, рак на гърдата и СПИН едва достигат броя на пациентите, които загиват от внезапна сърдечна смърт. Затова този проблем се очертава като убиец №1 сред незаразните заболявания в света.До 40% от пациентите в риск могат да бъдат спасени, ако навреме им бъде поставен имплантируем кардиовертер дефибрилатор, който разпознава нарушенията в ритъма на сърцето и подава сърдечни импулси при необходимост, включително и ако то спре. В момента устройствата се поставят с частично финансиране от Здравната каса на някои от пациентите, които вече са преживели внезапна сърдечна смърт, за да се предотврати повторен инцидент.България е на едно от последните места по имплантиране на кардиовертер дефибрилатори. У нас хората с вродени сърдечни малформации или други сърдечни заболявания трябва да доплащат от 2500 до 5000 лева за имплантирането на кардиовертер дефибрилатори, които спасяват живота им при настъпване на тежка аритмия. Сърдечни аритмии могат да се явят при напълно здрави хора и да са невинни по характер, но в някои случаи са знак за сериозно заболяване.Тревожен признак е, ако аритмията е съпроводена с болка в гърдите, слабост, замайване, силна умора. Сред най-опасните аритмии са камерното мъждене и трептене. При някои пациенти сърцето е напълно здраво, но имат вроден дефект в проводната система. При тях също може да настъпи сериозна и дори фатална аритмия. Понякога първата и последна изява на тези състояния е внезапна сърдечна смърт.", "date": "2019.06.14", "title": "Безплатни прегледи за профилактика на внезапната сърдечна смърт"}
{"url": "https://offnews.bg/zvezdi/alen-delon-priet-v-bolnitca-705402.html", "text": "Известният актьор Ален Делон е приет в болница в Париж. Причината са зачестилите пристъпи на мигрена, които 83-годишният актьор получава. От обкръжението му уверяват, че той е добре и се очаква да бъде изписан от болницата още тази вечер. Той е хоспитализиран, за да му направят изследвания, обяснява асистентът му. Според лекарите причина за мигрените може да е сърдечна аритмия. ", "date": "2019.06.14", "title": "Ален Делон приет в болница"}
{"url": "https://offnews.bg/futbol/vereia-ostana-bez-litcenz-stava-amatiorski-705384.html", "text": "Лицензионната комисия към Българския футболен съюз не издаде лиценз на отбора Верея Стара Загора за Втора лига и тимът ще се състезава в аматьорския футбол от новия сезон.Съставът на Втора лига остава със 17 отбора за сезон 2019/20, като съперниците на Верея ще почиват в съответния кръг.Съобщението на Спортно-техническата комисия към БФС:БЪЛГАРСКИ ФУТБОЛЕН СЪЮЗ", "date": "2019.06.14", "title": "Верея остана без лиценз, става аматьорски"}
{"url": "https://offnews.bg/futbol/tcska-podpisa-s-brazilski-vratar-705385.html", "text": "ЦСКА привлече в редиците си бразилския вратар Густаво Бузато.28-годишният страж има италианско гражданство и няма да заема квота за чужденец в тима, информира официалният сайт на клуба от Борисовата градина.Той е юноша на местния гранд Гремио, с който записва няколко мача в различни първенства и дори става вицешампион на родината си през 2013г.След това играе за по-скромни тимове като Иказа, Америка (Рио Гранде до Норте), Атлетико Гояс, Апаресидензе, Наутико и Сампайо Корейа.Последните няколко месеца Бузато е бил част от състава на Итуано (Сао Пауло).След подписването на своя личен договор футболистът веднага замина за Тетевен, където ще направи днес индивидуална тренировка, а от утре ще се включи в отборните заниманията.Бузато е седмото попълнение за армейците досега.Преди него тимът парафира с бранителя Петър Занев, шотландеца Тони Уот, руснака Денис Давидов, италианеца Диего Фабрини, ирландецът Греъм Кери, както и с португалеца Нуно Томаш, който бе откупен от Беленензеш.", "date": "2019.06.14", "title": "ЦСКА подписа с бразилски вратар"}
{"url": "https://offnews.bg/interviu/vokalistkata-na-garbage-privilegia-e-da-imame-kontcert-v-balgaria-705369.html", "text": "Световно известната рок група Garbage ще оглави третия ден на фестивала . Групата, сформирана в Медисън, Уисконсин през 1993 година, има над 17 милиона продадени копия по целия свят, концерти в над 35 държави и 6 студийни албума.Ето какво сподели пред OFFNews магнетичната вокалистка на Garbage Шърли Менсън.Предстои Ви първи концерт у нас. Какво знаете за България?За съжаление не знам много неща за България. Знам, че ще посетим Пловдив, който е под егидата на ЮНЕСКО. Ние от групата сме много развълнувани, че ще посетим абсолютно ново и непознато място за нас. Невероятно е да открием ново място, на което никога не сме идвали до сега. Пловдив е едно от чудесата на света и затова е трудно да знаем всичките кътчета на тази планета, на която живеем. Чувала съм от хора, които познавам, че Пловдив е много красив и невероятен град.Ще успеете ли да разгледате града преди или след концерта, който ще изнесете с Garbage?Няма да имаме дълъг престой в Пловдив. Ние от групата винаги се стараем да разглеждаме градовете, които посещаваме в малкото свободно време, което имаме, и да се опитаме да видим със собствените си очи къде се намираме и как живеят хората на даденото място. Невероятна възможност е да пътуваш и да изследваш нови и нови места.Това турне продължение ли е на миналогодишното по повод 20 години от издаването на вашият втори албум VERSION 2.0?Това е кратко лятно турне и не е продължение на миналогодишното 20 YEARS PARANOID. Напълно различно е. Всъщност трябваше да си стоим в студиото и да записваме новия албум, но си казахме “Защо да не посетим някои градове, в които досега не сме свирили?” Казахме си, защо да не отидем да посетим фестивала ISLE OF WEIGHT в Обединеното кралство? В крайна сметка, оказа се че ще бъдем 2 месеца на турне. На това турне ще изпълняваме песни от всичките ни албуми.Бих искал да Ви върна към миналогодишното юбилейно турне по повод VERSION 2.0. Имахте ли чувството, че все едно изпълнявате албума на живо за първи път 20 години по-късно?Беше доста странно. Изпълнявайки тези песни, които сме правили преди 20 години, имах усещането че се връщам назад във времето. Но в крайна сметка сме по-зрели. Аз съм по-зряла жена, отколкото бях тогава, и вече съм различен човек. Да изпълняваме песни, които сме изпълнявали на места преди 20 години беше нещо, което почувствахме по различни начини, най-вече заради чувство на страх. Когато промотирахме VERSION 2.0 преди 20 години бях изпълнена със страх и бях несигурна във себе си. Това да свирим песни от преди 20 години, беше нещо като да се върнем у дома. Беше триумфално и осъзнахме как сме оцелели като група във тази конкурентна индустрия на музиката. Заради това се почувствах наистина много добре.Миналата година по време на концерта ви в Кьолн, Вие казахте че “Soldier through this” e най-тъжната песен която някога сте написали. Защо?Тази песен е наблюдение на разпада на красивите взаимоотношения между хората. Това е песен за любовта, която имате в живота и същевременно за тази любов, която в един момент се разпада. Това е за нещо като трагедията между Ромео и Жулиета.Аз мога да назова други тъжни песни на Гарбидж като “Sugar”, “Тhe trick is to keep breathing”, “Can’t cry these tears”, “Drive you home”и разбира се  \"The Trick Is to Keep Breathing\" - любимата ми песен от втория Ви албум.Благодаря! Гордея се, че \"The Trick Is to Keep Breathing\" е една от песните от нашия репертоар, които се превърнаха в нещо като философски химн. Когато я написах през 1996 година, не смятах, че разбирам защо съм я написала.Песента е вдъхновена от роман, нали така?Да, вдъхновена е едноименния роман на Janice Galloway. Както казах, песента се превърна във химн сред феновете ни. На наши концерти аз виждам хора които си татуират телата. Смятам, че всеки се идентифицира с идеята, че животът се променя, и че трябва да продължаваш да си останеш същия човек, когато това е възможно.Какви песни записвате сега? Какви теми изследвате в новия албум?Знаете ли, ние не функционираме както повечето групи. Песните се променят толкова много в процеса на записите и те се превръщат в нещо съвсем различно след първоначалните идеи. Не мога да кажа нищо за тях сега, защото може да бъдат съвсем други, когато бъдат финализирани. Изненадващото за мен е колко мелодични и бавни  се получават, за разлика от предишния ни албум “Strange Little Birds”, където звученето е доста по-твърдо.За мен лично, този албум звучи като Depeche Mode и Massive Attack. Но, разбира се, звучи и като Garbage от средата на 90-те години. Вие можете и да не се съгласите с мен.Знаете ли, аз не се съгласявам никога с никой. (Смее се) Да, това го знам. Вие всъщност сте голяма бунтарка.Съгласна съм с това Ваше описание. Но всъщност “Strange Little Birds” е доста агресивен албум. Но новият, който записваме в момента, както казах, е по-нежен и по-бавен като музика. По-кинематографичен е така да се каже.“Teaching little fingers to play” e доста кинематографична песен. Какво влагате в “I am big girl now”?Ние всички от Garbage вече сме по-зрели, имаме 25 годишна кариера до момента. За да останем близки помежду си като музиканти и да не стане така, че да не се понасяме вече, трябва да сме отворени към нови идеи, и да не се изолираме от света, в който живеем. Трябва да останем любопитни и да търсим предизвикателства.И смятам, че трябва да се върнем към начина на мислене на начинаещите и как да бъдем любопитни в търсенето на себе си. Ако не сте повече любопитни, и ако не се научавате на нови неща, с вас е свършено. Това смисълът на песента.Може ли да се каже, че песента е нещо като равносметка на Вашата кариера до момента?Не мога да кажа със сигурност дали е равносметка, защото е трудно да бъде обобщена нашата кариера. Тя е доста странна, ако я сравняваме с кариерата на други изпълнители. Но ние не сме просто средностатистическа рок музикална група. Ние  сме уникална група, за добро или лошо.Смятам, че мога да се съглася!Добре, имаме съгласие помежду си!  (Смее се)Не много хора знаят, че сте била певица в Angelfish, няколко години преди Garbage. Angelfish Ви превърна във фронтдама на Garbage, нали така?Да, точно така.Бихте ли разказали историята, когато Стив Маркър е видял музикалния клип “Suffocate me” по МТВ? Какво се случи после?Стив и другите членове на Garbage са търсили певица през това време. Стив е видял моето видео от “Angelfish” в една късна вечер по МТВ и е сметнал, че имам хубав глас. След това те се организираха да се срещнат с мен в Лондон. Така се сближихме и направихме добър албум заедно. Въобще не сме мислели, че ще стане такъв хитов албум по цял свят. След това въобще не сме се замисляли как са се случили тези неща. Беше доста диво и странно преживяване. Срещнахме сe и бинго!Аз познавам музиката на Garbage от 2010 година насам. Не съм от първата генерация почитатели. Някой ми подари компилацията “Absolute Garbage” и така започнах. Смятахте ли, че песента “Only Happy When it rains” ще стане такъв хитов сингъл? Въобще не знаех за това. Беше доста шокиращо. Фактът, че продължаваме да записваме албуми след 25 години ми се струва все още доста странно и е огромна изненада за мен.Миналата година излезе специалното юбилейно издание на Белия албум на Бийтълс по случай 50 години от издаването му. Вие от Garbage издадохте 20 годишно юбилейно издание на “Version 2.0”. Можете ли да направите някакво сравнение между двата албума, които имат вече култов статус?Не мога, освен факта че всички от Garbage сме изключително повлияни от Бийтълс. Ние сме големи почитатели на техните песни и това, те са пионерите на модерната поп музика. Бийтълс определено са група, която сме споменавали многократно през годините. Те като музиканти са минали през всичко и са са били първи в правенето на много неща. Ние сме големи фенове на Бийтълс, но за съжаление няма много неща, които да свържат двата албума.Какво ще кажете за клипа “Special”, получил номинация Грами за най-добро видео, къса форма. На мен този клип ми прилича на сюреален късометражен филм или видео арт. Смятате ли, че вашите клипове ще бъдат смятани в бъдеще като видео арт?За да бъда честна, смятам че клиповете ни вече са видео арт. Те бяха доста иновативни дори и през 90-те години. Нашите песни създадоха мода в правенето музикални клипове. Похарчихме доста пари, за да ги направим. Нашата идентичност като група беше запечатана в съзнанието на публиката. Хората все още ни разпознават като група и те все още помнят кадри от тези клипове, които са гледали по МТВ. Бих казала, че видео артът е голяма сила.Ще направите ли опит отново да запишете солов албум?Със сигурност няма да е скоро. За мен участието ми в Garbage все още ме задоволява да се развивам като певица и творец. Ще остана лоялна към Garbage.А какво бихте казали за Нина Першон от The Cardigans? Тя издаде дебютния си албум “Animal Heart” преди 5 години, което е точно 20 години след техния дебютен албум “Emmerdale”. Вие бихте ли опитали да издадете солов албум през вашия независим лейбъл Stunvolume?Всъщност пробвах да направя това през 2007-а година, но го спрях защото аз тогава имах проблеми със звукозаписната компания която го продуцира. Все още съм привлечена от идеята ние всички заедно в групата да се опитваме да направим нещо заедно, като предизвикателство, и да се борим да направим нещо хубаво като артисти и музиканти. Намирам това за особено вълнуващо.Светът буквално е пълен със соло изпълнители, стремейки се да развиват своята индивидуалност, те остават интелектуално слепи и заради това има все по-малко музикални групи в момента. Предизвикателство е да функционираме икономически в тази система. За да съществува една музикална група в момента е доста трудно, и да не кажа почти невъзможно, заради икономическата реалност. По-малко и по-малко групи подписват договори със звукозаписни компании. Все още вярвам в концепцията да правя музика с други хора. Огромна рядкост е да ти се случи да попаднеш на хора, с които да можеш да работиш.Едно допълнение към предишен въпрос. Джон Ленън или Пол Маккартни?Джон Ленън!Съгласен съм напълно!О, ние отново имаме съгласие! И при това два пъти в един разговор! (Смее се) В края на нашия разговор, какво бихте казали на феновете от България и читателите на OffNews?Ще кажа, че ще дойдем и ще дадем най-доброто от себе си. На феновете, които ни следят от самото начало за последните 25 години -  Благодарим Ви, че сте ни чакали толкова време! За нас ще бъде привилегия да дойдем в България и да свирим във вашата красива държава.", "date": "2019.06.14", "title": "Вокалистката на Garbage: Привилегия е да имаме концерт в България"}
{"url": "https://offnews.bg/sviat/italianski-sad-potvardi-prisadata-na-ornela-muti-zaradi-gala-vecheria-705390.html", "text": "Италиански съд потвърди присъдата на актрисата Орнела Мути. Тя беше осъдена на шест месеца условно и глоба от 500 евро, след като представила фалшив болничен, за да оправдае отсъствието си от театрална постановка, а в същото време е присъствала на благотворителна вечеря в Санкт Петербург с руския президент Владимир Путин. Съдът обяви и че Мути трябва да плати на тогавашния си работодател 30 000 евро компенсация. Заради отсъствието на Мути постановката \"Teatro Verdi\" в Порденоне през 2010 г. е била отменена. Въпреки предписанието на лекаря, че актрисата трябва да почива пет дни и ѝ забранява да използва гласа си, тя е присъствала на гала вечерята в Русия, разкриха фотографии.Първоинстанционният съд осъди Мути на 8 месеца затвор и глоба от 600 евро през 2015 година, което тя оспори през 2017 г. и тогава съдът промени присъдата ѝ.", "date": "2019.06.14", "title": "Италиански съд потвърди присъдата на Орнела Мути заради гала вечеря с Путин"}
{"url": "https://offnews.bg/obshtestvo/biznesat-shte-prodalzhava-da-tarsi-spetcialisti-s-kvalifikatcia-705364.html", "text": "Повече специалисти с квалификация ще бъдат необходими на работодателите в краткосрочен план – през следващите 12 месеца, а също и в средносрочен план – след 3-5 години.Това показват резултатите от третото поредно и първо за 2019 г. проучване на потребностите от работна сила, което Агенцията по заетостта проведе през февруари и март съвместно с областните комисии по заетост. Изследването е национално представително върху база от 396000 активни предприятия в страната.Работодателите заявяват нужда от близо 327000 работници и специалисти през следващите 12 месеца, като от тях малко над 179000 са специалисти и работници с квалификация. Най-търсени са работниците в хранително-вкусовата промишленост, машинните оператори, строителите, шивачите, охранителите, работниците по дървообработване, монтажниците в строителството, готвачите и др. Българският бизнес се нуждае и от други 70164 специалисти с правоспособност или висше образование, като петте най-търсени са учители, шофьори, медицински сестри, лекари и машинни инженери. Освен това, в различните сектори на икономиката през следващите 12 месеца, ще са необходими и 77710 работници без специалност. 8 от 10 работодатели заявяват, че основната форма на заетост, която ще осигурят през следващата една година, ще е на постоянен договор и пълен работен ден.Аналогично на предходните 2 проучвания, които Агенцията по заетостта проведе през 2018 г., работодателите най-често очакват (85,5% от анкетираните) техните служители да притежават умения за самоконтрол и дисциплина и умения за работа под напрежение (62,9%). На трето място този път работодателите поставят потребността от знания и умения за въвеждане на нови технологии в 55,9% от случаите (срещу 55,2% през август 2018 г.), следвани от знания и умения за работа с клиенти (55,6%) .Предпочитанията на работодателите относно притежаваните от наетите служители ключови компетентности също повтаря в голяма степен резултата от проучването през август – септември 2018 г. Този път лидерската позиция в предпочитанията на работодателите е за общуването на роден език, а инициативността и предприемачеството са втори. Дигиталната компетентност вече е четвъртото по значимост умение, предпочитанията към персонал с чуждоезикови умения се изкачват от последното 9-то място през миналата година на 7-ма позиция при сегашното изследване.Нагласите на бизнеса относно наемането на нов персонал през следващите 6 месеца показват, че от 396066 предприятия, обхванати в настоящото проучване, 18,51% или 73313 имат намерение да търсят нов персонал, 78,4% или 310912 предприятия не възнамеряват да се разширяват и само 3,0% или 11882 обмислят съкращаване на персонал. Затруднения при осигуряване на кадри срещат повече от 78% от работодателите в страната, като най-сериозни са трудностите при намиране на машинни оператори, продавачи, програмисти и строители.В средносрочен план, след 3-5 години на българския бизнес ще са необходими повече от 22500 информатици и още толкова икономисти. Секторът, който ще търси най-много специалисти с висше образование следващите 3 до 5 години остава „Държавно управление, образование, хуманитарно здравеопазване” с 22% от всички заявени потребности или общо 48391 души. В индустрията приблизително еднакво е търсенето на специалностите информатика, икономика, администрация и управление. Ще продължи търсенето и на средни специалисти, най-много в търговията на едро и дребно – 52297, следвани от търговски представители, продавачи и организатори в търговията, строителни техници, текстилни специалисти (оператори в шевното производство, шивачи, кроячи, моделиери, организатори производство, десенетори и др.), специалисти по производствени технологии – дърво, пластмаса, стъкло и др.Областите, в които работодателите заявяват най-много потребности от работна сила с професии, тясно свързани с Индустрия4.01, са София-град, Варна, Пловдив, Русе и Плевен. В проучването на потребностите на работодателите са обхванати пропорционално предприятия с различна численост – от микро-, с по-малко от 10 души персонал, до големи предприятия с над 250 души. Според икономическата дейност най-голям е делът на анкетираните предприятия от сектор „Търговия, транспорт, хотелиерство и ресторантьорство” /36,5%/, следват предприятията в сектор „Държавно управление, образование, хуманитарно здравеопазване” с 14,2% представителност, а на трето място е сектор „Индустрия” с 14,0%. Най-ниска представителност имат предприятията от сектор „Операции с недвижими имоти” – 1,7%.Проучването на потребностите от работна сила се провежда два пъти в годината за да се набира и анализира актуална информация относно професиите, компетенциите, знанията и уменията на търсените от работодателите кадри и да се планират мерки за организиране на тяхната професионална подготовка. Пълната информация, включително пълните и статистически обработени данни, са публикувани в сайта на Агенцията по заетостта .", "date": "2019.06.14", "title": "Бизнесът ще продължава да търси специалисти с квалификация"}
{"url": "https://offnews.bg/ikonomika/malkite-kabelni-operatori-chakajte-lavina-ot-dela-v-strasburg-sreshtu-705359.html", "text": "Ювелирната акция на ГДБОП е репресия срещу малките кабелни оператори, която под благовидния предлог за борба с корупцията всъщност защитава корпоративни интереси на организации, които целят ликвидиране на конкуренти и разчистване на пазари, използвайки държавни органи и структури. Това се казва в декларация на Националното сдружение на кабелните оператори „Клуб 2000“.Според сдружението големите потърпевши от акцията са обикновените хора, които са останали през 21-век в страна - членка на ЕС без телевизия и интернет.В декларацията се казва още, че спирането на интернет е блокирало дейността на редица общини и банки, особено в Югозападна, Централна Южна България и Бургас, че бизнесът е парализиран и че граждани вече се самоорганизират за протести.От „Клуб 2000“ предупреждават и че предстои лавина от дела срещу България в Европейския съд в Страсбург и лицата, които са инспирирали и допуснали това срамно посегателство.Ето и пълния текст на декларацията на Националното сдружение на кабелните оператори „Клуб 2000“:Както предупредихме на пресконференция в БТА само преди няколко дни, репресиите срещу кабелните оператори започнаха. На 13.06.2019 г. след „ювелирна“ акция на ГДБОП, за която ние знаехме от преди два месеца, включително от кого е поръчана, беше иззета цялата техника на наши членове и колеги в Бургас, Кърджали, Кюстендил, Дупница, Гоце Делчев, Сандански и още десетки населени места, се разпространяваха стотици програми под предлог, че има неуредени авторски права само за 1-2 от тях. Това довежда до нарушение на всички надлежно сключени договори с ТВ програми спирайки излъчването им. В резултат дейността на кабелните оператори там бе насилствено преустановена и всичко това под благовидния предлог за борба с пиратството. Всъщност се преследваха корпоративни интереси на организации, които целят ликвидиране на конкуренти и разчистване на пазари, използвайки държавни органи и структури, които от своя страна в старанието си многократно превишават правата си.Големите потърпевши от тази „ювелирна“ акция обаче се оказаха обикновените хора в посочените населени места, които останаха през 21-век в страна - членка на ЕС без телевизия и интернет. Това е изключително тежко посегателство върху гражданските им права, защото правото да получаваш и разпространяваш информация е основно човешко право, съгласно редица европейски конвенции.Спирането на интернет блокира дейността на редица общини и банки, особено в Югозападна, Централна Южна България и Бургас, бизнесът е парализиран, а граждани се самоорганизират за протести.„Ювелирната“ акция има и още една тежка последица – преустановена бе дейността на местните телевизии „Рила“, „Канал 0“ и „Източни Родопи ТВ, която излъчва за регионите на Кюстендил и Дупница, а журналистите не са били допуснати до работните си места. Т. е. затворена беше цяла една медия. И после се питаме защо България трайно се е ориентирала към последните места по свобода на словото в света, далеч зад повечето африкански държави, което срам за страна - членка на ЕС.Предстои лавина от дела срещу България в Европейския съд в Страсбург и лицата, които инспирираха и допуснаха тази срамна „ювелирна“ акция следва да поемат своята отговорност.Кабелните оператори, законно работещи от десетки години сме потресени от безкрупулните действия на поръчителите и организаторите на тази кампания!С настоящото апелираме медиите да отразят обективна и реална картина за случващото се и да предоставят възможност на потърпевшите да изкажат и своята гледна точка.", "date": "2019.06.14", "title": "Малките кабелни оператори: Чакайте лавина от дела в Страсбург срещу България"}
{"url": "https://offnews.bg/futbol/padnahme-s-shest-mesta-v-ranglistata-na-fifa-705367.html", "text": "Националният отбор по футбол падна с шест места в новата ранглиста на ФИФА.\"Лъвовете\" вече са 57-и в света, като имат 1388 точки, докато в предишното издание на класацията са имали 1419.В класацията България се намира точно под Финландия и над Египет. На върха няма промени.Лидер е Белгия, следвана от световния шампион Франция, Бразилия и Англия. Португалия се изкачва с две места и вече е в топ 5.Десятката допълват отборите на Хърватия, Испания, Уругвай, Швейцария и Дания.От април 2019 година, когато беше публикувана последната класация, националите записаха две загуби в евроквалификациите, което се отразява на рейтинга им.Отборът на Косово, който ни нанесе поражение с 3:2 в София в понеделник, е 121-и в света, като отбелязва прогрес с шест места.Най-ниско класираният отбор от Европа е Сан Марино - 211-и в света.", "date": "2019.06.14", "title": "Паднахме с шест места в ранглистата на ФИФА"}
{"url": "https://offnews.bg/obshtestvo/zashto-deputatite-i-za-chep-za-zele-ne-stavat-705365.html", "text": "Много уважавам хората и ценя предметите, които си вършат работата. Даже и чепа за зеле – макар да е просто парче дърво, аз го ценя, защото си върши работата, за която е създаден. Без него една каца за зеле ще стане неизползваема. Защо депутатите ни не могат да се сравнят даже с това парче дърво? Защото не си вършат работата, за която сме ги избрали и за която им плащаме пребогато от нашите данъци. Плащаме им заплатите, здравните и социални осигуровки, квартирите, бензина, колите, шофьорите, сътрудниците, офисите, почивките, отпуските – направо си ги отглеждаме, както даже и децата си не обгрижваме. И то само защото са изрекли в сградата на Народното събрание \"Заклевам се в името на Република България да спазвам Конституцията и законите на страната и във всичките си действия да се ръководя от интересите на народа. Заклех се.\". А те даже и тази клетва не могат или не искат да изпълнят и спазят Конституцията, в която са се заклели. Защо мисля така? Защото видях как приеха 22-то изменение на Закона за устройство на Черноморското крайбрежие.Приеха го въпреки, че им се депозираха становища и в комисия им се обясняваше. Приеха го напук, просто защото могат да го направят. Ще се спра само на две от новите приети разпоредби, не защото са единствените за критика, а защото са са достатъчни, за да докажа тезата си (нови членове 24 в и 30). В първия член депутатите разпореждат, че който постави палатка, шатра, или паркира кемпер или каравана в чужд имот извън местата, определени по реда на чл. 10а, се наказва с глоба от 500 до 1000 лв. За собствениците на местата, където се опъват палатки, шатри или се паркират каравани и кемпери, има по-големи глоби. Тези места по чл.10 а са новосъздадени и ще ги наричам биваци, макар че този термин липсва в закона, но по принцип съм несъгласен в правото и живота да се въвеждат безумия от типа „местата по чл.10 а на ЗУЧК“.Та тези биваци, предложени от председателя на комисията по регионална политика и депутат от ВМРО Искрен Веселинов, имат за цел да концентрират свободно къмпиращите на определени места. На пръв поглед идея за някои не лоша, но - както винаги, дяволът е в подробностите. Според гласувания от депутатите текст, тези биваци ще се устройват извън територията на морските плажове, пясъчните дюни и категоризираните къмпинги, в горски и земеделски имоти или в незастроени урбанизирани имоти. Така всеки, който е с кемпер, каравана, палатка или шатра, няма да се страхува от глоба, само ако е в собствен имот или в бивак. С прилагането на този правен миш-маш, създаден от депутатите, с глоба ще се сдобият:И не си мислете, че това касае малки територии – даже курортите Слънчев бряг и Златни пясъци попадат в обхвата на наказателната разпоредба, защото не са населени места със собствени граници към 1.01.2008. Така е и с всички по-големи или малки курорти по морето. По този начин законодателите, мислейки как ще накажат лошите свободно къмпиращи, се намесват в живота и бизнеса на стотици хиляди хора по непозволен начин, затруднявайки ги.Конституцията на България защитава правото на свободно предвижване, но този закон ограничава средствата на това предвижване – всичко друго, но не и кемпер или кола с каравана, щом си в двукилометровата зона на Черно море. По същият начин депутатите ограничават и гражданите в конституционно гарантираното право на разпореждане с тяхната собственост, набърквайки се в начина, по който си посрещат гостите и се разполагат със своята собственост.Отделно управляващите зачеркнаха законният бизнес на къмпингите и ограничиха собствениците на хотели, заведения, бензиностанции или паркинги какви клиенти да обслужват. Започвам да се чудя, защо депутатите толкова не разбират причините, заради които хората ползват палатка, кемпер или каравана и от законите им извира неподправена омраза към свободата на гражданите? И се сетих – ами ние им плащаме почивните бази и почивките.Когато почиваш в двореца в Евксиновград или в Слънчев бряг и ползваш сауна, подводен масаж и перлена вана със специални, освежаващи тялото, соли, някак си от само себе си почваш да не харесваш простолюдието, дето ползва общите бани по къмпингите.Във втория разглеждан член ( чл.30) депутати решават да се погрижат за опазване на пясъчните дюни, като предвиждат „режещи главите“ глоби и санкции, за всеки, който поставя преместваеми обекти, шатри, палатки, навеси или заслони, или пък преминава или паркира върху дюни. Всъщност не върху всички дюни, а само върху белите, сивите и облесените дюни. Не знаете какво са белите, сивите или облесените дюни? Няма значение, и депутатите не знаеха какви са видовете дюни (и си го признаха), и не можаха да обяснят защо изключват от мерките за опазване зараждащите се дюни. Защото зараждащите се дюни заемат 70-80 процента от всичките площи на дюните у нас.Вече чувам въпроса „ Ама как да различим дюните, в които можем да опънем шатра, от тези в които ще ни глобят?“ Даже и да знаете ботаника и да можете да различите съобществата на песъчар, влагалищна властка, класник и морска люцерна (характерни растения за белите дюни), от тези на песъчар, бесарабски пирен, пясъчна метличина, ветрогон и класник (характерни растения за зараждащите се дюни), т.е. да сте добър ботаник - това няма да ви спаси от глобата, защото едва ли инспекторите, наети за лятото от общините срещу 600 лева, ще са добри ботаници и фитоценолози. А инспекторите няма и откъде да прочетат , защото в закона няма определение какво са зараждащи се, бели, сиви или облесени дюни. И в други закони също няма. Има определение за пясъчни дюни, но и то често става спорно при прилагането на закона (както в случая на строителството на къмпинг Юг).Тук можем да говорим за принципа залегнал в чл.4 Конституцията, че България е правова държава. И как този конституционен принцип би могъл да се спази, само ако съдържащите се в нормативните актове разпоредби са ясни, точни и непротиворечиви. Иначе те не биха били годни да регулират обществените отношения . Но този член няма задача да регулира обществени отношение, нито да опазва дюните, а просто да наказва гражданите, поставяйки ги под удара на закона и на знанията и тълкуванията на репресивните органи, защото просто не харесват да спят в хотелите (им). Всъщност нашите плажове са съставени от 4 вида дюни – зараждащи се, сиви, бели и облесени и скали. И всичките четири вида дюни, съгласно Червената книга на България от 2015 година, разработена от БАН, са включени с категория \"застрашено местообитание\", включително изоставените от депутатите зараждащи се дюни. Но да се върнем към плажа - ако сте на скала със сигурност няма да ви глобят. Със сигурност няма да ви глобят и, ако първо залеете плажа с два кубика бетон или поставите един бетонен панел, защото и този път депутатите забравиха да създадат глоби за незаконно строителство по плажа и дюните.Така че, уважаеми приятели – от юли на плаж най-добре ходете с бетоновоз – изсипвате бетона и после се разполагате върху него – хем ще ви е хладно, хем ще сте защитени от глобите, създадени от любимите ни депутати, дето и с чеп за зеле не могат да се сравнят. Защото чепът за зеле е полезен, а депутатите сал една Конституция трябва да спазват, но и това не знаят как. ", "date": "2019.06.14", "title": "Защо депутатите* и за чеп за зеле не стават"}
{"url": "https://offnews.bg/politika/premierat-borisov-otvarianeto-na-posolstvoto-na-oae-v-sofia-e-dobra-s-705366.html", "text": "Премиерът Борисов се срещна с министъра на външните работи и международното сътрудничество на ОАЕ шейх Абдула бин Зайед бин Султан Ал Нахаян.Той определи като добра стъпка работата на посолството на ОАЕ в София, което предстои да бъде открито официално по-късно днес. Министър-председателят изтъкна, че това създава допълнителни условия за улесняване на двустранния диалог и търговско-икономическото сътрудничество.От октомври 2018 до март 2019, са проведени редица посещения, като най-значимото събитие беше официално посещение на Борисов в ОАЕ, което е и първата двустранна визита на най-високо правителствено ниво.По време на срещата в Министерския съвет премиерът Бойко Борисов отбеляза също, че Обединените арабски емирства са важен и перспективен външнотърговски партньор на България сред страните от района на Залива. Министър-председателят посочи предимствата на страната ни като инвестиционна дестинация и потенциала на ОАЕ да диверсифицира инвестиционния си портфейл у нас.Според премиера Борисов ще бъде от взаимен интерес, ако се предприемат повече конкретни стъпки в сферата на икономическото сътрудничество, увеличаването на стокообмена, взаимодействието в области като информационните технологии, селско стопанство, туризъм, транспорт, сигурност и енергетика. Премиерът Борисов изтъкна също възможността да бъде проведена и първа сесия на Смесената икономическа комисия.", "date": "2019.06.14", "title": "Премиерът Борисов: Отварянето на посолството на ОАЕ в София е добра стъпка"}
{"url": "https://offnews.bg/ikonomika/dajnars-klub-balgaria-poluchi-otlichieto-best-small-diners-club-franch-705394.html", "text": "Дайнърс клуб България бе отличен с награда за най-добър малък франчайз за 2018 г. от DISCOVER Global Network. Награждаването се проведе в началото на май в Сплит, Хърватия.На изисканата церемония присъстваха представители на всички Diners Club франчайзи от целия свят.Престижното отличие е признание за екипа на Дайнърс клуб България за постигнатите високи резултати през 2018 г. и най-вече успехите в развитието на кредитни карти Diners Club на територията на страната и реализираните иновации.Ключовият проект, който Дайнърс клуб България лансира успешно през 2018 г., е иновативната кредитна co-badge карта EVOLVE - продукт от ново поколение, който съчетава в себе си най-добрите възможности, предлагани от двата световни бранда - Diners Club International и Mastercard®. Картата се издава в три разновидности – Classic, First Lady Pink и First Lady Red – според предпочитанията на потребителите.Притежателят на Evolve разполага с всички възможности на Diners Club International и Mastercard®, без да е необходимо да помни множество ПИН кодове, да следи различни лимити, извлечения и банкови сметки. Evolve предлага ексклузивни предимства, сред които: програма за достъп до над 850 VIP летищни салона по целия свят, безплатни Concierge услуги (личен асистент 24/7), безплатна застраховка „Пътуване в чужбина“ и много др. До 30 юни 2019 г. кредитните карти EVOLVE се предлагат с атрактивни промоционални условия.Продуктът се заявява бързо и удобно: , в  или по , като няма такса за издаване и разглеждане на документи.", "date": "2019.06.14", "title": "Дайнърс клуб България получи отличието Best Small Diners Club franchise"}
{"url": "https://offnews.bg/izvan-terena/goreshti-sportistki-pokazaha-plazhni-tela-705371.html", "text": "Температурите се покачват и всички търсят прохлада край морето или в най-лошия случай до басейна.Не правят изключение и звездите в световния спорт. Най-смелите от тях вече качиха свои снимки по бански в социалните мрежи.Най-нетърпеливи се оказаха бившата тенисистка Анна Курникова, звездата на алпийските ски Линдзи Вон, Серина Уилямс, гимнастичката Александра Солдатова и други.От българските спортни знаменитости особено нетърпелива вече е грацията Катрин Тасева, която нагорещи атмосферата с кадри по оскъден бански от СПА-център и предизвика десетки положителни коментари.\r\n\r\nАтлетката Ивет Лалова също не направи изключение и зарадва последователите си с кадър от плажа.", "date": "2019.06.14", "title": "Горещи спортистки показаха плажни тела"}
{"url": "https://offnews.bg/dw/zashto-serialat-za-chernobil-e-tolkova-uspeshen-705372.html", "text": "Различни са версиите за края на комунизма. Едни подчертават политиката на човешките права на слабия президент Картър, укрепила дисидентските движения в лагера. Други величаят покерджийския блъф на силния Рейгън за стратегическата отбранителна система \"Звездни войни\", която изнерви Съветите и ги накара да хвърлят картите. Сериалът на НВО ни припомня една трета версия, която бяхме позабравили: аварията в Чернобил; посочвал я е впрочем и самият Горбачов. Тя показа, че системата е дълбоко неадекватна и вече застрашава не само себе си, но и света.\"Чернобил\" и комунизмътМного мнения бяха изказани за това дали действителността във филма е реалистично показана - че тогава в СССР нямало тениски и ходели по потници или че не можело партиен деец да пие водка на работното си място. (За тениските не съм сигурен как беше; водката мен лично ме убеждава). По-сериозната критика върви в посока на централния конфликт между смелия индивид и системата - той, казват, бил характеристика на англосаксонката култура и звучал привнесено в съветската действителност. Може би има нещо такова: сериалът така или иначе е предназначен за глобална публика. Но като се замислиш, защо да е толкова различна Русия? Какъв персонаж беше физикът-дисидент Сахаров, революционерът по неволя Клим Сангин на Горки, близкият до декабристите Пушкин, затвореният в психиатрия Чаадаев? С какво физикът Легасов е различен като типаж от Чеховия доктор Рагин (\"Палата номер 6\"), който започва да съчувства на психично болните си пациенти и в последна сметка бива затворен при тях?Художественият образ предполага дистанция и обобщение. Не знам дали точно така е изглеждала ядрената централа, но комбинацията от обективно остаряла техника, грозни блокове и осветление, което убива цветовете, ми внушава усещане за убогост. Всичко е направено евтино и набързо. Това е впрочем резултат от благородната цел, която комунизмът си поставя, поне от Хрушчов нататък - спешно да задоволи \"растящите потребности\" на народа. Строи неугледни панелки, произвежда развалящи се Москвичи, но когато почне да произвежда и евтини атомни централи, става страшно.Самата авария ни дава идея за основния проблем в тази система: информацията. Причините за нея са много - от недомислица в технологията до човешка грешка. Въпросът е, че обществото е така устроено, че деецът А не може да вдигне телефона и да съобщи на дееца Б: имаме такъв и такъв проблем. Намесват се идеологически ритуали, изпълнение на планове, западният империализъм, та дори самият Ленин. Резултатът е престъпната първомайска манифестация, когато хиляди граждани в Киев, Минск, та чак в София получиха високи дози на облъчване.Представяте си колко неадекватна би била тази система днес, след дигиталната революция? Един изследовател писа, че американският интернет успял, защото действал \"комунистически\" - потребителите споделяли безкористно информация; обратно, съветският забоксувал, защото в него действали вълчи капиталистически закони - всеки се страхувал от всеки и пазел информацията само за себе си.Ужасна система, която ражда героизъмНе разбирам защо сериалът предизвика тази яростна реакция на русофилите в България, пък и в самата Русия, където готвели ответен сериал с агент на ЦРУ, който ще се окаже виновен за взрива. Огромният му успех се дължи именно на това, че наред с обречената система, той показва невероятния героизъм на съветските хора, който - да ме прощавате за патетиката! – не мога да не асоциирам с Отечествената война. Когато Сталин, поделил Европа с Хитлер и обезглавил армията си, хвърля народите на СССР в чудовищно изпитание, те го преодоляват въпреки грешките и диктатурата му.Силата на филма е в това, че в този героизъм няма патетика - нито съветска, нито холивудска. Нещата са някак всекидневно двусмислени. Хората хем знаят какво рискуват, хем не съвсем, защото радиацията е невидима. Бабата, видяла и фашисти, и комунисти, отказва да се евакуира пред тази невидима заплаха. Заместник-премиерът Шчербина, изпратен на място, научава едва от учения, че ще умре до две години, което и става. Миньорите, повикани да копаят под централата, се досещат, че на тази дълбочина няма как да са защитени и все пак продължават работата. Наред с преливането между знание и незнание е сложното отношение между принуда и доброволчество. Пак асоциация с войната: хем саможертва, хем политкомисарят е отзад с пистолета.Удивителна е сцената, в която трябва да се намерят трима за отпушване на шлюзовете, така че радиоактивната вода да изтече, преди да бъде предизвикан нов взрив. На Горбачов го казват в пряк текст: искаме разрешение да изпратим на смърт трима души; той маха с ръка, какво са трима при толкова застрашени. Физикът Легасов, заеквайки, опитва да предложи на работниците 400 рубли награда и някакви облаги, но желаещи няма. Тогава партийният човек взима думата и залага на нещо съвсем различно: просто трябва да се направи, за да не умрат милиони хора. И сега вдигат ръка трима - Баранов, Беспалов и Ананенко; поради странната рулетка на радиационното заразяване само първият ще загине.Няма роботи, затова на терена ще бъдат пратени \"биороботи\", сиреч войници. Няма защитни дрехи, миньорите работят чисто голи. Наместо евакуация - блокиране на населението в района, защото престижа на държавата е по-важен от живота на гражданите. Ужасна, нечовешка система, която ражда героизъм отчасти именно поради своята неразвитост. Само защо се наложи той да бъде възпят от американска кабелна телевизия? Не знаем дори истинския брой на жертвите. На мястото на аварията със средства на ликвидаторите и спестен материал от бетонния саркофаг днес има скромен паметник с нескромното заглавие \"На тези, които спасиха света\". Няма защо да се подиграваме на руския месианизъм, светът наистина беше под заплаха. Въпросът е дали пък не беше по-добре да беше нямало от какво да се спасява?България и \"Чернобил\"В България филмът разбуди очаквани реакции срещу проекта \"Белене\". Може би помните състоянието на централата \"Козлодуй\" в началото на 90-те и как повярвахме на \"Ку-ку\"-шегата, че там е станала авария. Вероятно не е вече същото днес, когато сме плътно контролирани от ЕС, но усещането за това, че в ядрената енергия има нещо неуправляемо и надчовешко отново се събуди. И че държавица като България, където не се знае дори кой отговаря за язовирите, може би по-добре да не се захваща с неща, които не са ѝ по силите. Впрочем, успехът на филма е свързан и с мощната зелена вълна в цяла Европа днес.Друг ефект, това е бумът на селфи-туризма, нараснал под прякото въздйстиве на сериала. Прекрасни девойки позират сред мъртвите блокове на Припят, напуснатите детски площадки, подивялата растителност, младежи се правят на мутанти, които ви дебнат в радиоактивната зона. Тази естетизация вероятно е знак за това, че аварията, а заедно с нея и безотговорният идеологичеки режим, който я направи възможна, са отишли безвъзвратно в миналото. Дали пък не избързваме, драги туристи?Б. ред. - Статията е от ", "date": "2019.06.14", "title": "Защо сериалът за Чернобил е толкова успешен?"}
{"url": "https://offnews.bg/zdrave/bezplatni-pregledi-za-lajmska-bolest-vav-vma-705374.html", "text": "ВМА организира безплатни консултации и прегледи за лаймска болест. Прегледите ще са достъпни за всички лица над 12-годишна възраст, ухапани от кърлежи.Безплатните прегледите ще се проведат от 19 до 21 юни 2019 г., от 10:00 до 14:00 ч., в кабинет 108 на Катедра \"Инфекциозни болести\". За целта е необходимо да бъде направено предварително записване на тел.: 02/ 92 25 989 и 02/ 92 26 125. Не се изисква направление от личния лекар.Лаймската болест е най-широко разпространената в България инфекция, предавана чрез ухапване от кърлеж. Най-честата клинична проява е кожен обрив на мястото на ухапването.През последните няколко летни сезона специалистите от Катедра \"Инфекциозни болести\" към ВМА установиха множество случаи на Лаймска болест, довела до засягане на нервната система.", "date": "2019.06.14", "title": "Безплатни прегледи за лаймска болест във ВМА"}
{"url": "https://offnews.bg/temida/reshavat-do-mesetc-dali-deloto-za-smartta-na-chorata-shte-bade-vazobno-705360.html", "text": "Ще бъде ли възобновено делото за смъртта на Ангел Димитров - Чората ще стане ясно след месец. Върховният касационен съд изслуша днес аргументите защо случаят отново трябва да бъде преразгледан на главния прокурор, петимата осъдени на 7 години затвор благоевградски полицаи и на техните адвокати, съобщи БНР. Според Мирослав Писов, Иво Иванов, Борис Механджийски, Янко Граховски и Георги Калинков и техните адвокати последното съдебно решение, заради което те вече са в затвора, не почива на всички доказателствата по делото, а на една спорна според тях експертиза - че при задържането му през 2005 г. при полицейската акция \"Респект\" Димитров е починал от нанесените му от тях удари. Във възраженията си, с които иска случаят отново да бъде отворен, главният прокурор говори за очевидно несправедлив съдебен акт, постановен, въпреки признанието на тримата върховни съдии, че не може да бъде персонифицирана отговорността на всеки един от петимата благоевградски полицаи.Те и адвокатите им поискаха от петчленния състав на съда да ги пусне от затвора, докато вземе крайното си решение - да бъде ли възобновено делото. Върховните съдии отказаха, като напомниха, че вече са отхвърлили такова искане, направено от Цацаров.\"Рано или късно справедливостта ще възтържествува\", каза Мирослав Писов, напускай съдебната зала с белезници и под конвой, заедно с другите четирима осъдени за смъртта на Чората.", "date": "2019.06.14", "title": "Решават до месец дали делото за смъртта на Чората ще бъде възобновено"}
{"url": "https://offnews.bg/drugi/otbor-ot-kanada-specheli-titlata-v-nba-705338.html", "text": "Сензационен шампион има и в Националната баскетболна асоциация.Само ден след историческата титла на Сейнт Луис в НХЛ, отборът на Торонто Раптърс вдигна трофея в НБА, след като победи в 6-я мач от финалната серия срещу шампионите от последните две години Голдън Стейт Уориърс със 114:110.Така Раптърс спечелиха серията с 4-2 мача и заслужиха титлата.Кайл Лаури, Кауай Ленърд, Фред Ван Флийт и Паскал Сиакам играха много силно, като всеки един от четиримата мина границата от 20 точки.Отборът на Уориърс, който беше без едната от големите си звезди – получилият тежка контузия Кевин Дюрант, понесе още един удар.При опит да забие в третата четвърт Клей Томпсън се приземи зле и контузи коляното си. Той напусна игрището и не се върна в игра до края на мача.Кауай Ленърд от Торонто беше определен за най-полезен играч във финалните серии. Ленърд спечели този трофей и през 2014 г. като играч на Сан Антонио.Той е едва третият състезател в НБА, печелил наградата с два различни отбора, след Карийм-Абдул Джабар и ЛеБрон Джеймс.", "date": "2019.06.14", "title": "Отбор от Канада спечели титлата в НБА"}
{"url": "https://offnews.bg/futbol/imalo-li-e-boj-v-natcionalnia-otbor-selektcionerat-otgovori-na-obvine-705341.html", "text": "Селекционерът на юношеския национален отбор по футбол Ангел Стойков коментира появилите се твърдения в пресата, че е бил шамари на двама от футболистите след мач на турнира \"Валентин Гранаткин\" в Русия.Според публикацията Стойков шамаросал Димитър Стоянов от Славия и Мартин Петков - Гривата от Левски. Двамата го били вбесили с изявите си на терена.\"В съблекалнята се случиха съвсем нормални неща. Когато отборът не играе добре, е нормално да се съберем и да си поговорим.Не съм бил нито един футболист. Просто проведохме разговор на по-висок тон. Обстановката в нашия отбор е отлична, но явно някой прави опит да я развали. В момента даже ме намирате по време на разходка заедно с момчетата\", заяви Стойков пред Гонг.Вчера нашите момчета спечелиха директния спор с връстниците си от Молдова за 7-мото място на турнира в Санкт Петербург след равенство 1:1 и изпълнения на дузпи (4:3). Отборът ни завърши мача с двама футболисти по-малко, а съперникът получи право на два 11-метрови наказателни удара в редовното време. И двамата футболисти, чийто имена бяха замесени в скандала, бяха на терена.", "date": "2019.06.14", "title": "Имало ли е бой в националния отбор? Селекционерът отговори на обвиненията"}
{"url": "https://offnews.bg/temida/niama-zadarzhani-sobstvenitci-na-kabelni-televizii-700-000-abonati-sa-705342.html", "text": "700 хил. потребители на тв програми са в сивия сектор, общият им брой е 2,4 милиона. Собствениците на кабелни телевизии осъществяват престъпление против интелектуалната собственост и укриват данъци в значителни размери, чрез потребителите, за които държавата не знае. Това каза говорителят на главния прокурор Румяна Арнаудова на брифинг в Съдебната палата, цитирана от „Фокус“.„Вчера бяха  на няколко органа на държавното управление. Проведоха се оперативно-издирвателни мероприятия, извършиха се процесуално-следствени действия по разследване в Бургас, Кърджали, Кюстендил, Благоевград, Петрич, Сандански и Дупница за престъпления срещу интелектуалната собственост, които касаят нарушения на авторски права и съвместни разследвания за данъчни престъпления“, припомни тя. Заявяваме отговорно, че това, което установяваме и разследваме, е схема чрез извършване на престъпления против интелектуалната собственост, реално паралелно с тях и благодарение на тях се осъществяват и данъчни престъпления“, допълни Румяна Арнаудова. Да момента няма задържани собственици на кабелни оператори, каза още Арнаудова. По думите ѝ 10,5 млн. лева са щетите за два месеца на бТВ, Нова и НВО от незаконното разпространение на програмите чрез 5 кабелни оператора в Южна България. Явор Колев от ГДБОП съобщи, че два кабелни оператора - в Бургас и Сандански, предоставяли и мобилно приложение, с което да се гледа телевизия, което също нарушава авторските права на засегнатите телевизии. ", "date": "2019.06.14", "title": "Няма задържани собственици на кабелни телевизии, 700 000 абонати са в сивия сектор"}
{"url": "https://offnews.bg/analizi-i-komentari/ima-li-shans-koalitciata-na-nedovolnite-v-rusia-705382.html", "text": "Журналистът Иван Голунов е на свобода. А коалицията от негови защитници не е дълговечна, дали ще успее да стане мотор на промените?Естествената радост от това, че абсолютно невинният човек няма да бъде зад решетките 20 години и ще си остане „само“ с изтезанията, заплахите и краткосрочния домашен арест, преминава в част от интелектуалците в очакване за някаква ера на милосърдие и либерални промени, които системата, усетила върху себе си силата на гражданското общество, сега волю-неволю е длъжна да осъществи.На мен ще ми бъде приятно да сгреша, но мисля, че предпоставките за това са малко. Поне според днешната ситуация. Говорят за последната капка на произвола, след което общественото търпение сякаш се е взривило сега и завинаги.Но е видимо, че това търпение напълно запазва силата си в други посоки. Леонид Волков от хората на Алексей Навални тъкмо приключи административен арест за \"неправилната\" организация на протестите срещу пенсионната реформа през септември 2018, а вече получи следващите 15 денонощия за същите протести, състояли се същия ден, но в друг град. И казват, че това е само началото на сериала – нали акцията тогава обхвана много градове. Нищо не пречи Волков да бъде арестуван пак и пак заради това.Едва ли този абсурд е по-слаб от опита разследващият журналист да бъде обвинен за наркодилър по съвместителство. Но мащабите и енергията, с която защитават Волков, са съвсем други. Едната от причините е очевидна – Волков не е заплашен от огромен срок зад решетките. Но коалицията в негова защита е слаба не само заради това.В случая с Голунов се откроиха два редки момента. Първо, от самото начало част от висшите началници и особено в президентската администрация, не виждаше смисъл да се поощрява разправата. Второ, и също от самото начало, кръгът на протестиращите изобщо не се ограничи с хора от опозиционно-либералния слой.Това беше професионален протест буквално на всички журналисти, в това число и на редакциите, които мигом уволняват колеги по сигнал на собствениците. И едновременно с това – възмущението на много публични фигури от лоялисткия разум.Изключенията бяха сред телевизионните агитатори и персонала на псевдожурналистическите служби. Те се държаха така, както винаги. Част от тях, уловили сигналите от „горе“, по-късно смениха фронта. Но това не изигра никаква роля в събитията. Докато възраженията на хората, които по принцип са акуратни и послушни, се оказаха значими.Онези от тази част от нашето интелектуално общество, която е свикнала не само да бездейства, но и да повлича зад собственото си бездействие високоморална база, радостно изброяват повече или по-малко одиозни фамилии на защитници, за да убедят другите, а още повече и самите себе си, във фалша на протеста. Излиза, че ако условната Тина Канделаки твърди, че 2 по 2 е 4, не си струва да се крещи – не, 5 е! Възможно е много от лоялистките застъпници на Голунов действително да искат да подобрят имиджа си. Но и не е по-малко вероятно това, че те прост искат да защитят самите себе си от произвола.Нали Иван Голунов не е опозиционер. Неговите разследвания удрят по особено криминализираните звена на държавната машина, в това число и охранителната, но пък не дават на цялата тази машина повод тя да го счита за враг така, както нарочва всеки политически активист, който не й се подчинява.Голунов не е политически активист. Подкрепата за него не е „политика“ и поради това бе напълно приемлива за лоялистите. При това името му, както и журналистическите му заслуги, са достатъчно известни, което засилва мобилизиращия ефект. И разправата с него бе организирана и извършена от макар и важни, но не най-главните хора. Височайшето одобрение за тяхното самоуправство не изглежда да е било гарантирано преди това. А мащабите му при бездарната му организация поразяват с диващината на изпълнението и жестокостта на намеренията.Атаката срещу него е сходна с тази срещу разследващия журналист от „Росбалт“ Александър Шварьов – по време на обиските служителите от МВР разсъждаваха, че не биха се учудили, ако намерят наркотици в жилището му. Не е изключено сега да благославят съдбата за това, че въпросните им съображения така си и останаха като мисли на глас.Докато инженерите на разправата с Иван Голунов не се побояха да отидат до край. Не обърнаха внимание и на това, че акцията им дори по календарни причини неизбежно би се оказала общонационално събитие, засенчващо финала на Международния икономически форум в Петербург и окончателно да провали приетото от публиката като неуспешно, но много тежко за вожда мероприятие.Именно едновременното натрупване на толкова обстоятелства породи и тази толкова широка коалиция на недоволните. При това подкрепяна от „горе“, което в този случай е принципно важно.Възможно ли е тя да се запази след освобождаването на Голунов? Не, не е възможно. Тази коалиция ще изчезне. Защото ще става дума за това, което началството с ужас нарича „политика“ и „борба за власт“, т.е. за всякакви публични искания за изправяне на курса или отмяна на решения, приети не до крайност, както с Голунов, а някак в рамките на официалните пълномощия. Както беше, например, с протестите срещу строителството в градския парк в Екатеринбург. Подобно нещо не може да предизвика ни най-малко съчувствие по върховете. С всички произтичащи последствия за редовите заинтересовани и незабавното отпадане на мнозинството от лоялистите. Пресни примери много.В историята с градския парк началството, макар и леко, отстъпи пред гневните маси, но се опитва да остави открит въпроса за изграждането на храма, а делата срещу участниците в „безредиците“ се възбуждат без прекъсване. Някакви административни маневри около полигона за отпадъци в Шиес може и да се случат, но ударите по активистите се засилват с всяка седмица.В Петербург разпръснаха разрешеното шествие на опозицията на 1 май, а безусловно мирните му организатори бяха пребити и попаднаха в ареста. Степента на сговорчивост и отвореност към промените на северно-столичната номенклатура можеше да се оцени по време на визитата на градския омбудсман в местния парламент, който пристигна да се жалва от ставащото. Ако това не беше обструкция, то аз не зная какво е обструкция.По посока на отношенията с обществото тази година е неуспешна за властите. Но въпреки, че неприятностите с народа два пъти ги принудиха да отстъпят малко назад, те нищичко не настроиха в конструктивен порядък. След всяка минимална отстъпка те затрупват с безобразни удари онези, които са ги принудили да я направят. За да не вземат да си въобразят, че отстъплението е пролог към диалог.Дали такъв пролог би могло да стане освобождението на Иван Голунов? За диалога са необходими страни. Имат ли общ дневен ред защитниците на пострадалия от победилата коалиция? Имат. Да убедят охранителите, че държавната машина не винаги ще прикрива техния печеливш бизнес и че изобщо е време те да се държат по-прилично с хората, които не вдигат ръка срещу режима. Във всичко останало тези хора се разминават.Ако такава програма дори и частично се изпълни, което никак не е гарантирано, това ще се окаже някаква никаква, но все пак крачка напред. А после? После днешната коалиция ще изчезне, като остави след себе си спомени, а те след време ще потрябват.", "date": "2019.06.14", "title": "Има ли шанс коалицията на недоволните в Русия"}
{"url": "https://offnews.bg/futbol/v-bfs-ne-e-dostignala-informatcia-che-ni-razsledvat-za-rasizam-705339.html", "text": "В Българския футболен съюз не знаят, че УЕФА е стартирала дисциплинарно производство за расистки скандирания по време на евроквалификацията с Косово в понеделник.Нашите загубиха двубоя с 2:3, а по време на мача са били отправени обидни реплики към гостуващия отбор и неговите привърженици. За това съобщава официалната страница на УЕФА на 13 юни.Очакванията са да бъде наложена санкция, като най-тежката е затваряне на стадиона за следващия домакински мач - на 14 октомври срещу Англия.\"До нас не е достигала информация, че Националният стадион \"Васил Левски\" ще бъде затворен и на него няма да се състои европейската квалификация с Англия на 14 октомври.Не знам делегатът на мача с Косово да е писал за расистки скандирания. Възможно е да го е направил, възможно е да има разследване, но това не означава, че със сигурност ще бъдем наказани.Ние категорично не приемаме подобни отношения и реакции на публиката, ако е имало такива по стадионите, когато се провеждат мачове - независимо дали те са приятелски или официални\", коментира пред Блиц членът на Изпълкома на БФС Емил Костадинов.В БФС действително са във война с всякакви прояви на стадионите, които излизат от рамките на добрия тон. През сезона непрекъснато се налагат глоби на клубовете, заради обидни скандирания.", "date": "2019.06.14", "title": "В БФС не е достигнала информация, че ни разследват за расизъм"}
{"url": "https://offnews.bg/kultura/utre-zapochva-festivalat-na-aziatskata-kultura-magiata-na-iztoka-705361.html", "text": " Утре, събота, 15-ти юни се дава старт на третото издание на . Събитието, събрало на едно култура, изкуство, бит и традиции от 15 държави от континента на изгряващото слънце ще се срещне с публиката в столичния парк „Борисова градина“ – сцена „Лятна естрада“ и прилежащите ѝ алеи от 10 до 20 ч. в съботния юнски ден.С богата програма от театрални, музикални, танцови и кулинарни изпълнения, бойни демонстрации и традиционни игри и умения, събитието се обявява и в подкрепа на деца и семейства в риск от раздяла, кауза на фондация „За нашите деца“, партньор в благотворителната акция на фестивала за втора поредна година.Предварително шествие-парад на участниците от фестивала, целящо да подготви посетителите за очакваните активности в съботната програма, ще се случи тази вечер, 14-ти юни, петък от 17 ч. около лятната естрада на парк Борисова градина.Цветната и богата програма на фестивала „Магията на Изтока“ предлага срещи с митични същества и древни герои от всички кътчета на Азия. Датиращият от преди над 500 години зрелищен индийски танц „Катакали“ ще бъде показан на българска публика за първи път; митът за доброто и злото, коренящ се в балийската митология ще бъде представен на сцена в гигантски костюм-кукла от посолство на Индонезия; модно ревю от Виетнам; фолклорни перкусии от Корея; бойни демонстрации по Кендо, Айкидо, Таекуондо и „тайландският бокс“ Муай Тай ще очароват посетителите на фестивала.Специално за „Магията на Изтока“ в България се завръща пакистанското дуо художници, за да изрисува в популярния пакистански уличен стил „Art Truck“ автобус от столичната транспортна мрежа, който след това ще остане да се движи украсен из софийските улици.Ароматни и екзотични кулинарни изкушения очакват посетителите в Борисовата градина тази събота. Традиционен печен хляб от Ирак, стриийт фууд от Япония, разнообразие от корейски специалитети, индонезийски нудли, тайландски сладки, суши, индийска веганска храна, палестински хляб и още много предложения за любителите на азиатската кухня.За най-малките и за всички изкушени да опознаят магичната азиатска култура отблизо са предложени и безплатни ателиета по индонезийското изкуство батик - рисуване с восък върху плат; направата на декорации и бижута в техниката Pixel art, картички и книгоразделители в японската техника Кири-е, традиционни японски късмети - Омамори и бродирани топки Темари, организирани от клуб Накама. Желаещите ще могат да научат умели китайски техники за рязане на хартия, да пробват калиграфия или да играят традиционни корейски игри. Извън настолните занимания всеки желаещ може да се включи и в уроци по к-поп, по индонезийски танци, да участва в йога флаш моб, посветен на Международния ден на йога на 16.06, да се научат да свирят на музикален инструмент от бамбук или пък да пробват тайланския спорт Сепак Такро.Водещи на събитието тази година са известната радиоводеща Ива Дойчинова, музикантът Пейо Филипов и актьорът Владимир Зомбори.Колко средства са събрани от благотворителната кампания ще разберем още в същия ден от 19 ч., когато от сцена ще се теглят победителите от благотворителната томбола.Фестивалът „Магията на изтока“ се осъществява и тази година в партньорство с Държавен културен институт към Министерството на външните работи, Министерство на туризма, Министерство на културата и Столична община; както и благодарение на партньорите IPS, Bohemia, Poseidon, Devin, Бонанза Бачорски, изложителите: Манджа Ван, Моменто, Чили Хилс, Сокони, Тако Фуудс, Мутай, Анагам Био, Бомбай Къри, Веге работилница Дока Дауджи, Витошко Лале и всички дарители на награди за благотворителната томбола: Turkish Airlines, Кемпински Хотел Гранд Арена Банско, SailWithMe, Restaurant Eisha, KWIAT, InGlobo, Este SPA, Маtzalo, Victoria Spa, 13grams, GOOD BOX, Бирария Palivec, KREO, Royal Thai, Yati Cooking, Indomie.Културното събитие е инициирано от посолство на Индонезия в България, и се осъществява съвместно с Бангладеш, Виетнам, Емирство Кувейт, Индия, Ирак, Иран, Китай, Пакистан, Палестина, Република Корея, Саудитска Арабия, Тайланд, Филипини и Япония.", "date": "2019.06.14", "title": "Утре започва фестивалът на азиатската култура 'Магията на Изтока'"}
{"url": "https://offnews.bg/izvan-terena/zhenata-obvinila-nejmar-v-iznasilvane-mu-predlagala-brak-705348.html", "text": "Нападателят на Пари Сен Жермен Неймар беше разпитван цели пет часа в полицейския участък в Сао Пауло по обвиненията към него в изнасилване от страна на модела Наджила Триндади.Бразилецът отрече повечето твърдения на жената, с която се запознал в Инстаграм, и настоя, че е станал жертва на опит за изнудване. Той призна, че я е удрял по дупето, но това било по нейно настояване.Двамата са правили секс, но той е бил доброволен и е ползван презерватив. Неймар също така заяви, че в момента седемгодишният му син се страхува да ходи на училище, тъй като приятелите му казват, че баща му е изнасилвач.Според бразилеца Наджила му била казала, че го обича и иска да се оженят, което го притеснило сериозно, защото я помислил за луда фенка.Именно тази промяна в отношението му вероятно я е накарала да повдигне обвиненията в изнасилване.Бившият футболист на Барселона пристигна в полицейския участък с черен костюм и с патерици, след като получи травма на десния глезен по време на приятелска среща с Катар.Разследващата по случая Джулиана Бусакос се срещна с Неймар, докато отвън тълпа фенове го подкрепяше. От съображения за сигурност всички пердета бяха залепени с тиксо, за да не могат фоторепортерите и операторите да заснемат кадри.По-рано в неделя, Неймар публикува 7-минутно видео на своя Инстаграм профил, в което отрече обвиненията и настоя, че става въпрос за „постановка“.Жената, която го обвини в изнасилване в парижки хотел миналия месец, вече даде показания в полицията.Освен обвиненията в изнасилване, Неймар е разследван в Рио де Жанейро и за публикуването на изображения на въпросната жена в социалните мрежи без нейното съгласие.", "date": "2019.06.14", "title": "Жената, обвинила Неймар в изнасилване, му предлагала брак"}
{"url": "https://offnews.bg/obshtestvo/razliv-na-gorivo-do-zashtitenata-mestnost-vaia-zaradi-opit-za-krazhba-705349.html", "text": "Опит за кражба на бензин от тръбопровод на Лукойл е довел до разлив на гориво в близост до защитената местност Вая до Бургас.На място са екипи на газоспасителната служба на Лукойл, експерти от районнта екоинспекция в Бургас, и на пожарната, съобщи БНР. Въпреки вятъра, се усеща силна задушлива миризма.Експертите обещават до края на деня разливът ще бъде овладян.", "date": "2019.06.14", "title": "Разлив на гориво до защитената местност Вая заради опит за кражба от тръба на Лукойл"}
{"url": "https://offnews.bg/politika/bsp-pokani-gerb-na-sreshta-za-subsidiata-ot-lev-horata-na-borisov-otk-705350.html", "text": "Депутатите от изпратиха покана до ръководствата на групите на ГЕРБ, ОП и ДПС в парламента за разговори, свързани с предстоящата промяна в размера на годишната държавна субсидия за политическите партии. Първата среща - с ПГ на ГЕРБ, е предвидена за понеделник от 11.30 ч., в зала „Изток” на Народното събрание, съобщиха от БСП. Групите на ОП и ДПС са поканени на разговори на 18 юни от 11 и 12.15 ч. в зала „Запад” на Народното събрание. От ПГ на ГЕРБ обаче отказаха разговори с писмо до колегите си социалисти с мотива, че твърдо подкрепят решението на правителството за намаляването на партийните субсидии на 1 лев.Позицията на ГЕРБ по темата вече беше ясно заявена по време на дебата и на гласуванията на предложението на Министерския съвет в Комисията по бюджет и финанси и в пленарна зала. В писмото на ГЕРБ се посочва още, „че съгласно Конституцията и Правилника на Народното събрание, всяка законодателна промяна се обсъжда в парламентарните комисии и в пленарна зала. Там народни представители, граждани и неправителствени организации имат нужната трибуна, за да представят своите позиции по различни законодателни предложения. В края на писмото се посочва, че от ПГ на ГЕРБ не считат за нужно провеждането на допълнителна среща по темата.", "date": "2019.06.14", "title": "БСП покани ГЕРБ на среща за субсидията от лев, хората на Борисов отказаха"}
{"url": "https://offnews.bg/medii/advokat-vasilev-ostavka-na-shefa-na-gdbop-ivajlo-spiridonov-za-pogrom-705368.html", "text": "„Това е геноцид, сега ще има вълна от съдебни дела в Страсбург. Лично ще поискам оставката на Ивайло Спиридонов, шефът на ГДБОП. Глупостта не може да бъде прощавана“, заяви пред БГНЕС адвокат Емил Василев във връзка със специализираната полицейска операция срещу кабелни оператори в Югозападна България. Бившият депутат е правен консултант на двете най-големи браншови организации в България – Клуб 2000 – Национално сдружение на малките и средни кабелни оператори (НСМСКО) и браншовата асоциация на Българските телекомуникационни оператори.Той даде конкретен пример с един от операторите – „Кабел Сат-Запад“.Според него, заради обиските, освен на телевизия, на някои места е била прекъсната и доставката на интернет.", "date": "2019.06.14", "title": "Адвокат Василев: Оставка на шефа на ГДБОП Ивайло Спиридонов за погрома срещу телевизиите"}
{"url": "https://offnews.bg/ikonomika/angelkova-proveri-5-zvezden-hotel-v-ravda-alarmata-mu-ne-raboti-705381.html", "text": "Министър на туризма Николина Ангелкова инспектира 5-звезден апартаментен хотел в с. Равда. Има констатирани несъответствия, за които ще бъдат наложени санкции и предписания да бъдат отстранени до 30 дниПравим проверки както по отношение на стопанисването на плажовете, така и на местата за настаняване и хранене и следим за качественото спазване на изискванията по Закона за туризма и Наредбата за категоризация и прекатегоризация на местата за настаняване, заяви Ангелкова, която се включи в проверката на 5-звезден апартаментен хотел СПА Емералд резорт, с. Равда.Инспекцията на място е по сигнал на туристи, получен на телефонната линия на министерството за определени нарушения в комплекса. На инспекцията присъстваха и представители на Българската агенция по безопасност на храните.Експерти на Министерството на туризма са установили нарушения, свързани с неспазване на наредбата за категоризация на хотелите, обясни министърът. Едно от тях е, че не работи алармената система, а тя е от изключителна важност за сигурността на гостите.Освен това оборудването в някои от стаите не отговаря на критериите за 5 звезди. Министър Ангелкова заяви, че ще бъде направено предписание за отстраняване на нарушенията, които трябва да бъдат изпълнени в срок до 30 дни. Ще бъде наложена и глоба в размер от 1000 до 3000 лева в зависимост от тежестта на нарушението. Ако несъответствията не бъдат отстранени в посочения период, ще изискаме намаляване на категорията на хотела, каза министър Ангелкова и коментира, че само по този начин можем да сме сигурни, че се спазват изискванията на Закона за туризма и се предлага качествен продукт. Според нея в рамките на срока е реално нарушенията да бъдат отстранени.По отношение на сигнала, който беше свързан с хигиената в апартаментния комплекс, специалистите от Българската агенция по безопасност на храните установиха, че няма нарушения. ", "date": "2019.06.14", "title": "Ангелкова провери 5-звезден хотел в Равда, алармата му не работи"}
{"url": "https://offnews.bg/futbol/posipvat-s-brashno-i-chupiat-iajtca-v-glavata-na-ali-sou-ot-tcska-vid-705351.html", "text": "Играчите на ЦСКА поздравиха по интересен начин нападателя на тима Али Соу, който днес празнува своя 25-и рожден ден.В страницата на \"червените\" във \"Фейсбук\" се появи видео, на което се вижда как съотборниците на гамбиеца го посипват с брашно и чупят яйца на главата му.Това се случва преди тренировката в Тетевен, където червените прекарват първия си подготвителен лагер.Португалците Пинто и Тиаго Родригес ще пропуснат изцяло лагера в Тетевен.Те ще се присъединят към отбора направо в Австрия, след като са получили по-дълга почивка.Двамата иберийци се готвят по индивидуални програми, изготвени им от кондиционния треньор Кирил Динчев, пише \"Тема Спорт\".", "date": "2019.06.14", "title": "Посипват с брашно и чупят яйца в главата на Али Соу от ЦСКА (видео)"}
{"url": "https://offnews.bg/ikonomika/rosen-zheliazkov-darzhavata-shte-specheli-2-miliarda-ot-kontcesiata-n-705347.html", "text": "До средата на следващия месец ще бъде определен концесионерът за летище София, заяви министърът на транспорта Росен Желязков пред бТВ. Според него от тази сделка в държавата ще влязат над 2 милиарда лева, но все още не е ясно дали с тези пари ще се погасяват задължения на БДЖ или ще бъдат използвани за друго.Желязков обясни и че през последните години се прави много за ремонта и по-добрата поддръжка на жп инфраструктура.Железниците са европейски приоритет и с всички целенасочени мултимилиардни инвестиции в цялата Европа, това е бъдещето, обясни той.Транспорнтият министър подчерта и че се работи и за подобряване на сигурността във влаковете и в борбата с гратисчийството. Новата билетоиздаваща система ще бъде представена до края на месеца. Тя предоставя възможност за купуване билети онлайн с нови пос терминали в гаровите комплекси и станции. Ще се изгради и система, която ще позволи издаване на билетите във влаковете. Контролът ще бъде значително подобрен, каза още Желязков.Според него до 2023 г. от София до Бургас ще се пътува с проектните скорости от 160 км в час. По темата за тол системата транспортният министър обясни, че тя ще обхваща около 10 хиляди километра. \"Политиката на държавата трябва да бъде насочена към транзитно преминаващите пътни превозни средства. Това означава, че приоритет трябва да бъдат автомагистралите и републиканската пътна мрежа първи клас, частично от втори клас\", обясни Желязков.", "date": "2019.06.14", "title": "Росен Желязков: Държавата ще спечели 2 милиарда от концесията на летище София"}
{"url": "https://offnews.bg/volejbol/federatciata-i-natcionalite-po-volejbol-podkrepiat-initciativata-zaed-705343.html", "text": "Българският национален отбор по волейбол и Българската федерация по волейбол се включват в благотворителната кампания \"Заедно за Мими\" и призовават феновете не само за подкрепа от трибуните по време на мачовете във Варна от Волейболната лига на нациите за мъже, но и за подкрепа за едно малко българско момиче.По време на двубоите в Двореца на културата и спорта в зала \"Конгресна\" ще бъдат поставени специални кутии за събиране на средства за Мими.Слънчевата Мими от София се ражда със синдром на Даун. През декември 2017 г., дни преди да навърши 5 годинки, ѝ откриват остра форма на левкемия. След химиотерапия в България влиза в ремисия.От месец май има рецидив, но вече лекарите тук не могат да помогнат, защото този вид рак на кръвта е рядка форма и не се повлиява от лечението у нас. Има шанс за лечение във Вюрцбург, Германия.В клиниката там имат опит с деца с Даун и този вид левкемия. Необходими са 120 000 евро за химиотерапия и 190 000 евро за трансплантация на стволови клетки. Общо 310 000 евро. За събирането на цялата необходима сума остават още 150 000 евро.Болницата иска цялата сума, въпреки че средствата за химиотерапията вече е налична. Показателите на Мими обаче са много лоши и лекарите тук правят всичко възможно да ги задържат, докато се събере сумата. Всяка минута и всяка подкрепа са важни за Мими.Затова и българските волейболни национали, Българската федерация по волейбол и Община Варна подкрепиха инициативата заедно с фондация \"Живот със Синдром на Даун\" и Българския червен кръст призовават и всеотдайните български фенове за пореден път да покажат големите си сърца в името на България и в името на едно българско дете в нужда.В петък (14 юни) България излиза срещу друг претендент за запазване на мястото си в Лигата на нациите - Австралия.В събота (15 юни) селекцията на Силвано Пранди се изправя срещу Япония. А в неделя (16 юни) България се изправя срещу Италия. Всички мачове на българската селекция започват в 20,40 часа.На Мими може да помогнем и на дарителската сметка:IBAN: BG34RZBB91551007617418Райфайзен банк, гр. СофияТитуляр: Мария Иванова ИвановаBIC: RZBBGSF", "date": "2019.06.14", "title": "Федерацията и националите по волейбол подкрепят инициативата \"Заедно за Мими\""}
{"url": "https://offnews.bg/kultura/lazhliva-izlozhba-predstavia-sirak-skitnik-s-kartina-ot-kama-sutra-705346.html", "text": "Скандалът в изкуството с изложбата \"Модернизъм и Авангард. Българската перпектива\" достига нови висини, след като беше разкрито, че една от картините в нея, представена като творба на известния български творец Сирак Скитник - всъщност е рисунка от  на \"Penguin Books\", дело на художничката .За нелепата лъжа съобщи заместник председателят на Съюза на българските художници във Фейсбук Антон Стайков. Изложбата в галерия \"Структура\" представя над 100 творби, собственост на печално известния с  бизнесмен и рекламист Николай Неделчев. В нея се твърди, че са показани картини на редица известни български артисти от времето на модернизма - Жорж Папазов, Николай Дюлгеров, Иван и Николай Абрашеви, Кирил Кръстев, Борис Елисеев, Сирак Скитник, Николай Райнов и др.Преди няколко дни обаче изкуствоведите  и  биха тревога, че картините не само че не са особено добри произведения на авторите си, ами нещо повече - голяма част от тях са напълно фалшиви. Нещо, което става пределно ясно от рисунката на Кама Сутра, която е представена като дело на Сирак Скитник.Вероятността британската артистка да е копирала от нашия творец е малка, с оглед на това, че се твърди, че картината му досега не е показвана публично, потвърждават и от .Нещо повече, директорката на галерия \"Структура\" и водещ организатор на изложбата () Мария Василева настояваше картините от частната колекция на Неделчев да бъдат показвани в националните ни галерии. Факт, който говори или за тоталното ѝ непознаване на изкуството, или за това, че е знаела, че са фалшиви, но въпреки това настоява за подобно действие.", "date": "2019.06.14", "title": "Лъжлива изложба представя Сирак Скитник с картина от Кама Сутра"}
{"url": "https://offnews.bg/obshtestvo/na-tri-mesta-v-stolitcata-shte-sa-bez-voda-dnes-705286.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на сградно водопроводно отклонение на ул. „Владимир Георгиев“ в с. Бусманци, се налага спиране на водоподаването от 09:30 до 17:00 часа на клиентите на „Софийска вода”, живеещи в района на кв. „Нова Враждебна“. Реконструкция на уличен водопровод на ул. „Ами Буе“ в кв. „Крива река“ налага спиране на водоподаването от 09:00 до 21:00 часа на ул. „Ами Буе“ от ул. „Баница“ до ул. „Яков Крайков“, ул. „Яков Крайков“ от ул. „Виктор Григорович“ до ул. „Райко Жинзифов“.Подмяна на сградно водопроводно отклонение на бул. „Илиянци“ в кв. „Военна рампа“ налага спиране на водоподаването от 09:00 до 19:00 часа на бул. „Илиянци“ от ул. „История Славянобългарска“ до края на улицата в южна посока /до Царското депо/. ", "date": "2019.06.14", "title": "На три места в столицата ще са без вода днес"}
{"url": "https://offnews.bg/zvezdi/vogonska-poezia-za-chrd-bojko-2-705324.html", "text": "Премиерът Бойко Борисов вчера навърши 60 години и юбилеят отново се оказа вдъхновение за феновете му.Стотици честитки заляха профила му във фейсбук, а \"поетесата\" Мари Хигелс пак му посвети стихотворение наречено \"НАЗДРАВИЦА ВДИГАТ ЗВЕЗДИТЕ!\"По-подробно с творчеството на Хигелс можете да се запознаете от публикациите ни и \"А сега се насладете на новата творба на Мари Хигелс:Годишнина важна празнуваживотът ти - извор на сила.Духът ти със устрем нечуванспасява сърцата унили.Зачеркваш със хъс безграничензлъчта на злините заразни.Добрите със жар те обичат,защото не сееш омрази.Роден от покоя всемирен,ти с поглед отключваш огньове,оставящи бляскава диряв душите, за полет готови.Градиш висина...И, безспорно,в агония мракът се мята.С лъжи иска правда да бори,хибридно сънува преврати...А ти си в подем, Командоре!Виж тролът как гледа втрещено.Торнада му спуска от горевзривената наша вселена.Тя иска да водиш безброяпо нейните пътища златни.Безценна е ролята твоя -с морал да облъчваш играта.Затуй, че си свръх-отговорен,щастлив хоризонтът е блеснал!Когато със факти говориш,ти даваш крила на прогреса. С усмивка празнувай! Честито!Бъди от любов преобсебен!Наздравица вдигат звездитеза звездната сила във тебе!13.06.2019, четвъртък, 1,17ч.", "date": "2019.06.14", "title": "Вогонска поезия за ЧРД, Бойко-2"}
{"url": "https://offnews.bg/offtopic/v-anglia-prodavat-kashtata-na-veshtitcite-705323.html", "text": "Във Великобритания е обявена за продан една от най-известните с паранормални явления къщи, съобщи БГНЕС.Имотът в графство Есекс в миналото е бил затвор за обвинени във вещерство. Малката къща е известна като \"Клетката\" и собственичката й твърди, че в нея редовно се наблюдават паранормални явления.По стълбищата се появявали кървави пръски, вратите се отваряли сами, от крановете на чешмите потичала вода, без да има хора в стаята. Ванеса Мичел купила къщата през 2004 г. и казва, че е виждала зловещ призрак с вид на \"дяволски козел\", усещала и подръпвания на косата.Агенцията за недвижими имоти рекламира къщата като \"възможност за бизнес начинание за даване под наем на специален, паранормален имот\".Смята се, че в миналото поне 19 жени, обвинени във вещерство, са били затворени в там. Две от тях били екзекутирани през 1582 г.Вероятно точно техните духове  не могат да намерят покой. Цената на страховитата малка къщичка обаче не е никак малка. Който иска да я има, ще трябва да извади четвърт милион британски паунда.", "date": "2019.06.14", "title": "В Англия продават къщата на вещиците"}
{"url": "https://offnews.bg/obshtestvo/sv-elisej-prevarnal-solenata-voda-v-pitejna-izvarshil-oshte-mnogo-ch-705304.html", "text": "Църквата почита днес Св. прор. Елисей и Св. Методий, патриарх Цариградски. Св. пророк Елисей живял около 900 г. пр. Христа. Той бил приемник на св. пророк Илия. Притежавал изключителна сила на духа, твърда вяра и прозорливост. На царете говорел безстрашно, изобличавайки нечестието им.Пророкът извършил множество чудеса: разделил водите на р.Йордан и преминал по сухото й дъно, избавил бедна вдовица от гладна смърт като напълнил съдовете с олио, възкресил с молитвите си внезапно починало момченце, излекувал от проказа сирийския пълководец Нееман, превърнал солената вода в питейна, по чудесен начил в пустинята набавил вода за войската на израилския и йудейския цар, които воювали с моавитяните.Св. пророк Елисей починал в дълбока старост в Самария. Св. Методий бил роден на о. Сицилия. Приел монашество и се прочул като защитник на иконопочитанието. При царица Теодора бил избран за цариградски патриарх. В първата неделя на Великия пост патриарх Методий тържествено внесъл иконите в храма и написал канон в тяхна чест.", "date": "2019.06.14", "title": "Св. Елисей превърнал солената вода в питейна, извършил още много чудеса"}
{"url": "https://offnews.bg/obshtestvo/rektor-osamna-s-kirki-zabiti-v-kolata-mu-obnovena-705344.html", "text": "Ректор осъмна тази сутрин с две кирки, забити в семейния автомобил. Снимка от стореното с колата на проф. Венцислав Вълчев от Техническия университет във Варна публикува съпругата му Светлана Лесидренска и коментира, че \"явно кандидат ректорската кампания е в разгара си! Вече сме на етап - дойдоха тези с кирките и лопатите!\".Проф. Венцислав Вълчев, снимка: ТУ-ВарнаЗловещата находка, напомняща рекета и уличната разправа на мутрите от 90-те години на миналия век в България, се случва само 10 дни преди провеждането на избори за нов ректор, в които проф. Вълчев е кандидат. Тя връща лентата и малко назад, в началото на 2019 година, когато в същия университет за първи път бе отстранен ректор за плагиатство \"в особено големи размери\". Тогава  към министъра на образованието. , но това не попречи на министър Красимир Вълчев да назначи за служебен ректор проф. д-р инж. Розалина Стефанова Димова със задачата да проведе избори. След тях избраният проф. Вълчев пое управлението до края на изтичащия след месеци мандат.Потърсен от OFFNews за коментар, проф. Вълчев сподели: \"В 7 ч сутринта заварих личния си автомобил с две забити кирки. Извиках полицията. Дойдоха дознатели, които проведоха дознание със съседите, след което взеха кирките, за да търсят ДНК. Обиколиха квартала, за да проверят има ли камери. В районното управление разказах, че сме в кампания за избор на нов ректор, аз и още двама кандидати\".Другите двама кандидати са доцентите Антон Георгиев и Божидар Дяков. Първият е от екипа на отстранения ректор и уволнен преподавател Росен Василев. По думите на проф. Вълчев, Василев често ходи в университета и провежда кампания в полза на кандидата Георгиев. Срещал се с хора, убеждавал ги. Кандидатурата на настоящия ректор обаче е подкрепена от пет от шестте звена на университета и зад него застават почти 100% от преподавателите и служителите в тях. Другите две кандидатури са индивидуални, казва ректорът.Отстраняването на Василев бе съпътствано и с оповестяването на одитен доклад на Министерството на образованието и науката за управлението на университета през последните две години. Той разкри множество нарушения и зададе ясни препоръки. \"Следваме стриктна финансова и стопанска политика, съгласно препоръките в одитния доклад на МОН\", уверява сегашният ректор. Той споделя, че когато встъпил в длъжност, се наложило да преразгледа и/или прекрати договори, които не са били изгодни за университета.", "date": "2019.06.14", "title": "Ректор осъмна с кирки, забити в колата му (обновена)"}
{"url": "https://offnews.bg/nashite-avtori/res-lx-oligarhichniat-stazis-i-all-the-nasties-705322.html", "text": "Буци произведе вид апория, с която и той без съмнение би се съгласил, стига да знаеше какво е това – той е единственият самопрононсиран прост, който на практика не страда от прословутия психологически ефект Дънинг-Кругър. Т.е., за разлика от жертвите на ефекта, той – левиатанът на клептократите - хем е прост, хем го осъзнава и си го казва сам. Юнг би лайкнал това.***В този смисъл, той става антитетичен на самия себе си. Чудя се дали би се съгласил и с това.***Както и с личната ми констатация, че високата култура не е порок.***Обаче, нали, caro vero infirma, кво да я праиш.***Борисов бил спечелил изборите, щот бил взел нещата на свое ръчно управление след дефенестрацията на Цветанов? Не смешите мои тапочки, дет викат руснаците.***Една от героините в романа „Chernobyl Prayer“ на Светлана Алексиевич казва всичко, което не е наред и у нас, в едно изречение: „Ние никога не сме живели добре, спокойно“.***Разбира се, тази героиня няма как да знае за спецификите у нас – че в банкета на властта напоследък гостите са подредени тип „прасе-милиционер-прасе-милиционер“. Нещо като в националния отбор по футбол, но на висше ниво – където нещата си отиват лека-полека към Сан Марино.***Така е при ГЕПП-бсп-ДПС: нещо като телеологично общо политическо движение, „озарено“ от уж голяма цел, която ще приключи историята. На България.***И не се вижда никакъв Alexikakos, както древните гърци викали на Аполон.***Да цитирам и великолепен неизвестен автор. „Забравихте ли? Качихте ги на власт, подкрепяхте ги, а те ви колят с вилицата, дето искахте и вие да си боцкате с нея в еврофондовете.“***Субсидията: тва с единия лев няма да мине на второ четене – ГЕПП и ДПС не са чак толкова прости. Даже никак – вероятно ще го заковат някъде около 5-6 лева на глас. Проблемът, както обикновено, е в Дебелия, който предлага нула лева. Идеята тук е ясна – партиите трябва да станат зависими от „външно“ (негово?) финансиране.***Пееф цинично каза, че той специално може и без субсидия, и си е прав, като свръхсубсидиран в цялата си кариера. И при нула лева оттук нататък той ще субсидира, когото си поиска, а не държавата.***Да не говорим, че това би вкарало „корпоративни“ членове в партиите, които да правят дарения.***Нещо като свинаря Гергов, нещо като нищо на света. (Ние и сега знаем кои са те, но нулевата субсидия би ги направила напълно непрозрачни.)***Йордан Цонев, най-просветеният в ДПС (пък и в българската политика), е прав за американския тип финансиране на партиите чрез fundraising. Само че не отчита българския умствен софтуер на властта – т.е. че евентуалният фъндрейзинг ще се изроди отново до купуване на гласове.***Много е просто: в момента, с 11-те лева на глас, всяка партия, особено големите, крият разходи и отделни лица от върхушката си усвояват каквото и както им падне. А това са ваши пари, подарени на обединената група крадци във властта.***С понижена субсидия малките партии ще бъдат още по-склонни да станат патерици на големите, пешки в ръцете на шахматистите.***Междувременно, вместо със субсидията, би трябвало да се занимаваме с далеч по-важни неща – например задължителното и електронното гласуване (за последното – след като откраднаха стотици милиони за „електронно управление“). И, разбира се, нямат никаква „сметка“ да можете да гласувате по интернет и през смартфона.***Победата на ГЕПП в евроизборите много прилича на онази класическа английска Флийт Стрийт-смешка – “Stolen Car Found, Stolen Again”.***бсп: все повече икономически превзета от ГЕПП. Вече се уморих да обяснявам, че тези партии са едно и също, и най-яркият пример е пловдивският свинар, който вече не дава кинти, щот иска да свали „прости-сме-и-тя-е-проста“ Нинова. ГЕПП, междувременно, „изкупуват“ бсп по места, чрез своите олигарси (например в София, където e най-важно, са си купили „червените“ общински съветници и другите - и за важни неща си гласуват заедно.)***А Цецо, този своеобразен просташки Фуше, чака обвинение. Щот неговият мутро-милиционерски демиург реши като Тато, че ще се отърве от своя Лилов (да ме простят за сравнението наследниците на последния, който беше истински мислител и ерудит, а не нефункционален илитерат като Цецко), или пък от своя Стоян Михайлов (предното важи и за него). Цветанов ще бъде класическият „козел опущения“ – борисовско-пеефската съдебна система така ще го изтръска от откраднатото, че няма да може да се спаси и в американската си къща.***Context is everything. Влизането на Радан Кънев в европарламента е по-скоро тържество на „личната му легенда“ (ако позволите тази препратка към Кастанеда), отколкото на формацията „Демократична България“. С невероятен elan, без значение кой е бил личният му нагуал за този успех, Кънев все повече звучи и изглежда като истински политически лидер, единственият вдясно. Но на общата формация й предстои още много работа, докато убеди прословутите 300-тире-потенциални 500 хил. гласа, че са единственият излаз от олигархичния стазис.***И още: въпреки че Демократична България внезапно получи своето менархе – изборът на Радан Кънев за евродепутат, - това може да ви подведе, че има пробив в мнозинството от умствени кадаври по места. Но все още не е така. Истинската първа стъпка – и реалното baptism of fire - ще са местните избори, където ще е „кърваво“.***Буци не го съзнава, щот не е чел нищо повече от менюта в ресторанти, но се е запътил към закономерния си край, досущ както и бсп. Постепенно идват нови времена, и всички бкп-та ще са като в онова италианско „dale stelle alle stalle“.***Междувременно, алековското магаре вече го избрахте няколко пъти, от 2009 насам – въпросът е докога ще продължавате. Плюс другите там разгильдяи от висшите ешелони на властта като БСП, ДПС и разединените идиоти.***Но засега е толкова безизходно, че човек почва да се прибира в черупката си и почва да мисли на тема „Лоханкин и трагедия русского либерализма“, безнадежден като крал Кануте.***Буци усеща с кожата си, че след Цецо има проблем – и тъкмо затова е в перманентна предизборна кампания, вече за местните избори. Щот нов Цецо, който да познава и бай еди-кой си по селата (и който дължи назначението си с купени гласове), няма.***Шансът на местните избори е в независимите кандидати – щот ГЕПП вече не захранва добре, електоратът им се стопява, и не излизат да гласуват. Добрата новина е, че същото важи и за бсп, другата престъпна организация.***Помнете дебелия Гьоринг в Нюрнберг, преди да погълне отровата, който всъщност е най-интелигентният нацист след Хес и Розенберг: „Много е просто. Трябва да кажеш на нацията, че е атакувана, да денонсираш пацифистите като предатели на националната идея и да ги обвиниш, че излагат страната на опасност. Тогава можеш да си правиш с тоя народ, каквото си искаш“.***Пак междувременно, върви нещо като половинчато „колтучене“ на ГЕПП, изрязване на изсъхналите цветанови клонки. Но мини-феодалчетата по места не желаят да слизат един или два стратума по-надолу – и това ще се върне да удари Буци по кухата тиква. Защото, ако утре дойдат червените, всички до един ще се врътнат за броени секунди. И край с местния бизнес.***А псевдо-патриотите са ясни: те злоупотребяват с чувствата на българите за своя собствена изгода. Сидеров е бесен, че не е включен в далаверата с паспортите, от ден първи. Или пък е бил включен, но му бавят плащанията с тенденция да го духа.***Темата за псевдо-патриДИотите може да бъде обобщена с едно изречение: „С пълна уста не е възпитано да се говори“. Това важи и за „опозиционното“ крило в бсп. Какво има в устата им ще оставя на еротичното ви въображение, ако не повърнете.***А Цецо Синтаксиса си подрежда файловете, реже и монтира, и вече изпраща любовно съобщение на Буци и целия ГЕПП тип „ма да не ядете к*ра“. Както, впрочем, и на машината за избелване, официално известна като „прокуратура“. Подозирам, че ще е феерично.***Но хайде и за Елтън Джон, стига само за некви простаци – по повод чудесния нов филм „Rocketman“. У нас възприятието е за късния Елтън, нещо като дебел чичко-гей, който нещо пее и свири хубаво на пиано. А всъщност още от началото той е рокендрол гений. Което е поредното свидетелство за провинциалните ни възприятия. Във ваша защита може единствено да се каже, че заради информационната завеса през 70-те, нямаше как тук да се разбере какво е Редж Дуайт.***Първо, Елтън е велик наследник на т. нар. “Philadelphia pop-rock” или „The Sound of Philadelphia“. Това е цяла соул-поп сцена в началото на 70-те, наследила на свой ред „Фили Мюзик“ от началото на 60-те и предаването на Дик Кларк “American Bandstand”. Това са куп групи и изпълнители, напълно непознати у нас: Чанслър, с Франки Авалон и Фабиан; Суон, с Фреди Канън и Били енд Лили; Кемиоу-Паркуей с Чъби Чекър; Дъ Рейс; Дъ Довелс; Боби Ридел, Ди Орлънс енд Дий Дий Шарп (последната по-късно се омъжи за Кени Гамбъл). Разбирам, че цялата тази плеяда от имена натоварва, но като специалист по англосаксонска попкултура не мога да ги спестя – за да се разбере, че Елтън Джон не се появява току-така (у нас – де факто чак в края на 80-те с „Никита“). Тук няма как да пропуснем и целия Гамбъл-Хъф композиторски стил, който през 1971 формира Philadelphia National Records, и който е най-голямото влияние върху ококорения английски младеж Редж Дуайт. Влиянията върху бъдещата звезда от конкретни песни от филаделфийската сцена като „Back Stabbers“ на Ди Оу’Джейс или “If You Don’t Know Me By Now” на Харълд Мелвин Енд Дъ Блу Ноутс (по-популярна с кавъра на Мик Хъкнал и „Симпли Ред“) са неоспорими. Тук ще добавя само, че Фили-сцената залязва в края на 70-те, някак логично – „убита“ от диското. (Въпреки някои нелоши опити като “Ain’t No Stoppin’ Us Now” на Макфадън Енд Уайтхед.) А „културологичният“ край на тази сцена по моему е някак старомодният “Use Ta Be My Girl” на споменатите Ди Оу’Джейс от 1978. Както и да е – „Фили саунд“ като движение не само е „родно“ за нашия герой Елтън, но и част от „архитектурата“ на новото денс-мюзик течение. Т.е. Гамбъл, Хъф и Том Бел за 70-те са това, което са били Холанд-Доужър и Смоуки Робинсън на 60-те – най-важните соул-поп продуценти на онова десетилетие.***Елтън не е просто некво „сбъркано“ момче от Хароу, северозападен Лондон, а един от най-важните рокендролъри в средата на 70-те; дете на своята ера, в която сценичните костюми сякаш са не по-маловажни от самата музика. Тук да не пропуснем и рок-очилата, които ще се превърнат в запазена марка – и която свързваме още с първата му плоча в САЩ, едноименната „Еlton John“. Дебютът му през 1970 там, в годината на Sweet Baby Wimp, ни „почва“ още тогава с прословутите захаросани и cheesy текстове на Бърни Топин – но, за щастие, гласът на Елтън е чудесен, досущ в традицията на Дел Шанън. А откъде тръгва всичко? От малкия Редж Дуайт, великолепен пианист от дете, но неоценен, който през 1967 се среща със също така неоценения Топин. (Тъкмо тогава Редж престава да е Редж, по идея на Бърни, и приема своето nom de plume.)***Бърни Топин е ключов за кариерата на Елтън и с още нещо – че чудесно жонглира с американската pop-imagery и любимите му outsider-versus-society теми. От самото начало Топин, крайно интелигентен поп-поет, решава, че парадигматичните синтези в поп-текстовете през 70-те не работят (Боуи, Кинг Кримсън, Дженъсис), и решително залага на “commercial necessity”.***А Елтън не си губи времето. След 1974 той „набързо“ издава 9 албума (включително един двоен). За тогава това изглежда „просташко“ – щот цари разбирането за “artistic” scarcity, най-вече чрез късните Лед Зепелин, Боуи и зараждащият се фънк чрез Джордж Клинтън. В този смисъл Елтън Джон и Бърни Топин са вид бащи на „бързата“ попмузика, на която сме свидетели днес; те са първите, които смятат, че попмузиката трябва да е “disposable”, т.е. когато един хит се изтърка след месец-два, веднага пускаш друг.***Но въпреки това през 70-те Елтън е „черният лебед“. Извън концепцията за очилата (40К паунда за онези с розов tint), Елтън Джон през 70-те е неустоим – всеки си тананика “Tiny Dancer”, “Take Me To The Pilot”, “Bennie And the Jets”, любимата ми “All The Nasties” или “Don’t Let The Sun Go Down On Me” (последната по-късно и чудесен дует с покойния Джордж Майкъл). Т.е. човекът има нечовешки талант for the universal hook, т.е. за песни, които помниш завинаги.***Aesthetic merit, ще попитате? Не, не може да се мери с Боуи, ранните Куийн или дори размазаните от наркотици тогава Стоунс. Но неговата rank sentimentality (например в “Your Song”) е някак неустоима. Елтън през 70-те иска само едно – да е listenable, и го постига, без историческо величие, с typified songs. Но, и пак ще ме простите за английския: his slovenliness has its compensations in a kind of postindustrial openness and fecundity.***Двата му най-лоши албума, без съмнение, са Don’t Shoot Me I’m Only The Piano Player (1973) и, моят личен антифаворит, “Madman Across The Water” (въпреки че почва с вече класиката “Tiny Dancer”, а в края е и споменатата „All The Nasties“). Не харесвам и двойната „Goodbye Yellow Brick Road“; по-скоро бих препоръчал “Tumbleweed Connection” (1970). Ако бъда честен, единственият албум на Елтън Джон от 70-те, който смятам за гениален, е “Captain Fantastic And The Brown Dirt Cowboy”, за който едва ли сте чували. От него няма нито един „хит“, но това е последният му строго „музикантски“ албум.***Има и други, разбира се, атипични албуми, свързани с фолк-рок заявлението – например Honky Chateau (1972), откъдето е и “Rocket Man”, дала и заглавието на тоя днешен хубав филм. Но големият поп-пробив на Елтън е “Crocodile Rock” от Don’t Shoot Me – за да ни доведе до Goodbye Yellow Brick Road, най-великата му self-serving енигма. Това вече е най-горният етаж в рокмузиката – не само Бърни енд дъ Джетс-влиянието и нечовешката Стоунс-„кражба“ “Saturday Night’s Alright For Fighting”, но и полунеизвестни парчета като “Your Sister Can’t Twist (But She Can Rock’n Roll)”, както и най-великото му „Филаделфия-поп“-парче – “At The Hop”. Следва „Caribou“ (1974), където Елтън пак „краде“ от Стоунс в „The Bitch Is Back“. А “Rock Of The Westies” (1975), със симулирания работнически гняв към системата, е сякаш поклон към “Exile On Main St.”.***Тогавашните английски медии, най-вече NME, го казват най-добре – good Elton rocks and bad Elton doesn’t. И ще се съглася и за следното – че баладите му са страхотни, но тогава кариерата му включва и нефокусирани, носталгични парчета като споменатото “Crocodile Rock”. Истината е, че текстовете на Топин сякаш спасяват кариерата на Елтън, въпреки баналностите в “Ticking” и “Your Sister Can’t Twist”.***Тъкмо от този период е и “Candle In The Wind” (1973, от “Brick”) - нещо като „първата чалга“ на този изумителен артист. Забележете, това е средата на 70-те – и повечето критици смятат тази песен за най-долното на долното от всичко, което Елтън Джон е произвеждал (посветена на Мерилин Монро). Разбира се, след смъртта на Даяна – във версията “English Rose” - това действително стана „чалгата“ на британската музика.***Но да сме и справедливи: тандемът Елтън-Топин още от 70-те имат не само талант, но и нечовешка комерсиална енергия; имат и не само expedient sentimentality, но и blankness of artistic personality. Топин, по моему, не е точно поет, а по-скоро поп-онанист, който не знае нищо за нищо; но това не прави Елтън Джон по-малък музикант.***Елтън е велик със следното: той има хем баладичен вид глас, хем „хардрок“- глас, когато се наложи. (Говорим за времената преди 1980, в които терминът „хардрок“ не означава по-късния mild-metal; но ще се съгласите, че “I’m Still Standing”, 1983, е „рок-парче“.) Гласът на нашия човек е аденоиден и insensitive sounding, но и indubitably mechanical.*** Автоматизмът на Елтън ли? Най- вече в “Solar Prestige”. А може би и по-късно, кой знае.***През 1977 Елтън – под влияние на кокаина, разбира се, - се „взима почивка“ (след провала “Blue Moves”, 1976). Той спира концертите (ако не броим онова с Гари Осборн – A Single Man). Посвещава се на „Уотфърд“, футболния отбор, който е купил, и се притомва в личата си депресия и superstar dilemma. През 1979 издава диско-EP със споменатия филаделфийския продуцент Том Бел; 1979 е най-лошата възможна на Елтън, с онова „Victim Of Love“. Но все тая.***Да кажа пак на английски, щот, нали, Елтън: и досега, this balding, pudgy robot of a rockstar still inspires pubescent fantasy, this absolute cipher-turned-genius.***Елтън Джон, поклон: devoid of all but the most innocent pretensions, to me he proves that even the blandest and bleakest times teem with pop-life.***Изкуството е единственият начин да се пребориш с времето, в което живееш. То утвърждава свят на безвремието и на абсолютизирания интелект (ноосферата на Тияр Дьо Шарден), извън глупостите на деня. Шарден ни напомня, че всяко произведение на изкуството е безсмъртно, доколкото може нещо да бъде безсмъртно в нашия нов дигитален Космос, който днес се опитва да отрече безсмъртието.***Апостериори, както вече се досетихте.***Докато се държите като квиетисти, един вид – пасивно подчинени на тройната олигархична коалиция ГЕПП-бсп-ДПС, и сте безразлични към собственото си спасение – в Мутристан ще царуват обогатените простаци.***Съзерцателният мистицизъм is my thing, но той не решава големите национални въпроси.***Ние пак сме в робство, четвърто поред – и пак от българи спрямо българи, за втори път след токсичния „соц“.***“Ignominious” e хубава дума.***„Но себе си, брате, губя/Тия глупци като мразя.“Oще: на facebook.com/ivailo.noisy.tsvetkovNB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2019.06.14", "title": "Res LX: Олигархичният стазис и All The Nasties"}
{"url": "https://offnews.bg/bojni/bagata-shte-poseshtava-instituta-na-ufc-v-las-vegas-705325.html", "text": "Звездата ни в смесените бойни изкуства Благой Иванов - Багата ще посещава няколко дни специализирания институт на UFC в Лас Вегас.В него има най-добрите условия за терапия и възстановяване след тежките битки в октагона, пише \"24 часа\".Багата е пострадал след тежката битка д австралиеца Тай Туиваса - Бам Бам на галавечерта в Чикаго, когато успя да победи.Съперникът му обаче постоянно риташе българина в десния крак с надеждата да го извади от строя.В резултат крайникът е посинен и има нужда от терапия. Багата иска бързо възстановяване, за да поднови тренировки, тъй като иска до края на годината да проведе още един мач.Бившият световен шампион в самбото записа 18-а победа в ММА, като има и 2 загуби. Целта на Багата е да влезе в топ 5 на тежката категория на UFC.\"Целта оттук нататък е топ 5 на дивизията в тежката категория, искам да се бия с някой от най-добрите. Харесва ми идеята да се бия с Дерик Люис. Това ще опитаме да е следващият ми съперник\", коментира след успеха си Багата.Желаният от него противник е популярен с прозвището Черния звяр.Терапията на Туиваса пък включва ...българска ракия, подарена му от Багата. Бам Бам обича да пие алкохол от спортна обувка след победа, но Иванов му спести ритуала този път, като го надви.", "date": "2019.06.14", "title": "Багата ще посещава института на UFC в Лас Вегас"}
{"url": "https://offnews.bg/medii/miroliuba-benatova-leshoiadi-rano-e-za-obiad-705326.html", "text": "Разследващият журналист Миролюба Бенатова публикува фейсбук статус, в който намекна, че няма да мълчи.В сряда стана ясно че договорът й с Нова телевизия е прекратен. Същото се случи и с друг знаков журналист на медията с поредица силни репортажи - Генка Шикерова.Наскоро телевизията бе купена от бизнесмените братя Домусчиеви.Ето какво написа Бенатова в профила си в социалната мрежа:", "date": "2019.06.14", "title": "Миролюба Бенатова: Лешояди, рано е за обяд!"}
{"url": "https://offnews.bg/obshtestvo/prezidentat-se-sreshtna-s-balgarskata-obshtnost-v-ungaria-705331.html", "text": "Българите в Унгария не само пазят своята идентичност, но активно участват в обществено-политическия живот на страната и са живата връзка между народите на България и Унгария. Това заяви президентът Румен Радев на среща с представители на българската общност в Будапеща. Държавният глава е на официално посещение в Унгария по покана на президента на страната Янош Адер.Държавният глава изрази признателност за активната политика и подкрепата на Унгария за запазването на езика, националната идентичност и историческата памет на българската общност в страната.Президентът подчерта приноса на българите от всяко поколение в Унгария, които вече над 100 години изграждат една малка България в тази приятелска страна. Държавният глава приветства и инициативата на сънародниците ни за обявяването на 19 октомври за Ден на българо-унгарското приятелство, която е получила безрезервна подкрепа от българските и унгарските власти и се е превърнала в символ на приятелските отношения между двата народа.По-рано държавният глава и съпругата му Десислава Радев посетиха етнографското градче Сентендре.", "date": "2019.06.14", "title": "Президентът се срещна с българската общност в Унгария"}
{"url": "https://offnews.bg/obshtestvo/vastanoviavat-stalba-na-grafa-saboren-ot-bus-v-peshehodnata-zona-705332.html", "text": "Стълбът на улична лампа, който бе съборен от навлязъл в пешеходната зона на новоремонтираната столична улица \"Граф Игнатиев\" бус, ще бъде подменен днес. Стълбът на лампата ще бъде възстановен от Столична община, а след това ще бъде предявен иск или към застрахователя, или към лицето, нанесло щетите, които ще покрият сумата.Опасност за преминаващите граждани няма, заяви Даниел Евлогиев, шеф на дирекция \"Транспортна инфраструктура\" в СО по БНТ. При опит за маневра шофьорът на буса блъска и събаря стълб от уличното осветление вчера. Автомобилът е минал по улица \"Любен Каравелов\" и е завил по \"Граф Игнатиев\". Навлязъл е в пешеходната зона. Шофьорът се е опитал се е да направи маневра и е блъснал стълба.", "date": "2019.06.14", "title": "Въстановяват стълба на Графа, съборен от бус в пешеходната зона"}
{"url": "https://offnews.bg/futbol/uefa-ni-razsledva-za-rasizam-mozhe-da-zatvoriat-vasil-levski-za-mac-705327.html", "text": "Европейската футболна централа е започнала разследване за расистко поведение на българската публика по време на двубоя България - Косово.Това означава, че част или целия национален стадион \"Васил Левски\" може да бъде затворен за най-интересния ни мач от квалификациите за Евро 2020, а именно този срещу четвъртите в света - Англия.От делегацията на Косово са се оплакали на дежурния делегат, че в 28-ата минута са чули обидните скандирания, като те са идвали от местата, където седят феновете на Левски.Двубоят с Англия е гвоздеят в програмата ни от квалификациите, като интересът към него е огромен, а билетите вече са в продажба. От БФС разчитаха много на този мач, за да направят добри финансови постъпления. Обявените цени са от 20 до 400 лева.Това не е първия скандал след мача с Косово, загубен с 2:3. С поста си се раздели и шефът на стадиона. Официалната версия е, че е бил допуснал тв екип без права, а неофициалната - допускането на джипа на шефа на БФС Борислав Михайлов на лекоатлетическата писта, което възмути атлетите, които тренират там.", "date": "2019.06.14", "title": "УЕФА ни разследва за расизъм, може да затворят 'Васил Левски' за мача с Англия"}
{"url": "https://offnews.bg/politika/ot-lovech-i-blagoevgrad-sashto-prizovavat-ninova-da-ottegli-ostavkata-705352.html", "text": "Корнелия Нинова да оттегли оставката си - за това настояват с декларации Общинският съвет на БСП в Ловеч, както и Областният съвет на левицата в Благоевград.Те се обявяват и против предложението да се върне старото положение, при което председателят да се избира от Конгреса, а не от всички членове на партията.\"Демократичните промени трябва да продължат и да ги надграждаме, да даваме все по-голяма възможност на членовете на партията да участват във вземането на решения\", пишат още социалистите от Ловеч. Според социалистите от Благоевградско БСП сега не е моментът за избор на нов председател, тъй като партията през последните години е започнала промяна и връщане на доверието в нея.Със същите искания вече излязоха организациите на БСП в Стара Загора, Бургас, Враца, Велико Търново, Сливен, Хасково, Габрово и др. ", "date": "2019.06.14", "title": "От Ловеч и Благоевград също призовават Нинова да оттегли оставката си"}
{"url": "https://offnews.bg/politika/kristian-vigenin-izbornite-rezultati-ne-predpolagat-ostavka-na-ninova-705333.html", "text": "Съжалявам, че изобщо стигнахме до оставката на Корнелия Нинова, защото резултатите на изборите не предполагаха тя да вземе това решение.Това заяви секретарят на ПГ на „БСП за България“ Кристиан Вигенин по бТВ. Той припомни, че тази оставка трябва да бъде потвърдена от Конгреса, но за да може левицата да участва адекватно на предстоящите местни избори, най-добре е Нинова да си я оттегли.Относно вътрешната опозиция Вигенин коментира, че тя е отишла твърде далеч в критиките си. „Имат основание за част от нещата, но начинът, по който го казват, не е полезен за партията“, добави той. Според него причината за този фронт срещу Нинова в голяма степен се корени в стратегията й да покаже, че БСП бързо се променя.„Това, което според мен е важно е, че самата т. нар. опозиция не е готова със смислена алтернатива на политиката, която води Нинова, която има своите минуси, но има и своите плюсове“, каза още Вигенин. Той изрази мнение, че към днешна дата балансът от управлението й е по-скоро положителен. Депутатът настоя и за истински анализ в неделя, който да не е на основата как уязви председателя.„Ние имахме вижданията, но хората не видяха екипа, личностите, които ще ги реализират. Нямахме време за това и затова бяхме неубедителни. Оттук нататък, след местните избори, трябва да се фокусираме върху това - кои са хората, които ще реализират тази политика, и тогава вероятно ще можем да намерим по-добри баланси относно личностите в БСП”, завърши Кристиан Вигенин. ", "date": "2019.06.14", "title": "Кристиан Вигенин: Изборните резултати не предполагат оставка на Нинова"}
{"url": "https://offnews.bg/112/mladezhi-se-oplakvat-ot-politcejsko-nasilie-bili-gi-zaradi-butaforen-705335.html", "text": "Двама младежи от София се оплакват от полицейско насилие. По думите им униформените им нанесли удари по главата и краката, заради сигнал от гражданин, че насочват пистолет към чакащи на спирка хора. 18-годишните Кристиян Ляпев, който е национал по ски, и Илиян Томов са задържани в сряда, съобщи Нова тв. При проверката полицаите установили, че оръжието е бутафорно, уточниха от МВР. В колата на момчетата са намерени пневматичен пистолет, реплика на „Глок”, както и пневматичен автомат. Бащите на момчетата обясниха, че въпросните оръжия изстрелвали пластмасови топчета. Момчетата пък категорично отричат да са ги насочвали към хора. Единият от тях просто разглеждал пистолета, докато другият шофирал. Младежът, който твърди, че е удрян и ритан във врата и гърба, през март е претърпял операция на гръбначния стълб след падане на ски състезание. От МВР пък отричат техен служител да е проявил агресия спрямо задържаните. Предстои на Кристиян и Илиян да бъдат извадени медицински свидетелства. ", "date": "2019.06.14", "title": "Младежи се оплакват от полицейско насилие, били ги заради бутафорен пистолет"}
{"url": "https://offnews.bg/obshtestvo/spasi-sofia-skochi-sreshtu-bnt-zaradi-parkirane-na-trotoara-705353.html", "text": "Неправителствената организация \"Спаси София\" скочи срещу Българска национална телевизия заради паркирането на служебните й автомобили на тротоара на ул. \"Тулово\". От години колите на телевизията разбиват настилката и правят тротоарите абсолютно неизползваеми за пешеходци, без да оставят почти никакво свободно за преминаване пространство. Това е директно нарушение на Закона за движение по пътищата, сигнализират от организацията.Има и други нарушения - паркирането, влизането и излизането се осъществява в забранената посока на движение по иначе еднопосочната ул. Тулово. Дали БНТ е над закона? Защо обществена телевизия, за чието съществуване плащаме ние, си позволява да нарушава закона в центъра на столицата?, питат от Спаси София. И призовават Центъра за градска мобилинст да реорганизират местата за паркиране, така че да се освободи минималното по норматив място за пешеходци, и да се гарантира спазването на законите! Паркирането по тротоари е вредно явление, създаващо опасности, неудобства и хаос и затова трябва постепенно да бъде премахнато!ПС. В контекста на свободата на словото, любопитно ни е, дали от \"По света и у нас\" - новините на БНТ ще направи репортаж за собствените си нарушения, или БНТ ще остане напълно затворена за всичко, което правим, предлагаме и говорим от Спаси София? :), пишат още от организацията. ", "date": "2019.06.14", "title": "Спаси София скочи срещу БНТ заради паркиране на тротоара"}
{"url": "https://offnews.bg/tehnologii/zapochva-happy-week-vav-vivacom-s-otstapki-do-150-leva-705354.html", "text": "Цели две седмици – от 14 до 30.06.2019 включително, VIVACOM предлага огромно разнообразие на смартфони във всички ценови сегменти. В магазините на оператора, както и на сайта www.vivacom.bg, потребителите могат да направят своя избор сред отлични телефони на преференциални цени.Само до края на юни клиентите могат да се сдобият с ново, лятно устройство с отстъпка до 150 лв.По време на промоцията се предлагат три модела на Huawei - Mate 20 Pro e с цена 949.98 лв. с тарифен план Smart U. Тройна камера с изкуствен интелект и автоматични настройки спрямо светлината и средата- възможностите на апарата няма да оставят безразличен нито един ценител на фотографията. В допълнение е 24 MP селфи камера, която поддържа 3D сканиране и 3D emoji-та.Освен перфектните снимки, които прави, апаратът разполага и с мощна 4200 Mah батерия и иновативна функция за споделяне на батерията- всичко това за безкрайно лятно забавление без ограничения.Най-добрият смартфон за 2018 година според Европейската хардуерна асоциация - Huawei P20 Pro - идва с перфектна цена от 549.98 лв. с тарифен план Smart U. Дълготрайно развлечение с видео, игри, музика и снимки- това обещава P20 Pro. Забавлението е гарантирано от тройната камера и големия 6.1” OLED FHD+ дисплей.Ярки, летни цветове и емоции цветове и отлични изображения предлага и P20 Lite. Само по време на настоящата промоция потребителите могат да го получат на цена 119.98 лв. със същия тарифен план. Освен с по-красив и усъвършенстван корпус, Huawei P20 lite е с голям голям 5.84” FHD+ дисплей. Екранът е уникално ярък и контрастен с FullView 2.0 технология. P20 Lite разполага с 16MP селфи камера и 16MP + 2MP двойна основна камера и използва и технология за ребалансиране на светлината за още по- ярко и контрастно изображение – отличен избор за запечатване на летните приключение.Перфектно съотношение между цена и качество предлагат и двата модела Motorola G7 Power и Motorola One. И двата са с цена 89.98 лв с тарифен план Smart U.Не е за изпускане офертата на Nokia 9 – на цена 669.98 лв. с тарифен план Smart U потребителите получават апарат с 5,99” безрамков дисплей pOLED QHD с резолюция 2K. Технологията PureDisplay създава реални цветове и подобрена видимост при директна осветеност. Петте 12 MP камери се обединяват в перфектен унисон и предлагат 10 пъти повече светлина от единичен сензор за цвят. Резултатите – снимки с превъзходен обхват, в които са уловени всеки детайл и текстура, дълбочина на кадъра и ярки, реални цветове.На разположение на клиентите са и две устройства на Samsung. Note 9 се предлага с безжично зарядно на цена 969.98 лв. и тарифен план.Samsung Note 9 е перфектният избор за всички, които искат да съчетаят лятната почивка с работата. Големият 6,4“ екран прави използването му щадящо за очите. Смартфонът е оборудван с писалка S Pen и мощна Bluetooth технология, което позволява да се контролира камерата, презентациите и приложенията с натискане на бутона, без докосване на телефона. Pисуването, воденето на бележки и изпращането на съобщения на живо става интуитивно и естествено. В допълнение моделът разполага с повече място за съхранение и мощна 4000mAh батерия, която издържа цял ден с едно зареждане. И още едно отлично предложение - Galaxy A9 струва 479.98 лв. Любителите на снимките ще оценят високо възможностите на четирите задни камери, и функцията за усъвършенстване на снимките чрез оптимизиране на сцените и откриване на дефекти. Големият 6,3\" Full HD+ инфинити дисплей със съотношение 18.5:9 и съраунд звук Dolby Atmos правят изживяването още по- наситено. Всичко това – в комбинация с елегантен и ергономичен дизайн за още по- комфортна работа.Разнообразието от устройства се допълва от Xiaomi MI A2 Lite с цена 69.98 лв. и същия тарифен план. Свободата на използването се гарантира от батерията е с 4000mAh капацитет, която позволява използване на смартфона цял ден. Устройството възпроизвежда а музика до 34 часа или повиквания до 19.5 часа с едно зареждане. Моделът поддържа две SIM карти едновременно и допълнителна памет до 256 GB.", "date": "2019.06.14", "title": "Започва Happy week във VIVACOM с отстъпки до 150 лева"}
{"url": "https://offnews.bg/obshtestvo/evropol-i-balgarskite-vlasti-v-aktcia-sreshtu-kabelnite-operatori-705334.html", "text": "На няколко места в страната текат операции за противодействие на интелектуалното пиратство. Европол, ГДБОП и Жандармерията съвместно претърсват офиси на кабелни оператори, които са заподозрени в нелегално разпространение на видео съдържание. \"На този етап вследствие на предприеманите мерки ние сме извън т. нар. наказателен списък 301 на САЩ по отношение на борба с пиратството, но имам притеснения, че ако не продължим с ефективните мерки против този тип престъпна дейност, е възможно пак да бъдем включени в този списък, а това пряко влияе върху всички останали процедури, свързани дори с облекчаване на визовия режим на нашите граждани\", коментира министърът на вътрешните работи Младен Маринов пред журналисти в Народното събрание.ГДБОП и Жандармерия провериха офисите на „Кабел САТ–Запад”в Благоевград, съобщава БГНЕС. В помещенията са извършени претърсвания и изземвания. Същата акация се проведе и в офисите на фирмата на оператора в Кюстендил. В Бургас Жандармерия влезе в офиса на медийна група RN, предаде агенция \"Фокус\". Разследването е за укриване на абонати и нелегално разпространение на видео съдържание, за което са подавани сигнали.По думите на Маринов интелектуалното пиратство е разпространено в България и МВР полага всички усилия да му противодейства. \"Може би ние в България не сме свикнали, че това е много сериозно престъпление, което много сериозно нарушава авторските права. Ние сме свикнали да определяме собствеността като някакво физическо притежание, а всъщност авторските права са много важни за развитие на обществените отношения, защото интелектуалният продукт по нищо не е по-неценен от материалното\", допълни той.Относно факта, че абонатите на въпросните оператори остават без услуги, Маринов коментира, че това е проблем на доставчиците. По повод , Маринов коментира, че е разпоредил проверка.", "date": "2019.06.14", "title": "Европол и българските власти в акция срещу кабелните оператори"}
{"url": "https://offnews.bg/sviat/chavushoglu-turtcia-shte-otgovori-na-sanktciite-na-sasht-705358.html", "text": "Турция няма никакво намерение да се отказва от сделката за руските зенитно-ракетни комплекси С-400, на този етап това е невъзможно, а ако САЩ наложат санкции, ще отговорим подобаващо, казва външният министър Мевлют Чавушоглу, цитиран от Анадолската агенция.„Независимо от това с какви последствия може да се сблъска Анкара, въпросът за закупуването на отбранителните системи не се обсъжда. Ние сме готови да заплатим всякаква цена“, посочва той. Според него твърденията за някаква заплаха, каквато могат да бъдат руските С-400 за системите на НАТО, не са основателни.Чавушоглу припомня, че скоро след началото на кризата в Сирия Анкара е искала помощ от съюзниците си за осигуряване на противовъздушната отбрана. В отговор Турция е получила комплекси Patriot, а Италия е разгърнала Samp-T в района на турско-сирийската граница.В същото време стремежът на Анкара да създаде собствена система за противовъздушна отбрана не е намерил подкрепа сред чуждестранните партньори. „Ние не можахме да закупим комплексите Patriot. Затова започнахме да разглеждаме алтернативни предложения, сред които най-доброто се оказа това от Русия“, казва турският министър.Той подчертава, че част от плащанията по договора за С-400 вече са направени, друга част от парите ще дойдат от кредит. „Точка по въпроса. Комплексите ще пристигнат в Турция. А опитите на САЩ да провалят реализацията на турско-руския договор са безсмислени“, заключава Чавушоглу.В коментар за ситуацията в северо-западната част на Сирия той отбелязва, че Анкара няма да приеме оправданията на Русия за това, че режимът на Башар Асад не се вслушва в Кремъл като страна – гарант за арабската страна. Външният министър подчертава, че радикалните групи в Идлиб са се появили по вина на режима на Асад. „Тези радикални групи с въоръженията си отидоха в северозападната част на Сирия от Източна Гута, Хомс и Хама. Днес Асад атакува Идлиб под предлог, че имало групи, които сам бил евакуирал там“, казва той.Турция няма проблем в отношенията си с Рияд, но за разлика от властите там, тя разграничава темата за убийството на журналиста Джемал Хашоги от развитието на връзките със Саудитска Арабия, посочва Чавушоглу. Доказателство за липсата на проблеми в двустранните отношения било това, че за празника Рамазан байрам турският президент Ердоган поздравил по телефона саудитския крал Салман бин Абделазис.„Необходимо е да се проведе сериозно и всеобхватно разследване на атаките по танкерите в Оманския залив. В противен случай подобни инциденти могат да провокират напрежение и опасни последствия“, призовава Чавушоглу.Той говори и за кризата с гръцките власти по въпроса за изключителната икономическа зона в Средиземноморието, където двете държави спорят за правата върху разработването на находищата от природен газ. „Турция изпрати свои сондажни кораби в тази част на Средиземно море, за да защити своите права и тези на Северно-Кипърската турска република. Тази стъпка на Анкара предизвика паника в гръцката част на острова“, казва министърът.Според него едностранните стъпки на САЩ спрямо Йерусалим не помагат на мира в Близкия Изток. „САЩ заеха тенденциозна позиция по отношение на палестино-израелския конфликт. А въпросът за нормализиране на отношенията с Израел не е в дневния ред на Анкара“, посочва Чавушоглу.", "date": "2019.06.14", "title": "Чавушоглу: Турция ще отговори на санкциите на САЩ"}
{"url": "https://offnews.bg/futbol/ventci-stefanov-malko-sa-bili-po-dva-shamara-treniorat-e-za-pohvala-705357.html", "text": "Президентът на Славия и член на Изпълкома на Българския футболен съюз Венцеслав Стефанов подкрепи напълно селекционера на юношеския ни национален отбор Ангел Стойков.Името му беше замесено в скандал покрай участието на тима ни на турнир в Русия.Според публикация във вестник, треньорът ударил шамари на Димитър Стоянов от Славия и Мартин Петков - Гривата от Левски след един от мачовете, тъй като бил недоволен от поведението им на терена.Самият Стойков отрече обвиненията. От БФС също смятат, че всичко е преувеличено. Стефанов обаче заяви пред бТV, че според него скандалът е разпален от родител на футболист, който не получава игрови минути.\"Като се върне Митко Стоянов ще разбера какво е направил. По принцип знам, че е възпитано момче. Подкрепям обаче напълно Ангел Стойков.Не може да се подиграваш с националната фланелка. Всички футболисти са се разлигавили до крайност. Аз бих ги пратил да се върнат на автостоп. Ще го изкарат накрая опит за убийство.Не живеем в джендърска държава. И аз съм ял бой, когато съм тренирал.Изяли по два шамара и в следващия мач биха. Аз ако съм отговорник, ще го похваля\", каза Стефанов пред бТV.", "date": "2019.06.14", "title": "Венци Стефанов: Малко са били по два шамара, треньорът е за похвала"}
{"url": "https://offnews.bg/politika/d-21-poveche-glasove-na-vota-po-malka-subsidia-ot-darzhavata-705336.html", "text": "Движение 21 с лидер Татяна Дончева предлага партийната субсидия да се намалява стъпаловидно според броя на получените действителни гласове от политическите формации. Това става ясно от позиция на Д 21 за промяна на модела на финансиране на политическите партии. В текста се казва: Настоящият модел за предоставяне на държавна субсидия за дейността на политическите партии води до дисбаланси в политическата система и основателно провокира обществено недоволство. В някои от партиите се натрупва значителен финансов ресурс, който очевидно е излишен. Задържането с години на значими суми в банкови сметки срещу лихви или пък даряването на пари от субсидията за „каузи“ на физически или юридически лица означава, че държавното финансиране не се използва по предназначение. Основателно е очакването на значима част от обществото да бъдат променени условията за субсидиране на политическите партии.Движение 21 обръща внимание, че субсидия от 1 лв. за получен глас ще ограничи възможностите, дори на големите партии, за извършване на организационните, обучителни, аналитични, медийни, изборни и други присъщи за политическите организации дейности, с привлечени по законен път средства. Ще бъде пряк удар по несистемните, по-малките партии, както и преграда срещу навлизането на нови играчи на политическия терен. Партиите ще бъдат принудени да търсят незаконни източници на финансиране. Черните каси и поставянето на партиите в зависимост от нелегални източници на финансиране отваря широко вратите на политиката за корупция, конфликти на интереси и злоупотреби с публични средства, в размер многократно по-голям от спестените, вследствие намаляването на субсидиите. Движение 21 предлага по-целесъобразното стъпаловидно намаляване на размера на държавната субсидия за получен глас, спрямо броя на гласовете, както следва: до 100 хил. получени гласа да се запази сегашното положение и на партиите да се изплащат по 11 лв. за глас, от 100 хил. до 300 хил. субсидията да бъде 9 лв., от 300 хил. до 500 хил. – 7 лв. на глас, от 500 хил. до 1 млн. получени гласа – 5 лв. за глас, над 1 млн. гласа – по 4,5 лв. на глас.Намалението засяга основно парламентарно представените партии, без реално да ограничава възможностите за функциониране на структурите им или за публично присъствие. Поради участието си в Народното събрание, тези партии получават под различни форми допълнителни привилегии и финансови бонуси, включително повече достъп до национални медии в предизборни кампании. Същевременно, за да се води борба с незаконното финансиране и черните партийни каси е необходимо ефективно да се разследват и наказват корупцията и конфликта на интереси (апартаментите под пазарна цена, къщите за тъщи, безплатното предоставяне на луксозни жилища уж под наем, офшорните собствености и др.).В интерес на справедливостта, участвалите в парламентарни избори коалиции от партии трябва да бъдат поставени при еднакви условия със самостоятелно явилите се партии по отношение на правото на държавна субсидия. Както партиите, така и коалициите, които не са представени в Народното събрание, но са получили не по-малко от 1% от всички действителни гласове на последните парламентарни избори, трябва да имат право на държавна субсидия и да могат да използват за своята дейност помещения, предоставени под наем от държавата и общините.Сумите за получаване от имащите право на субсидия партии и съответно реализираните икономии биха изглеждали така:Партия/Коалиция Сегашно положение (лв. годишно) След промяната (лв. годишно) Разлика (спестени лв. годишно)ПП Възраждане  (1.11 % - 37 896 гл.) 416 856 416 856 ВОЛЯ  (4.26% - 145 637 гл.) 1 602 007 1 310 733 (9 лв./гл.) 291 274ДПС (9.24% - 315 976 гл.) 3 475 736 2 211 832 (7 лв./гл.) 1 263 904ОБЕДИНЕНИ ПАТРИОТИ – (9.31% - 318 513 гл.) 3 503 643 2 229 591 (7 лв./гл.) 1 274 052БСП за България (27.93% - 955 490 гл.) 10 510 390 4 777 450 (5 лв./гл.) 5 732 940ПП ГЕРБ (33.54% - 1 147 292 гл.) 12 620 212 5 162 814 (4,5 лв./гл.) 7 457 398ОБЩО 31 711 988 15 692 420 16 019 568", "date": "2019.06.14", "title": "Д 21: Повече гласове на вота, по-малка субсидия от държавата"}
{"url": "https://offnews.bg/ikonomika/api-obiavi-targ-za-nabliudenie-na-zmii-i-kostenurki-v-kresnenskoto-def-705356.html", "text": "Агенция „Пътна инфраструктура“ стартира обществена поръчка за провеждане на мониторинг върху популациите на два вида сухоземни костенурки и два вида змии в участъка на първокласен път I-1 /Е-79/ София - Кулата, преминаващ през Кресненското дефиле. Четирите вида влечуги са Шипобедрена костенурка, Шипоопашата костенурка, Ивичест смок и Леопардов смок.Основната цел на мониторинга е да се проследят популационните тенденции на четирите вида влечуги и степента на изолация на субпопулациите, ако има такава, западно и източно от съществуващия път Е-79. Въз основа на тези данни ще се оцени реалната ефективност на предвидените дефрагментационни и преградни съоръжения след въвеждането в експлоатация на дясното платно на лот 3.2 Крупник - Кресна от АМ „Струма“, което ще преминава по съществуващото в момента трасе на път Е-79 през Кресненския пролом.Изследванията ще се извършват в продължение на 4 години, като всяка година ще са в три периода – пролетен (15 март – 15 май), летен (15 май – 15 юли) и есенен (1 септември – 31 октомври).Индикативната стойност на обществена поръчка е 288 хил. лв. с ДДС. Средствата са осигурени от Оперативна програма „Транспорт и транспортна инфраструктура“ 2014-2020 г., която се съфинансира от Кохезионния фонд на Европейския съюз и националния бюджет.Срокът за подаване на офертите е до 17:30 ч. на 15 юли т. г.", "date": "2019.06.14", "title": "АПИ обяви търг за наблюдение на змии и костенурки в Кресненското дефиле"}
{"url": "https://offnews.bg/kultura/kamen-donev-tova-liato-s-porednia-si-spektakal-705378.html", "text": "Камен Донев това лято с поредния си спектакъл на Летен театър - Варна!   Камен Донев отново излиза на сцената на Летния театър във Варна със своя спектакъл \"За народното творчество\" (Лекция №1), започвайки от 6 юли.\"Народното творчество е творчество, което се създава от народа. Толкоз. То се ражда основно по селата, т.е. извън града. Но и това, което се ражда в града, пак може да се каже, че е народно творчество, защото хората в града обикновено са от селата.Това се вижда най-добре през почивните дни, когато те отиват в селата, а хората от селата в събота и неделя посещават града, за да продават това, което отглеждат в самите села, и да си закупят от града онова, което съответно в селата липсва. Така нареченият народен творец заучава, помни, изпълнява, но също така той трябва да интерпретира, фантазира и дообогатява основно с любов и от все сърце да предава на своите наследници дообогатеното.Важното обаче е, че в народното творчество никой не иска да развали направеното,а обратното – да го направи по-хубаво. Просто като боб.Темата, с която ще се занимаем, е: преоткриването на народното творчество и широкото му прилагане в ежедневието за подобряване здравето, работоспособността, общуването и почивката на хората. Народните песни и танци могат да помогнат за справянето с житейските несгоди, стреса, самотата, скуката, проблеми с двигателно-опорния апарат, умората, негативните емоции, общуването. Както и да се приложи в целия диапазон на работната седмица, двата почивни дни и отделеното време в личен план.\"Представлението не е подходящо за лица под 14 години.От премиерата, която се състоя на 16 октомври 2007 година, до днес спектакълът е изигран 498 пъти. Скоро наближава 500тно представление. Любими реплики от спектакъла се разнасят от уста на уста из цяла България и извън пределите ѝ... като народно творчество. Камен Донев взриви от смях десетки български градове. Той е единственият изпълнител, препълнил Зала 1 на НДК (зала, която разполага с 4000 седящи места) цели 16 пъти, при това с едно и също заглавие. От смях се превиваха и сънародници, и чужденци в Москва, Санкт Петербург (II Mеждународен фестивал „Балканско театрално пространство\"), Берлин, Люксембург, Виена, Брюксел, Будапеща и др. От престижния Международен театрален фестивал „Золотой Витязь\" в Москва актьорът се завърна с бронзова статуетка. Моноспектакълът получи признание и на всички театрални фестивали в страната.Награди:- Комедиен хит на сезона 2008 – награда на публиката за авторския спектакъл на Камен Донев „Възгледите на един учител за народното творчество\";- Международен фестивал „Друмеви театрални празници\", Шумен 2008 – награда за мъжка роля;- Международен театрален фестивал BGMOT 2008, Габрово – награда за мъжка роля;- Национален фестивал на малките театрални форми Враца 2008 – трета награда за мъжка роля и награда за най-музикален и пеещ актьор;- „Балкански театрални европортрети\", Благоевград 2008 – награда за мъжка роля и награда на публиката;- Международен театрален фестивал „Золотой Витязь\", Москва – бронзов „Витяз\";- Награда „Любимец 13\", Димитровград, 2009 г.;- Награда „Ледената маска\" от Русенски театър „Сава Огнянов\" за постановка на 2009 г.", "date": "2019.06.14", "title": "Камен Донев това лято с поредния си спектакъл"}
{"url": "https://offnews.bg/futbol/iaponskia-mesi-izbra-real-madrid-pred-barselona-705377.html", "text": "Испанският футболен колос Реал Мадрид обяви шесто ново лятно попълнение. Това е японецът Такефуса Кубо.18-годишният талант, наричан още \"Японския Меси\", ще се обиграва в дубъла на клуба през следващия сезон, след което може да продължи кариерата си при мъжете.\"Дарен с невероятна техника и талант, атакуващият футболист има прекрасен поглед върху играта. Може да бележи голове и да асистира за такива.Само на 18 години, Кубо вече дебютира за националния отбор на Япония - на 9 юни в мача с Ел Салвадор. Азиатската звезда се присъединява към нашия клуб от ФК Токио.В първа дивизия на Япония има 13 мача и 4 гола. Също така 3 мача и 1 гола в турнира за Купата на Лигата\", пише официалния сайт на Реал.Историята на младока е много интересна. През 2011 година той е бил част от школата на Барса, като има мачове за отбора на каталунците за отбора до 11-годишна възраст.През сезон 2012/2013 e бил голмайстор на първенството със 74 попадения в 30 мача. С Барселона печели Купата на Каталуния.През сезон 2014/2015 година обаче Барселона се отказва от него и той се връща в Япония. Сега пак е бил искан от Барса, но този път той е избрал Реал.", "date": "2019.06.14", "title": "'Японския Меси ' избра Реал Мадрид пред Барселона"}
{"url": "https://offnews.bg/obshtestvo/mnogo-slantce-malko-dazhd-ot-dnes-do-nedelia-705281.html", "text": "Слънчево и горещо ще е времето днес. След обяд ще има кратки превалявания в планините и в източната част от страната. Максималните температури ще са между 31 и 36 градуса, според прогнозата на НИМХ. Край морето ще е приятно, умерен вятър ще вдига вълни от 2 - 3 бала, облаци ще се появят следобед, но няма да вали. На брега термометрите ще се качат до 29 градуса, а във водата - до 23 градуса. Над планините също ще бъде предимно слънчево. След обяд ще има временни увеличения на облачността ина места в масивите от Централна и Източна България ще превали. Максималната температура на 1200 метра ще е около 23 градуса, а на 2000 метра - около 17 градуса. Слънце ще ни радва и през уикенда, повече облаци и краткотраен дъжд синоптиците прогнозират на съботния следобед. Максималните температури ще стигнат до 35 градуса на места. ", "date": "2019.06.14", "title": "Много слънце, малко дъжд от днес до неделя"}
{"url": "https://offnews.bg/politika/partiite-vrashtat-nadvzetite-subsidii-do-2020-g-705328.html", "text": "Без дебати на второ четене депутатите приеха партиите да върнат надвзетите партийни субсидии. Преди около месец редакционният екип на \"Шоуто на Слави\" разкри, че в периода 2016-2018 г. шест партии са взимали 13 лв. за действителен глас вместо вписаните в закона 11 лв. на глас. Партиите в нарушение са ГЕРБ, БСП, ДПС, \"Обединени патриоти\", \"Воля\" и \"Възраждане\".Надвзетите пари са в размер малко над 6 млн. на година - така общата сума, която партиите трябва да върнат в държавния бюджет, е 14,6 млн. лв. Тя ще бъде удържана от бъдещата субсидия, която по принцип се превежда на четири транша в календарната година.\"За тези, които получават субсидия, а не върнат доброволно, от втория им транш за 2019 г. ще получат 70%. Вторият транш ще бъде преизчислен по разпоредбите на този законопроект. От всички следващи траншове по 50%\", коментира заместник-министърът на финансите Росица Велкова.Партиите и коалициите, които вече не получават субсидии, ще имат срок до 31.12.2020 г. да върнат надплатеното. Това ще важи и ако дотогава бъдат насрочени предсрочни парламентарни избори и някоя от получаващите субсидия партии я изгуби. След 31 декември 2020 година започва да тече лихва.Тези, които получават субсидия, но не върнат надплатеното доброволно, ще получат с 30% по-малко от сумата, която трябва да получи във второто плащане за годината. Следващите два транша пък ще бъдат намалени наполовина.", "date": "2019.06.14", "title": "Партиите връщат надвзетите субсидии до 2020 г."}
{"url": "https://offnews.bg/medii/aleksandra-markarian-ot-offnews-specheli-nagradata-web-report-za-chist-705362.html", "text": "Разследването \"\" на Александра Маркарян от OFFNews спечели наградата в категорията Общество на конкурса за чиста журналистика .Церемонията по връчването на наградите на второто издание на Web report се състоя вчера в клуб \"Перото\" в НДК. Ораганизатор на конкурса е порталът . Основна мисия на Web Report е да извади на показ качествената, почтената и отговорната журналистика у нас, да търси и намира онези автори, които създават своите истории от сърце и не подвеждат умишлено аудиторията. Онези журналисти, които не обслужват лични, корпоративни или политически интереси и чиито истории имат смисъл, значение, достигат до ума и сърцето и остават там. Web Report иска да покаже и да напомни, че създаването на добро съдържание в българското уеб пространство и от българските медии е възможно. И че това трябва да се превърне в приоритет на медийната среда у нас.Журито, определило победителите в съответните категории, избрани между 260 материала, бе в състав: Миролюба Бенатова, Владимир Жеглов (издател), Ваня Николова (журналист, сценарист), Евгения Атанасова (БНТ), Христо Христов - един от дългогодишните управители на \"Нетинфо\", Владимир Йончев (OFFNews.bg), Илияна Захариева (A1), Илия Вълков (журналист), Георги Минев (money.bg), Евгени Димитров (Булфото) и Яна Пеловска (Център за управление на медиите).Ето и победителите в съответните категории:• Общество: Александра Маркарян, OFFNews.bg: \"\";• Икономика: Виктор Иванов, 24chasa.bg: \"\";• Технологии и иновации: Георги Караманев, Spisanie8.bg: \"\";• Истински истории: Константин Мравов, Klinklin.bg: \"\";• Култура и изкуство: Райко Байчев, Actualno.com: \"\";• Фоторепортаж: Веселин Боришев, ClubZ.bg: \"\";• Видеорепортаж: Силвия Прибиловска, Vesti.bg: \"\";• Специалната награда, A1 Smartphone, осигурена от А1, бе връчена на стажант-форографа на Xnews.bg Павел ДаневПовече информация за номинираните и наградените можете да гледате във видеото:", "date": "2019.06.14", "title": "Александра Маркарян от OFFNews спечели наградата Web Report за чиста журналистика"}
{"url": "https://offnews.bg/ikonomika/proveriavat-288-kashti-za-gosti-poluchili-82-miliona-ot-es-705330.html", "text": "По заповед на министъра на земеделието, горите и храните Десислава Танева започват проверки на всички къщи за гости, финансирани по ПРСР 2007-2013 г., за които 5 годишния мониторингов период не е изтекъл. От всички платени 746 проекта, в период на наблюдение са 288 туристически обекта. Общата изплатена субсидия за тях от Европейския фонд за развитие на селските райони (ЕФРСР) е близо 82 млн. лева.Проверките целят да се установи на място дали обектите, които са в период на наблюдение, работят по предназначение и развиват туристически дейности. Ще бъдат извършени ревизии на място на всички документи, доказващи реалното функциониране на съответния обект, като място за настаняване на гости.Проверките ще бъдат извършени от експерти на ДФ „Земеделие“ и на МЗХГ. Изпълнителният директор на фонда Живко Живков е създал организация за провеждане на инспекциите, който трябва да приключат до 30 юни. ДФЗ – РА ще представи доклад с резултатите от проверките в едноседмичен срок след приключването им на министър Танева.", "date": "2019.06.14", "title": "Проверяват 288 къщи за гости, получили 82 милиона от ЕС"}
{"url": "https://offnews.bg/obshtestvo/i-nap-zapechatva-kabelarki-ustanovi-30-narushenia-705375.html", "text": "Национална агенция за приходите участва в акцията на отдел \"Киберсигурност\" към ГДБОП, с логистичната подкрепа на Европол и Комисията за регулиране на съобщенията, за укрити печалби, неплатени данъци и авторски права от кабелните оператори. В най-масовия случай става въпрос за нерегистрирани абонати и инкасиране на суми без фискални бонове, съобщиха от НАП.По време на проверките софтуерите в някои обекти са били изключени, с цел проверяващите да нямат достъп до информацията. Иззети са документи и компютърни конфигурации.Осъществени са контролни действия върху дейността на бургаски кабелен оператор и телевизия. Извършени са също проверки на други оператори в Бургас, Пловдив и София. 35 екипа на НАП провериха обекти в тези области. Установени са над 30 нарушения на Наредба № Н-18/13.12.2006 г. за регистриране и отчитане на продажби в търговските обекти чрез фискални устройства, за които ще бъде наложена принудителна административна мярка „запечатване на обект“.Предприети са действия за обезпечаване на доказателства по реда на Данъчно-осигурителния процесуален кодекс.„Проверките продължават и контролните действия на НАП ще обхванат и други оператори, за които има индикации, че не отчитат в пълен размер приходите от предоставяните услуги.“, каза по повод проведената акция заместник-изпълнителния директор на НАП Пламен Димитров. ", "date": "2019.06.14", "title": "И НАП запечатва кабеларки, установи 30 нарушения"}
