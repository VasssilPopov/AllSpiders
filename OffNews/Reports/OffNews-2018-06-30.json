{"url": "https://offnews.bg/obshtestvo/germanski-politcai-idvat-da-paziat-balgarskata-granitca-683570.html", "text": "Германия е готова да изпрати допълнително количество служители на полицията, по-конкретно в България, в рамките на мерките за охрана на външните граници на Евросъюза. Това съобщи ДПА, позовавайки се на писмо на федералния канцлер Ангела Меркел, изпратено до ръководителите на партии, влизащи в коалицията (блокът ХДС/ХСС и Социалдемократическата партия на Германия), и техните парламентарни групи.Тези мерки, които са насочени към съкращаване броя на пристигащите в Европа мигранти, Меркел иска да реализира до края на август тази година.", "date": "2018.06.30", "title": "Германски полицаи идват да пазят българската граница"}
{"url": "https://offnews.bg/dw/kak-es-se-poddade-na-natiska-na-populistite-683571.html", "text": "Дали резултатът от срещата на върха ще спаси федералната канцлерка Ангела Меркел? Това решение няма да бъде взето в Брюксел.Сега неопопулистите в Мюнхен ще трябва да си блъскат главите. Изкуствено разпаленият спор за властта в Берлин няма нищо общо с фактите за сегашната миграция в ЕС. Истинско нахалство е, че една шепа баварски мегаломани се опитва да вземе за заложник целия ЕС и да инструментализира споровете по бежанската тема за баварските избори.Думата имат популиститеЗа зла участ на 1 юли точно Австрия поема ротационното председателство на ЕС. Канцлерът Себастиан Курц възторжено прегръща възможността да наложи десен завой в ЕС, какъвто вече беше осъществен във Виена от съюза между неговите консерватори и дясноекстремистката \"Партия на свободата на Австрия\" (FPÖ). Този десен завой си проличава и от интимната прегръдка с дяснопопулистката \"Северна лига\" в Италия. Да не забравяме и приятелството с унгарския премиер Виктор Орбан - баща на лъжливите кампании, на речите на омразата и на необуздания популизъм. Неговата рецепта гласи: ако повтаряш на хората достатъчно дълго, че чужденците и мигрантите са техни врагове, накрая те все ще повярват в това. В Унгария поне тази рецепта е доста успешна.Дали баварският ХСС изобщо се замисля на кого подражава? Нима тези баварци са пропуснали часовете по история и не са учили как възниква авторитарното господство и как се разрушават демократичните структури?Накъде вървим?Сложната система, наречена Европейски съюз, е продукт на либералните демокрации в Европа. Нейна основа са правата и задълженията на членовете ѝ, както и духът на сътрудничеството и солидарността, която обаче междувременно се превърна в обидна дума.Лозунгът на новото италианско правителство \"Италия на първо място\" и възходът на егоистичния национализъм са смъртоносна отрова за Европа. По всичко изглежда, че новият национализъм се радва на висока конюнктура. Но удивителното късогледство на неговите застъпници означава, че те са на път да отрежат клона, на който седим всички ние. Виктор Орбан в Унгария успя да изгради своята лична автокрация само защото е подкрепян с милиарди от Брюксел. Ако сега той помогне за разрушаването на ЕС, ще падне от власт като гнила ябълка.Европа ни донесе свобода, благосъстояние и мир. Бавария се превърна в един от най-благосъстоятелните региони в света само благодарение на ЕС. Слепи ли са сега баварските консерватори, че игнорират този факт?Впрочем, само затварянето на откритите граници в Шенгенското пространство би струвало милиарди. И всичко това - заради една идеологически подплатена истерия, която обявява мигрантите за най-голямото политическо зло. Къде остана хуманността? И къде потънаха т.нар. християнски ценности? Вместо да окачват кръстове в държавните институции, баварците би трябвало да поддържат добродетелите на човещината. Единствената, която все още се осмелява внимателно да говори за човешки права, е Ангела Меркел.Европа изпуска из очи важните темиБез особена съпротива в момента ЕС се поддава на натиска на популистите. И изпуска из очи важните си теми: застрашеното от демонтаж НАТО, търговската война с Доналд Тръмп, изоставените региони и слоеве от населението, дигиталната икономика.ЕС има много работа. Изглежда обаче, че демократите в Европа пропускат момента за необходимата съпротива. Ангела Меркел е с отслабени позиции. Френският президент Еманюел Макрон си прави своите политически сметки. В момента просто няма кой да защити сърцевината на Европа.Точно баварските консерватори обаче допринасят за това окаяно положение. И ако ХСС иска да се профилира като германска \"Южна лига\", ще трябва сериозно да се замисли. Защото според последните анкети, неговите предводители Зьодер и Зеехофер губят подкрепата на избирателите. И като убеден европеец, човек само може да им пожелае още по-голям провал.", "date": "2018.06.30", "title": "Как ЕС се поддаде на натиска на популистите"}
{"url": "https://offnews.bg/futbol/7-gola-frantcia-izhvarli-arzhentina-i-mozhe-bi-pensionira-mesi-ot-nat-683573.html", "text": "Истински футоблен спектакъл! Франция победи Аржентина с 4:3 в атрактивен двубой от 1/8-финалите на световното първенство, изпълнен с много драма и обрати.В герой за футболистите на селекционера Дидие Дешан се превърна младият Килиан Мбапе, който освен, че реализира две попадения, спечели и дузпа, оползотворена от Антоан Гризман. Към тази звездна групичка се намести и бранителят Бенжамен Павар, вкарал може би и гола на турнира.Южноамериканците започнаха агресивно първите минути, но Антоан Гризман даде преднина на \"петлите\", а \"гаучосите\" направиха пълен обрат с феноменален гол на Анхел Ди Мария и друг с малко късмет на Габриел Меркадо при удар на Лионел Меси.Играчите на Дешан обаче съкрушиха със съперника със страхотен гол на Бенжамен Павар и две попадения на Килиан Мбапе. В добавеното време влезлият като резерва Серхио Агуеро само оформи крайния резултат след асистенция на Меси.\"Гаучосите\" успяха да организират една последна атака, която можеше да доведе срещата до тотална драма и продължения, но нападението му не доведе до желания резултат.Така Франция вече очаква триумфиралият измежду Уругвай и Португалия, които играят тази вечер от 21:00 часа. Оформилият се 1/4-финал пък е насрочен за 6 юли и ще се проведе на стадиона в Нижни Новгород.", "date": "2018.06.30", "title": "7 гола: Франция изхвърли Аржентина и може би пенсионира Меси от националния (видео)"}
{"url": "https://offnews.bg/politika/dbg-gerb-upravliavat-sofia-nekadarno-a-i-navsiakade-683577.html", "text": "Подготовката за местни избори е и подготовка за национални. На много места в страната структурите ни вече са започнали работа. Обиколките ни в страната показват добра степен на мобилизация. Целта е ясна – освен настоящите над 10, да отвоюваме и други общини. Защото Плевен, Добрич и останалите доказаха, че когато подменим герберския модел с демократичен, градовете разцъфтяват.Това заяви председателят на „Движение България на гражданите“ Димитър Делчев на среща на софийските структури на ДБГ.На Националното ни събрание миналата година казахме, че ДБГ ще се бори с всички сили срещу налагането на феодален модел на управление на общините. София не прави изключение. Вече 10 години ГЕРБ управляват столицата, а проблемите стават все повече и повече, добави още той.Според него е необходимо прозрачно управление, което да заварди ширещата се корупцията, но моделът на ГЕРБ не го предвижда.Срещата на структурите на ДБГ продължава, а след нея партията ще отбележи 6 години от учредяването си.", "date": "2018.06.30", "title": "ДБГ: ГЕРБ управляват София некадърно, а и навсякъде"}
{"url": "https://offnews.bg/112/vodolaz-izchezna-vav-vodite-na-reka-iskar-kraj-mezdra-683578.html", "text": "Водолаз е изчезнал в река Искър край Мездра, съобщи Нова телевизия.Инцидентът се е случил около 17 часа.Четирима водолази се спуснали в реката. Задачата им била да осигурят и подготвят атракцион за жителите на града. От четиримата влезли, само трима излезли от реката.Водолазите са били от столичен клуб по екстремни спортове. Смята се, че причината за инцидента е придошлата заради дъждовете река.", "date": "2018.06.30", "title": "Водолаз изчезна във водите на река Искър край Мездра"}
{"url": "https://offnews.bg/politika/regionalnoto-ministerstvo-misli-kak-da-naseli-neobitaemite-zhilishta-683558.html", "text": "Броят на необитаемите жилища в България расте. Те са 1 220 416 или над 31% от всички жилища в страната. В същото време все повече хора нямат шанс да се сдобият със собствен жилищен имот или имат нужда от подкрепа, за да вземат под наем. Затова една от основните задачи при управление на жилищния фонд в България е да се намери начин броят на необитаемите жилища да бъде намален и да се повиши тяхната използваемост, съобщиха от регионалното министерство.Това е една от целите, заложени в Националната жилищна стратегия, която е качена на сайта на МРРБ за обществено обсъждане.В стратегията се посочва, че жилищното строителство непрекъснато расте. В периода до 2020 г. ще бъде надминат строителният бум от 2007-2009 г. с изграждане на около 20 хил. жилища на година. Тези прогнози са направени на база очаквания икономически растеж в страната и нарастващия инвестиционен интерес, който се изразява в търсене на терени и големия брой издадени строителни разрешения. Броят на жилищата надхвърля броя на домакинствата, а жилищното потребление е сравнимо с това в ЕС (550 жилища/1000 обитатели). Но проблемът е, че финансовата достъпност до жилище се влошава. Отношението цена/доход нараства. През 2015 г., по данни на НСИ, цената на жилищата надхвърля над 6,6 пъти доходите. За сравнение през 2013 г. това съотношение е 6,3 или се увеличава делът на хората, нуждаещи се от подкрепа за придобиване или наемане на жилище.Освен това общественият жилищен фонд е сведен до символичен дял от 2,4%. Той трудно се управлява поради разпръснатостта му сред частни жилища в етажна собственост, а общините разполагат с ограничени ресурси за неговото поддържане, допълват от ведомството.Така оттам достигат до извода, че трябва да се намерят механизми за адаптиране на съществуващия жилищен фонд и рационалното му използване. Една от идеите е да се реализират изменения в сферата на данъчното облагане, като се предвидят стимули за предоставяне на необитавано жилище за социални цели. Целта на общественото обсъждане на Стратегията е именно да се съберат идеи и да се изработи най-добрия механизъм, който да е в полза на всички заинтересовани страни.В Стратегията се посочва още, че над 91% от фонда е с надеждна конструкция – масивна стоманобетонна, панелна или масивна. Повече от три четвърти от апартаментите в страната обаче са в сгради, които са на възраст над 30 години. Липсата на поддръжка на тези сгради води до бързото влошаване на състоянието им, затова съществува остра потребност от масово обновяване на съществуващия жилищен фонд и повишаване на неговата използваемост, се посочва в Стратегията.Друг извод в нея е, че делът на собствениците на жилища, които се затрудняват да издържат собствеността си в сегашните пазарни условия, се увеличава. Но поради факта, че много хора са затруднени да отделят средства за поддържане на жилищата си, се предлага възможността те да ползват нисколихвени кредити или други финансови инструменти, които да се комбинират с безвъзмездна помощ. Размерът на помощта ще зависи и от мерките, които се финансират. Предлага се подкрепата за подобряване на конструктивна устойчивост и енергийната ефективност да се реализира единствено в случай, че обновяването не ангажира повече от 50% от стойността при ново строителство. В масовия случай, обновяване чрез изпълнение на всички предписания на техническия паспорт би покрило по-малко от 30% от стойността на ново строителство.", "date": "2018.06.30", "title": "Регионалното министерство мисли как да насели необитаемите жилища"}
{"url": "https://offnews.bg/obshtestvo/vtoriat-v-gerb-rusia-i-kitaj-sa-osnovnata-zaplaha-za-mira-v-sveta-683574.html", "text": "Русия и Китай са едни от основните потенциални заплахи за мира и стабилността, разбира се, и фалшивите новини. Това заяви вторият човек в ГЕРБ и председател на Комисията по вътрешна сигурност и обществен ред Цветан Цветанов.Заедно с председателя на Комисията по външна политика Джема Грозданова и съпредседателите на трансатлантическия диалог евродепутатът Кристиан Елер и Марио Диаз Баларт, член на Конгреса на САЩ, дадоха изявления за медиите в Народното събрание.Съпредседателят на трансатлантическия диалог евродепутатът Кристиан Елер благодари от името на ЕП на Българското председателство и на българския парламент, които са домакини на този форум. Той обясни и че на срещата конкретно е обсъждана киберсигурността и свързаната с нея заплаха от страна на Русия, опитите за намеса чрез социалните медии и в социалните медии, опитите за намеса в демократичните избори както в Европа, така и от другата страна на океана.", "date": "2018.06.30", "title": "Вторият в ГЕРБ: Русия и Китай са основната заплаха за мира в света"}
{"url": "https://offnews.bg/tenis/nadal-sviknal-sam-da-treniram-pod-naprezhenie-ne-samo-da-igraia-683563.html", "text": "Световният номер 1 в мъжкия тенис Рафаел Надал сподели тайната как остава психически силен в трудните моменти на корта. Дори и да няма ден испанецът винаги впечатлява с това, че не спира да преследва победата.\"Тренирал съм през целия си живот с много висока интензивност. Това помага във важните моменти в мачовете. Също така вярвам, че присъствието на моя чичо винаги ми помага.Свикнал съм да тренирам под напрежение, не само да играя. Той винаги ме притискаше по време на тренировките, за това за мен е по-лесно да играя в турнирите под напрежение.Освен това си мисля, че образованието, което съм получил, също си оказва думата за това нещо\", каза Надал.Пред Рафа предстои участие на турнира от Големия шлем \"Уимбълдън\". Както всяка година, той наема цяла къща за него и екипа му, а през свободното време, когато не тренира, Матадора се забавлява с готвене и отмаря от тежките тренировки.", "date": "2018.06.30", "title": "Надал: Свикнал съм да тренирам под напрежение, не само да играя"}
{"url": "https://offnews.bg/futbol/urusite-pratiha-ronaldo-da-si-hodi-zaedno-s-mesi-video-683580.html", "text": "Лионел Меси може да запази едно място в самолета и за Кристиано Роналдо, след като Уругвай победи Португалия с 2:1 в двубой от 1/8-финалите на световното първенство.В герой за урусите се превърна Единсон Кавани, който отбеляза и двата гола за южноамериканците. За \"мореплавателите\" се разписа защитникът Пепе.Южноамериканците изиграха отличен мач в защита, като напълно неутрализираха звездата на португалците Роналдо. Пред нападателя не се откри нито една голова възможност, а като цяло суперзвездата изигра много слаб мач.Иначе Португалия леко разочарова, като Роналдо бе повече от статичен и с почти нищо не застраши уругвайците, които тотално го обезличиха. В крайна сметка Роналдо и сънародниците му потеглят към Португалия, докато Уругвай ще продължи да пише история.Така Кавани, Луис Суарес и компания продължават на четвъртфиналите в Русия и ще се изправят срещу Франция. Уругвай вече е с четири победи от четири срещи и определено е сред фаворитите да стигне далеч на Мондиала.", "date": "2018.06.30", "title": "Урусите пратиха Роналдо да си ходи заедно с Меси (видео)"}
{"url": "https://offnews.bg/politika/borisov-predade-evropredsedatelstvoto-na-avstria-snimki-683562.html", "text": "Премиерът Бойко Борисов официално предаде председателството на Съвета на ЕС на австрийския си колега Себастиан Курц.Нашето мото беше „Съединението прави силата“, австрийското е „Европа, която защитава“, а ние можем да се защитаваме само когато сме единни, каза Борисов.Той посочи, че Австрия поема водещата роля в Европейския съюз в сложни времена и благодари за доброто сътрудничество по време на Българското председателство.„Радвам се, че през цялото председателство на България имахме непрекъснат диалог с австрийския канцлер Себастиан Курц по всички теми и приоритети. България винаги ще бъде насреща при нужда от помощ“, подчерта министър-председателят.„Австрия желае да е страна, която изгражда мостове. Ние искаме да работим за един много силен Европейски съюз“, каза австрийският канцлер Себастиан Курц. Той посочи, че за Австрия е чест да поеме важната роля на председател на Съвета на ЕС и че ще работи за една сигурна и обща Европа.„Ще работим много интензивно през тези шест месеца. Благодаря ти, Бойко, за чудесната работа, която България свърши по време на своето председателство“, каза още австрийският канцлер.Председателят на Европейския съвет Доналд Туск приветства началото на Австрийското председателство и подчерта, че България е свършила много работа за малко време.Той благодари за усилията на страната ни и за личната ангажираност на премиера Бойко Борисов за приоритета „Западни Балкани“. Туск изрази увереност, че Австрийското председателство ще надгради постигнатото до момента.", "date": "2018.06.30", "title": "Борисов предаде европредседателството на Австрия (снимки)"}
{"url": "https://offnews.bg/sviat/razocharovan-ot-tramp-amerikanskiat-poslanik-v-estonia-podade-ostavka-683564.html", "text": "Посланикът на САЩ в Естония Джеймс Мелвил подаде оставка, защото не приема коментарите на президента Доналд Тръмп за ЕС и НАТО.За оставката съобщи Мелвил на страницата си във Фейсбук.Той е дипломат с 33-годишна кариера и е посланик в Естония от 2015 г. \"ДНК-то на служителите във външното министерство е програмирано да подкрепя политики и ни обучават от самото начало, че ако някога стигнем до момента, в който повече не можем да спазим това - особено ако става дума за човек на ръководен пост - достойното поведение е да се подаде оставка. След като служих на шестима президенти и 11 държавни секретари никога не съм си мислил, че този момент ще настъпи за мен\", пише Мелвил, цитиран от сп. \"Форин полиси\".Той допълва, че изказвания на Тръмп за това, че ЕС е създаден, за да се възползва от САЩ, а НАТО е толкова лоша организация, колкото НАФТА, са били знака за него, че трябва да напусне. Мелвил посочва още, че си тръгва с благодарност, че е служил на страната си дълги години. \"Уверен съм, че Америка, която е и винаги е била велика, един ден ще се завърне и към това да бъде права\", казва още посланикът. Той допълва, че последният му работен ден ще е на 29 юли. ", "date": "2018.06.30", "title": "Разочарован от Тръмп, американският посланик в Естония подаде оставка"}
{"url": "https://offnews.bg/obshtestvo/rumen-petkov-s-initciativa-za-privlichane-na-voenno-istoricheski-turis-683566.html", "text": "Лидерът на АБВ Румен Петков и епископ Герасим, главен секретар на Светия синод на БПЦ проведоха среща с директора на Руското военно-историческо общество Владислав Кононов, съобщиха от извънпарламентарната лява партия. По време на нея Кононов ги е запознал с подготовката на честванията, посветени на 800-годишнината от рождението на Св. Александър Невски, които ще се състоят през 2021 година. Изразена е готовност български и руски групи да участват в церемониите, които ще се проведат по официалния повод. За подготовката на събитието в Русия е организиран специален Граждански комитет под председателството на министъра на културата на Руската федерация Владимир Медински и съпредседателството на руския патриарх Кирил.Към Петков бе отправена и покана за участие в церемонията по откриването на паметник на генерал Тотлебен в Москва, която ще се проведе през октомври тази година. Идеята за изграждането на монумента е възникнала през 2017 година, когато представители на РВИО гостуваха на събитията, посветени на 140-годишнина от освобождението на Плевен и имаха възможност да посетят Плевенската панорама и паметника на генерал Тотлебен в града.Петков и Кононов са обсъдили още възможностите за съвместна работа по развитие на българо-руския военно-исторически туризъм, за което от Руското историческо общество готвят специална програма.По време на срещата Владислав Кононов е подарил на Румен Петков и епископ Герасим екземпляр от книгата „Държавникът, дипломатът и войнът Александър Невски“.", "date": "2018.06.30", "title": "Румен Петков с инициатива за привличане на военно-исторически туристи от Русия"}
{"url": "https://offnews.bg/dw/balkanite-i-svetovnoto-naistina-li-sme-tolkova-zhalki-683575.html", "text": "Футболът може да задейства опасни националистически чувства. След един квалификационен мач между Хондурас и Салвадор през 1969 година избухна т.нар. Футболна война между двете страни, която отне живота на 2000 души. Изглежда, че за някои футболисти, треньори и запалянковци Световното първенство по футбол в Русия е продължение на войната с други средства. Така например Гранит Джака и Шердан Шакири отпразнуваха головете си срещу Сърбия като изобразиха с ръце двуглавия албански орел, за да унижат сърбите.Сърбите и албанският орелГранит Джака е роден в Швейцария. Неговите родители идват от Косово. Шакири е роден в Косово, но на четиригодишна възраст се премества със семейството си в Швейцария. И двамата футболисти не са от Албания, техните родители не идват от Албания. Те не играят в отбора на Албания и въпреки това отпразнуват головете си срещу Сърбия, изобразявайки с ръцете си албанския национален символ.Нищо чудно, че диаспората има много специално отношение към \"родината\". Една нация, с която и двамата нямат почти нищо общо, бива стилизирана като мистично място. \"Родината\" е място, което човек вижда по време на лятната ваканция и за което можеш дори да си внушиш, че е прелестно - поне докато родителите ти или ти самият получаваш заплатата си в евро или в швейцарски франкове.По време на мача Швейцария - Сърбия футболистите Джака и Шакири бяха обиждани от сръбските фенове заради произхода им. Изобразяването на двуглавия албански орел беше доста дипломатичен отговор на тези обиди. От друга страна е абсурдно, че сърбите се чувстват провокирани от един двуглав орел, тъй като и на тяхното национално знаме е изобразен такъв. Това обаче е въпрос на националистическа логика. И човек не трябва да я разбира на всяка цена.Много по-лошо се представи сръбският треньор Младен Кръстаич. Той демонстрира явно, че не умее да губи. Кръстаич обвини съдията Феликс Брих за загубата на Сърбия и заяви:С тази думичка \"нас\" Кръстаич се солидаризира с осъдените военопрестъпници и всъщност каза, че всички сърби са били изправени на подсъдимата скамейка в Хага. Отново националистическа логика.За съжаление, много сърби споделят казаното на Кръстаич. Вероятно и онези запалянковци, които на стадиона в Калининград носеха тениски с лика на осъдения за военни престъпления Ратко Младич, отговорен за убийствата на 8000 души само в Сребреница.А хърватите?Хърватският национален отбор също не се свени да прославя военопрестъпници. Дали германските национали биха могли да празнуват победа в съблекалнята с песни на дясноекстремистки творци, в чиито текстове се осмиват жертвите на нацизма? Надали някой може да си представи подобна кратинка! За хърватските футболисти обаче това е нещо нормално. След победата си над Аржентина те масово запяха една песен, която започва с думите \"За родината винаги готови\". Това е поздравът на хърватските усташи. Песента е дело на дясноконсервативния музикант Марко Петкович с пседвоним Томпсън, който се присмива на мъките на концлагеристите в лагерите Ясеновац и Стара Градишка. В тези лагери систематично са били избивани евреи, сърби, роми и опозиционери.Неведнъж фашисткият поздрав е предизвиквал скандали в хърватския национален отбор. Когато Хърватия се класира за Световното първенство по футбол в Бразилия, Йосип Симунич крещеше към феновете \"За родината!\", а те му отговаряха в хор \"Винаги готови!\". Впоследствие той беше изваден от отбора за Световното първенство в Бразилия. Това обаче не промени нищо.Жалко, защото хърватският национален отбор играе много добър футбол и човек би се радвал на негов успех на Световното първенство в Русия. Аз лично се питам следното: Скъпи балкански приятели, наистина ли сме толкова националистически настроени и толкова жалки? И наистина ли трябва да го показваме непрекъсното на целия свят?", "date": "2018.06.30", "title": "Балканите и Световното: Наистина ли сме толкова жалки?"}
{"url": "https://offnews.bg/112/avtobus-na-gradskia-transport-blasna-i-ubi-vazrastna-zhena-v-plovdiv-683572.html", "text": "Автобус от градския транспорт в Пловдив блъсна и уби възрастна жена, съобщи бТВ.Инцидентът е станал в жилищен район „Тракия”, където тя е пресичала улицата.Водачът не е успял да я види. По първоначални данни жената е пресичала неправилно.Районът е отцепен и на място има полиция и екипи на криминалистична лаборатория.", "date": "2018.06.30", "title": "Автобус на градския транспорт блъсна и уби възрастна жена в Пловдив"}
{"url": "https://offnews.bg/futbol/mishi-batshuaj-zashto-sam-tolkova-tap-brato-683569.html", "text": "Белгийският национал Миши Батшуай стана за смях на целия сват, след като предизвика най-комичния момент по време на световното първенство в Русия.24-годишният нападател обезумя от радост след победното попадение на Аднан Янузай за Белгия във вратата на Англия. Батшуай реши да отпразнува ефектно попадението, като изрита топката с всичка сила по посока на английската врата.Вместо да уцели мрежата, топката рикошира в гредата и се върна право в лицето на Миши. Той веднага се хвана за главата, превивайки се от болка. Всички си помислиха, че си е избил някой кътник.За негов късмет не се стигна до по-сериозни последствия след нережисирания инцидент. Видеото от случката стана хит в социалните мрежи, а феновете се напреварват да измислят смешки с Миши. Самият футболист прие шегите и също се самоиронизира.\"Знаех си, че ще получа тези шеги, веднага след като видях известията си на телефона. Защо съм толкова тъп, брато? А и боли доста\", написа нападателят на Борусия Д в туитър.", "date": "2018.06.30", "title": "Миши Батшуай: Защо съм толкова тъп, брато?"}
{"url": "https://offnews.bg/politika/bsp-sofia-shte-podkrepi-protesta-sreshtu-poskapvaneto-na-toka-parnoto-683568.html", "text": "Изпълнителното бюро на Софийската градска организация на БСП призовава членовете и симпатизантите си да се включат в гражданския протест срещу увеличението на цените на тока, парното и водата.Протестът ще се проведе на 1 юли (неделя), от 10 часа пред сградата на Комисията за енергийно и водно регулиране (бул. „Княз Александър Дондуков“ №8).По същото време се очаква КЕВР да обяви новите цени на тока, парното и водата, след като на 29 юни прие увеличение на цената на природния газ с 10,81%.Вчера парламентарната група на Столетницата внесе в Народното събрание проект за решение за предсрочното освобождаване на Иван Иванов от поста председател на Комисията за енергийно и водно регулиране (КЕВР).В мотивите на предложението на левицата се посочва, че КЕВР е органът, който регулира дейността в енергетиката и във водоснабдяването и като такъв той не тълкува, а изпълнява закона.", "date": "2018.06.30", "title": "БСП-София ще подкрепи протеста срещу поскъпването на тока, парното и водата"}
{"url": "https://offnews.bg/sviat/merkel-osigurila-sporazumenia-s-14-strani-za-barzo-vrashtane-na-migran-683565.html", "text": "Германският канцлер Ангела Меркел е постигнала споразумения с 14 страни за бързо връщане на мигранти, опитващи се да влязат в Германия, предаде ДПА, като се позова на документ, до който е получила достъп.Меркел разказва за споразуменията в писмо от осем страници до партийните лидери на нейните два коалиционни партньора - Християнсоциалния съюз и Германската социалдемократическа партия.Кандидатите за убежище, идващи в Германия, които първо са били регистрирани в друга страна членка на ЕС, трябва да бъдат отведени в по-големи \"центрове за събиране\", където техните случаи ще бъдат разгледани, се казва в документа, цитиран от БТА.Вътрешният министър на Меркел Хорст Зеехофер от баварския Християнсоциален съюз даде на канцлерката срок до юли да вземе мерки за възпиране на мигрантите, идващи в Германия или в противен случай може да се стигне до разпадане на нейната управляваща коалиция.В писмото Меркел информира лидерите на двете партии, коалиционни партньори на нейния Християндемократически съюз, за резултатите от срещата на върха на ЕС, на която бе договорено споразумение за миграцията между европейските лидери.В същото време австрийският канцлер Себастиан Курц обеща пред Австрийското радио и телевизия по-късно тази година да има среща на върха ЕС-Африка.Според постигнатия компромис за миграцията част от решението може да зависи от Африка.По думите му срещата може да се състои между октомври и декември, а дотогава страните членки на ЕС трябва да използват връзките си с африканските страни, за да намерят решение на проблема за миграцията към Европа. Той специално посочи Италия и Либия, както и Испания и Мароко.Страните от ЕС обмислят възможността за създаване на контролирани центрове за мигранти в райони извън ЕС, където ще бъдат докарвани мигрантите, спасени по време на опит да прекосят Средиземно море. В тези центрове Върховният комисариат за бежанците на ООН ще установява техния бежански статут. Международната организация за миграцията ще предоставя подкрепа в техните родни страни на онези, на които е отказано убежище, предвижда също планът.И двете организации подчертаха, че ЕС трябва да се фокусира обаче върху създаването на подобни центрове в европейски страни, отколкото в Африка. Те изразиха готовност за сътрудничество в базирани в Европа центрове.Част от договорената в Брюксел сделка предвижда центрове да има и в Европа, но на доброволен принцип да се решава в коя страна да се разполагат те. Нито една страна досега не е потвърдила, че ще приеме подобен център.", "date": "2018.06.30", "title": "Меркел осигурила споразумения с 14 страни за бързо връщане на мигранти"}
{"url": "https://offnews.bg/futbol/fifa-pokaza-sreden-prast-na-diego-maradona-683567.html", "text": "Световната футболна централа ФИФА е сериозно разтревожена от имиджа на организацията заради поведението на аржентинската легенда Диего Марадона по стадионите в Русия.57-годишният бивш футболист е част от елитна компания звезди, които са на издръжка на ФИФА в Русия и получават по 11 000 евро за посещение на мач, безплатно настаняване и осигурени чартъри за пътуване.След глупостите, които сътвори по време на двубоя между Аржентина и Нигерия от групите, дон Диего вече не е част от този кръг.ФИФА му е спряла парите, а от организацията настояват да започне да се държи прилично. При рецидив ще му бъде отнета акредитацията и той ще получи забрана да посещава стадионите до края на шампионата.По време на драматичния мач с Нигерия, подпечатал класирането на Аржентина на 1/8-финалите, Марадона първо вилня във ВИП-ложата, развя банер със своя лик, заспа, след което се събуди при победния гол на Маркос Рохо пет минути преди края и размаха средни пръсти. В напрегнатите часове след мача се появи информация, че е попаднал в болница със здравословни проблеми, които се оказаха лъжа.", "date": "2018.06.30", "title": "ФИФА показа среден пръст на Диего Марадона"}
{"url": "https://offnews.bg/offtopic/vitc-na-denia-joakim-liov-v-magazina-683549.html", "text": "Продавач в хипермаркета:- Точки събирате ли?Йоаким Льов:- Не, благодаря ...", "date": "2018.06.30", "title": "Виц на деня: Йоаким Льов в магазина"}
{"url": "https://offnews.bg/razsledvane/vlastta-kategorichna-vakantcionnoto-selishte-zad-koral-niama-da-se-683561.html", "text": "Зад „Корал“ няма да се строи. В това са категорични управляващи – на национално и на местно ниво. Дюните ще бъдат опазени, но може да се наложи частният инвеститор да бъде обезщетен. Сагата с намеренията на испанската компания „Ибердрола Инмобилария“ се точи вече с години. И въпреки че преди години идеята им за построяване на ваканционен комплекс на площ от близо 120 дка беше спряна след намесата на държавата и на прокуратурата, мнозина се опасяват, че рано или късно върху дюните може да се излее бетон. Поредните подозрения се породиха и от ограждането, от страна на собственика, на терените зад плажа, с дървени колове и тел. А опасността не е за пренебрегване, защото и в проекта за изменение на Общия устройствен план на Царево тази територия е предвидена за урбанизиране. Което, по закон, няма как да се случи, защото строежът върху дюни е забранен. Това се потвърждава и от думите пред „Хоризонт“ на заместник – министърът на регионалното развитие Валентин Йовев:„“, коментира Йовев. Законът е категоричен, че там, където има дюни, не може да се строи, коментира пред кметът на Царево Георги Лапчев и добавя:„“, казва Лапчев, но пояснява, че практиката на съда не е еднаква в това отношение. Обърнахме се с въпроси към инвеститора – испанската компания „Ибердрола“. Разрешителните за строителство на ваканционен комплекс зад „Корал“ са блокирани от 2014 г., казват в свой отговор към нас от испанската компания:„“, допълват оттам. Затова и не ни отговориха конкретно какви са текущите им инвестиционни намерения. Относно наш въпрос каква част от техния терен попада върху дюни, от „Ибердрола“ поясняват, че чакат вече 4 години публикуването на финалната карта с разположението на дюните. Правели, дори, и собствено разледване по този въпрос. За бъдещите им намерения, допълват, че когато бъдат идентифицирани дюните и техния вид, то тогава ще направат план на база оставащата територия. Въпросът за евентуален строеж, бе поставен преди 4 години към ЕК от евродепутата Светослав Малинов. Това припомни самият той в онлайн – дискусия с Мирослава Петрова от сдружението „Да запазим Корал“, излъчена на неговата страница във Фейсбук. Остава, обаче, въпросът - ако се спази законът и не се допусне подновяване на строителните разрешителни за Корал – какво се случва. Ето и хипотезите на Малинов:„“, коментира Малинов.До средата на юли трябва да бъде отговорено на новия въпрос, отправен към ЕК, от евродепутата, относно случващото се на и зад плаж „Корал“.", "date": "2018.06.30", "title": "Властта категорична: Ваканционното селище зад 'Корал' няма да се строи"}
{"url": "https://offnews.bg/obshtestvo/umartviha-nad-400-zhivotni-zaradi-ekzotichna-chuma-683560.html", "text": "Над 400 животни в царевското село Кости бяха евтаназирани от Агенцията по безопасност на храните. Причината е чума по дребните преживни животни, огнище на която, вече бе регистрирано в Ямболско. След съмнение за заболяването са взети кръвни проби и то е открито в една ферма. За да се ограничи разпространението на заразата е взета крайната мярка да бъдат евтаназирани всички кози и овце - в двете ферми, а и в дворовете на местните жители. „\", посочи началникът на Областната дирекция по безопасност на храните Георги Митев.В селото е наложена карантина, автомобили и пешеходци се дезинфекцират. За хората от Странджа това вече се превръща в кошмар. В планината вече няколко пъти са умъртвявани по подобен начин животни - заради шап, заради шарка, заради син език. Има цели стопанства, които са закривани буквално за ден. В Кости има хора, които за втори път се лишават от поминъка си, след бума на шапа през 2011 година. Заболяването плаши всички в планината. Кметът на Малко Търново Илиян Янчев се страхува, че фермерите ще започнат да крият, че имат болни животни, за да не им ги умъртвят, както се е случвало на няколко пъти:„“, спомня си Янчев. Кметът недоумява как в най-чистата планина винаги се появяват зарази и се опасява, че никой няма да дойде да развива животновъдство в един от най-бедните региони на България.Сбъркана е политиката по отношение на действието при тези болести, смята д-р Петър Бодуров, дългогодишен ветеринарен лекар. Ваксинацията за познатите заболявания щеше да предотврати подобна масова евтаназия на преживните животни, коментира той. Бодуров е категоричен, че тя може да бъде разрешена след искане на държавата до ЕК, но, според него, има други интереси да се ликвидира поминъкът на хората. Масовата евтаназия също може да бъде избегната, ако бъдат изолирани болните животни и бъде наложена строга карантина, подчертава Бодуров.Проби от животни са взети и от други населени места, като Бродилово. Очаква се да излязат и техните резултати, а ако се потвърди отново същото заболяване, ще се пристъпи към същите крайни мерки.", "date": "2018.06.30", "title": "Умъртвиха над 400 животни заради екзотична чума"}
{"url": "https://offnews.bg/horoskop/horoskop-za-30-iuni-6-iuli-ot-antonia-mechkova-680439.html", "text": "Хубаво 7-дневие, обаче от началото му няма твърде да ви се вярва, че нещата вървят съвсем добре. Чак до сряда Овните трябва да поддържат по-забавено темпо, а и да странят от обичайните колегиални интриги. В понеделник сте готови да спорите, после ще анализирате детайлно въпросите и ще се уверите, че не ви засягат много. От четвъртък се връщате към стари уговорки, има куп задачи за вършене и макар че не съответстват точно на амбициите ви, ще се хващате с тях. Близките ви чакат помощ, ще намерите с какво да ги зарадвате.Периодът е хубав за вас, но постигнатото в службата е скромно, а и вие трябва да се държите скромно в делови среди, пред общество. Във вторник и сряда Телците да бъдат много внимателни при уреждане на финансови отношения, а каквито задачи им поставят шефовете – да ги изпипват в срок и до най-малки детайли. През уикенда се посвещавате главно на дома и близки, от понеделник дискретно укрепвате връзките си, но не бързате да натрапвате идеите си за изява. Някои гонят само своя изгода, не помагат на себе си, нито на работата.За вас напрегнат период, нежелани делови и лични изненади се очертават до понеделник. Близнаците да позабравят амбиции и планове, усилията им ще бъдат оценявани по-бавно. Но ще получите оферти, които ви допадат. Ако проблемите са свързани и с финансови тревоги, овладейте се, ще намерите изход и от тях. Във вторник не споделяте, някои просто си дават кратък отдих. Не се увличайте даже да ви се ще по-дълго да си почивате, от сряда трябва да упорствате по задачи, да съобразявате дейността с мнение на шеф, партньори.И за вас преходът от юни към юли не е лесен, отделете малко повече време за общуване с най-близки, техните искрени съвети ще са ви от значителна полза. Раците си чертаят големи планове за изява и печалби, но от понеделник трябва да следват чужди идеи. И едни се натъкват на по-сериозни трудности, мъчно пристъпват към практическа дейност, втори се налагат на колеги и познати... Пазете се от интриганти, за решаване на всеки проблем търсете най-ефективно средство. Някои доста дълго предъвкват лични несполуки, нека вървят напред.Краят на юни ви изправя пред важни въпроси за делови и лични партньорства. Група Лъвове се заемат с обогатяване на знанията и уменията си. Кариерата иска жертви и от понеделник някои си налагат ограничения в общуване. Друг въпрос, че има и такива от знака, които робуват на големи амбиции, а като се издигнат, бързо ще установят: лъскавите постове не са били за тях. От вторник разкривате все повече качества, които са от полза за екипи, в които действате. Избягвайте споровете, изява, принос и обич няма как да останат неоценени...Изпращате юни и влизате в юли с известни делови трудности, но това не ви притеснява, както обикновено. Девите чувстват, че е време да заздравят стари и да създадат нови колегиални и съседски връзки, идеите им ще се посрещат с интерес. В понеделник се съобразявайте най-вече с шефовете си, от сряда усилията ви ще увлекат и другите. Ако ви е нужна подкрепа, ще я имате, но още по-важно е с такт вие да помагате на околни, четвъртък и петък множат съюзници, приятели. И почитатели, необвързаните стабилизират отношения.Това 7-дневие разгаря деловите ви амбиции, но вие сте умерени хора и няма да бързате с начинания, ако има пречки. През уикенда Везните не налагат идеи, в понеделник проверяват здравината на партньорства. Вторник ще ви накара да се съсредоточите в поети задачи, сряда ви носи печалби, четвъртък разширява влиянието ви. Не е случайно, в петък стратегията ви се изяснява за целия екип и работата върви без никой да се претоварва и изнервя. Мнозина ще останат доволни от свършеното и спечеленото, не е изключен и напредък в кариерата.Лятото ви настройва за отдих и развлечения, май е по-добре да се стегнете, очертава се доста работа. За част от Скорпионите се откриват редица шансове за включване в интересни проекти, в понеделник и вторник не се налагайте, преди да сте се изяснили с шефове. Някои са по-критични към околните, но да насочат укорите и към себе си, като че ли са се отпуснали. В сряда и четвъртък трябва да приключите старите задачи, да помогнете на колеги и близки, да ги мотивирате за упорство. В любовта сте научили ценен урок без да ви се месят.Доста ценни идеи имате за изява и печалби, трябва да ги прокарвате с голяма отстъпчивост до края на периода. Едно, че много Стрелци все току се взират в пропуски на другите, а подценяват риска от прибързаните си решения. Второ, нужна ви е помощ от влиятелни хора, но ако нямат време за вашите грижи – може да предприемете обходна маневра. В понеделник проучвайте по-сериозно ситуацията, във вторник търсете съдействие от близки и особено от дами, по-отзивчиви са. На път - важни уроци и срещи, за любов не бързайте.Плановете ви са амбициозни, но дали и условията са подходящи за тях? Доста Козирози още през уикенда трябва да се отдръпнат от колеги и познати, които не се отнасят твърде сериозно към общите задачи или превръщат дейността в гонитба на личен интерес. От понеделник ще прокарвате идеите си с повече такт, а от вторник може и да се затворите в себе си, докато си подсигурите успешно изпълнение на ангажиментите. Ще се натъкнете на още пречки, но упорствате и в петък ще си дадете време да обмислите следващи свои изяви. Това 7-дневие изисква стриктно уреждане на административни, делови, финансови и по-лични неща, действайте внимателно и не се налагайте на близките. През уикенда Водолеите да проучват всеки детайл, припряност и в тяхната работа, и в помощта за роднини може да им докара яд. От понеделник до сряда се вслушвайте внимателно в думите на околните, някои могат да ви навредят и вие трябва да се предпазите. Сигурен щит са ви верните приятели и старанието в работата. С техника сте излишно самоуверени, а не сте майстори.За вас периодът е по-динамичен, а и сте готови от уикенда да се втурнете подир амбициозните си делови цели. В понеделник Рибите ще търсят разни услуги, във вторник може да се огледат за нови партньори, имат енергия за цял екип. В четвъртък и петък изяснявайте по-внимателно бизнес и финансови въпроси, печалбата не ви е в кърпа вързана. Обаче ще ви помагат влиятелни личности, оценили са уменията, предаността ви в работата. И пестеливост не вреди... Грижете се за тонуса си, в любовта заложете и на духовно общуване. ", "date": "2018.06.30", "title": "Хороскоп за 30 юни – 6 юли от Антония Мечкова"}
{"url": "https://offnews.bg/kultura/preporachvame-vi-frantc-v-dom-na-kinoto-683542.html", "text": "Днес от 12:30 часа в Дом на киното ще се прожектира филма \"Франц\" на режисьора Франсоа Озон.След Първата световна война в едно немско градче младата Ана не спира да скърби над гроба на своя покоен годеник Франц, който е убит на фронта във Франция. Един ден, малко след поражението на Германия, на същия този гроб цветя оставя и младият французин Адриан. Присъствието му предизвиква неочаквани емоции и страсти.", "date": "2018.06.30", "title": "Препоръчваме ви: 'Франц' в Дом на киното"}
{"url": "https://offnews.bg/politika/avstria-poema-evropredsedatelstvoto-s-kontcert-v-alpite-683546.html", "text": "Австрия поема днес председателството на Съвета на ЕС от България. Церемонията ще се състои в австрийските Алпи под връх Планай, висок 1906 метра.Организаторите на събитието призоваха гражданите да дойдат със семействата и приятелите си, като си вземат одеяло и австрийски храни за пикник. Началото на австрийското европредседателство ще бъде дадено в присъствието на председателя на Европейския съвет Доналд Туск и на австрийския канцлер Себастиян Курц, който е запален планинар.На алпийския стадион ще има концерт на музиканти от цяла Европа. На събитието ще присъстват около 7000 гости до горната станция на лифта Планай, а други 20 000 души ще са в долината, съобщиха световните агенции.Премиерът Бойко Борисов ще се срещне с австрийския си колега Себастиан Курц, за да му предаде символично европредседателството. Мотото на австрийското председателство е \"Европа, която защитава\".Приоритетите на председателството на Австрия ще са сигурност и борба с нелегалната миграция, осигуряване на просперитет и конкурентоспособност чрез цифровизация и стабилност в съседните на ЕС страни.Австрия вижда себе си като неутрален посредник в рамките на европредседателството, като с тази си роля си поставя за цел да строи мостове и ще допринася за единството на ЕС. Малко преди Австрия да поеме щафетата от България пък, канцлерът Себастиан Курц обяви и позицията на страната по отношение на мигрантите, като заяви, че ще започне създаването на центрове за кандидати за убежище извън ЕС. Курц се гордее с ролята си за затварянето на Балканския миграционен маршрут в началото на 2016 г., когато беше външен министър, в координация с други страни в региона.", "date": "2018.06.30", "title": "Австрия поема европредседателството с концерт в Алпите"}
{"url": "https://offnews.bg/zvezdi/otceliavane-v-sabota-po-viasat-explore-683503.html", "text": "Специален блок с поредни епизоди на „Най-трудното оцеляване Аляска“, „Ловът в Аляска“, „Големият див север“ и „Селекцията Великобритания“ с Ант Мидълтън и екипа му очакват зрителите на survival Saturdays (съботи, посветени на оцеляването) по телевизионния канал . Началният час е 21:15.Имате ли уменията, необходими, за да оцелеете? От смелите победи на издръжливостта в пустошта на Аляска, през обучаващите се за спецчастите, тласнати до предела на способностите си, до живота на хора, живеещи в затънтените покрайнини на цивилизацията - по Explore ще видите някои от най-екстремните поредици за оцеляването.• „Най-трудното оцеляване Аляска“ показва захвърлени в пустошта на Аляска, разчитащи само на своята изобретателност, експерти по екстремно оцеляване. Те си проправят път през ледникови долини и планински върхове, сред хищници и опасен климат.• „Ловът в Аляска“ ни пренася на о-в Кодиак в Аляска - дом на 13 000 жители и най-голямата и смъртоносна мечка в света - Кодиакската кафява мечка. Наблюдаваме местните ловци, докато преследват най-кръвожадния хищник на Америка.• „Големият див север“  е риалити поредица, която проследява живота на траперите по границите на Аляска и Юкон.• „Селекцията Великобритания“ разказва за елитна група от бивши войници от Силите за специални операции, която подлага 25 цивилни на необичайна серия от физически и психологически изпитания, взети от истинската процедура за прием.", "date": "2018.06.30", "title": "Оцеляване в събота по Viasat Explore"}
{"url": "https://offnews.bg/obshtestvo/zhalt-kod-v-14-oblasti-za-silen-viatar-na-mesta-otnovo-shte-vali-683527.html", "text": "Жълт код е обявен в 14 области заради очакван силен вятър. Жълтият код е в сила за областите Видин, Монтана, Враца, Плевен, Габрово, Велико Търново, Ловеч, София-град, София-област, Перник, Кюстендил, Благоевград, Пазарджик и Пловдив. Атмосферното налягане ще бъде по-ниско от средното за юни. Ще има и разкъсвания на облачността, но ще има и превалявания, временно интензивни, а и на места, главно в източната половина с гръмотевици, сочи прогнозата на Националния институт по метеорология и хидрология към БАН.На отделни места в Северна България и в планинските райони ще има значителни валежи. През деня вятърът от запад-северозапад ще се усили - ще бъде предимно умерен, в западната част на Дунавската равнина и в Горнотракийската низина и временно силен. Температурите слабо ще се повишат и максималните ще бъдат между 23° и 28°, в София около 22°. По-късно през деня от запад облачността ще започне да намалява.Над планините ще облачността ще е по-често значителна, след обяд купесто-дъждовна. Ще има валежи и гръмотевици. Ще духа умерен и силен северозападен вятър. Максималната температура на височина 1200 метра ще е около 17°, на 2000 метра – около 10°.Над Черноморието около и след обяд ще има краткотрайни валежи и гръмотевици. Преди обяд ще има временни намаления на облачността. Ще духа умерен западен вятър. Максимални температури по крайбрежието 24-25°, близки до температурата на морската вода. Вълнението на морето ще бъде 1-2 бала.", "date": "2018.06.30", "title": "Жълт код в 14 области за силен вятър, на места отново ще вали"}
{"url": "https://offnews.bg/112/ostava-chastichnoto-bedstveno-polozhenie-v-roman-chepelare-tarsi-pomo-683550.html", "text": "Частичното бедствено положение остава в сила в Роман. Река Малък Искър излезе от коритото си и потопи цял квартал, а хора и животни бяха евакуирани с багери.Започна изпомпването на водата от имотите. В района все още има хора без ток, съобщи БНР.След спада на нивото на река Малък Искър, водите ѝ, които бяха залели улици в Роман, се отдръпнаха в речното корито. 4 екипа на Гражданска защита отводняват приземните етажи, мазетата и дворовете на засегнатите близо 100 къщи и няколко жилищни блока. Наводнени са и електропреносни съоръжения, затова все още някои абонати в Роман нямат ток.Очаква се електрозахранването да бъде възстановено следобед. Обявеното бедствено положение в Етрополе, Чепеларе и Смолян беше отменено. Комисия започва да оглежда и оценява щетите. Кметът на Чепеларе Славка Чакърова заяви, че общината не разполага със собствени средства и ще очакват помощ от държавата, съобщи Нова телевизия.В последните 2 дни в района на Чепеларе водата затрудни преминаването заради свлачища. Няма бедстващи хора, но материалните щети са сериозни.Хиляди декари обработваема земя край Катуница са унищожени, след като река Чая скъса дигите на две места. През последните 2 дни имаше десетки сигнали за наводнени къщи, мазета, приземни етажи и паднали дървета.", "date": "2018.06.30", "title": "Остава частичното бедствено положение в Роман, Чепеларе търси помощ от държавата"}
{"url": "https://offnews.bg/politika/borisov-pristigna-v-avstria-za-predavaneto-na-evropredsedatelstvoto-683552.html", "text": "Министър-председателят Бойко Борисов пристигна в Австрия.Там той символично ще предаде председателството на Съвета на Европейския съюз на австрийския канцлер Себастиан Курц.Преди събитието Борисов ще проведе работна среща с канцлера Курц и председателя на Европейския съвет Доналд Туск.В състава на официалната делегация в Австрия е и министърът на Българското председателство на Съвета на Европейския съюз 2018 Лиляна Павлова.", "date": "2018.06.30", "title": "Борисов пристигна в Австрия за предаването на европредседателството"}
{"url": "https://offnews.bg/112/navodneniata-vzeha-zhertva-obnovena-683553.html", "text": "Наводненията през последните дни у нас взеха жертва. Мъж е починал в град Роман, съобщи Нова телевизия. Сигнал за инцидента е получен около 20.30 часа вчера.По първоначални данни 62-годишният мъж е слязъл в подземното мазе на къщата си, за да го отводни с електрическа помпа. Последвал е токов удар, съобщиха от МВР.При оглед от полицейски и лекарски екипи по тялото на починалия не е имало следи от насилие.Близките, които са станали свидетели на инцидента, са отказали аутопсия.", "date": "2018.06.30", "title": "Наводненията взеха жертва (обновена)"}
{"url": "https://offnews.bg/izvan-terena/bojko-borisov-se-pohvali-s-teniska-na-eden-azar-683554.html", "text": "Министър-председателят Бойко Борисов се похвали с новата си футболна придобивка – фланелка на нападателя на Челси и белгийския национален отбор Еден Азар.Тениската е подарък от белгийския министър-председател Шарл Мишел, след като Борисов го поздравил за победата над Англия (1:0) на Мондиал 2018.\"Въпреки трудните разговори в Брюксел, Белгия ликува след вчерашната футболна победа. Поздравих белгийския ми колега Шарл Мишел за успеха, а той ми подари тениска на тяхната футболна звезда Еден Азар\", написа Борисов в официалния си профил в социалната мрежа Фейсбук.Министър-председателят е повече от щастлив, че е получил фланелка именно на Азар, тъй като по всяка вероятност е привърженик на Челси.Припомняме, че преди време Борисов публикува снимка на фона на магнолии, на която той е с анцуг на \"сините\" от Лондон, където се подвизава белгийската звезда.", "date": "2018.06.30", "title": "Бойко Борисов се похвали с тениска на Еден Азар"}
{"url": "https://offnews.bg/obshtestvo/promeni-v-dvizhenieto-na-avtobusi-v-sofia-ot-utre-683545.html", "text": "Промени в движението на автобуси 9, 84, 184, 94 и нощна линия N2 се въвеждат от утре, съобщи ЦГМ. Те ще са в сила до 16 август. Автобусна линия № 9 (в посока ул. “Ген. Гурко”): от автобаза Искър по маршрута си до кръстовище бул. „Евлоги и Христо Георгиеви”/бул. „Цар Освободител”, надясно по бул. ”Цар Освободител”, надясно по бул. ”Васил Левски”, надясно по ул. ”Шипка” и по маршрута си до Автобаза Искър.За линията се разкрива временна спирка бул. ”Евлоги и Христо Георгиеви” на 40.00 метра преди десния завой към бул. ”Цар Освободител”.Автобусни линии № 84 и 184: В посока ул. ”Ген. Гурко”: от летище София по маршрутите до бул. ”Евлоги и Христо Георгиеви” до спирка с код 1289 ”Пл. Орлов мост”- спирката става крайна за маршрутите.Автобусите продължават до моста пред Национален стадион ”Васил Левски”, където е технологичният престой и водачите ползват почивки. В посока летище София: от моста пред Национален стадион ”Стадион Васил Левски” наляво по бул. ”Евлоги и Христо Георгиеви”, надясно по бул. ”Цариградско шосе” до спирка с код 1287 ”Пл. Орлов мост”- начална и по маршрутите си.Автобусна линия № 94 (в посока СУ Св. Климент Охридски): от Студентски град по маршрута си до кръстовище бул. ”Черни връх”/бул. ”Евлоги и Христо Георгиеви”, надясно по бул. ”Евлоги и Христо Георгиеви” до площад ”Орлов мост”, обратен завой, бул. ”Евлоги и Христо Георгиеви” до бул. ”Черни връх” и наляво по бул. ”Черни връх” по маршрута си до Студентски град.Нощна автобусна линия № N2– маршрутът и разписанието не се променят. За линията се променят спирки. ", "date": "2018.06.30", "title": "Промени в движението на автобуси в София от утре"}
{"url": "https://offnews.bg/nashite-avtori/dve-cherni-flanelki-razkaz-ot-zdravka-evtimova-683528.html", "text": "Бяха се хванали за ръка. Две деца, облечени в еднакви черни панталонки и черни фланелки, каквито продаваха в кръчмата на Старо село. Оттам всеки можеше да си купи боб, олио, хляб, кафява рокля на цветя, мотика, нож и дрехи от втора до десета употреба. Много хубави, евтини като калта маркови дрехи от Швейцария, където доскоро бе работил собственикът на магазина. Едното дете беше остригано дълбоко, човек можеше да обърка гладкото му черепче с буркан с кисело зеле. Друг път! Момчето бе червенокосо, та пращеше. Другото дете имаше черна коса. Двете не приказваха, подскачаха, тичаха, хванати за ръка, и се смееха. Толкова много се смееха, че този смях звучеше малко страшно в празната улица през септември, в селото, което този следобед бе затворило очи и само двете хлапета виждаха пътя към гората.- Анче, аз знам една колиба. Оттам пъдарят пазеше да не крадем черешите. Ясно ми е къде е.- Аз знам същата колиба, Шушомире. Какво ще правим там?- Нищо. Но докато те бяха вземали от мене, Анче, и ти стоя в София при истинската ти майка, аз ходех в тая колиба. Седях там по цял ден.- Защо седя там?Момчето не отговаряше дълго време, после изведнъж закова на място. Момичето с косата като парашут от черно платнище също спря.- Те пак ще искат да те закарат там, Анче. А аз не искам да те закарат там – каза момчето. – Тогава те вземаха от мене. Аз почнах да седя на оная стара пейка - точно дето беше седяла ти. И все едно никой не те е взимал от мене. Даже спях на тая пейка, а тя е по-стара от гората. През нощта идваше есента и ставаше много студено, нищо че още беше септември.- Аз не знаех, че есента идва през нощта.- И аз не знаех – призна момчето. – Но я дебнех. Седя на старата пейка и виждам - есента изсипва студ върху земята. Тате ми каза – „Прибирай се“, аз не се прибирам, седя на пейката, точно на твоето място, и все едно си до мене, както си сега. Тате се ядоса и взема, та нацепи пейката на трески, после ги запали. Така аз вече не можех да седя с тебе и да гледам как студът се кара на тревата.- Добре – каза по-малката черна фланелка.- Не е добре – възрази рижата, остригана до кост глава. - Ще трябва да тичаме до къщичката на пазача. Не бой се. Нея тате не може да нареже на трески, защото е на кметството.Беше преди обед, но облаците се търкаляха върху деня и го излъгаха да се превърне в нощ. Реката предеше с вретената си от водорасли, цялата потънала в пожълтяла коприва и бъз.- Ако искат да ме вземат пак там, знаеш ли какво? Да се скрием завинаги в къщичката на пазача! Тя е далече и от нас, и от вас – предложи щастливо момичето.- Да! – съгласи се червената манатарка. – Ще вземем дрехи и от вас, и от нас, две стари лъжици, две стари вилици, а хляба ще го държим в кутия за обувки.- Шушомире, ти си най-умното дете на света, нищо че са те остригали като шиле - прошепна момиченцето. – Ще ни трябват и одеяла.- Да – съгласи се по-голямата фланелка. – Хайде.Както си вървяха надолу към изпосталялата след пека и лятната жега река, двете деца изведнъж хукнаха като пощурели към хълмчето. Там се издигаха две постройки – и двете квадратни, яки от камък – по този край имаше повече камък, отколкото кал – каменни кутии с малки прозорци, без тераси, без милост в тях, здрави, стабилни, със стени по-дебели от тези на кметството, и дворове, оградени с яки дувари от камък – ту сив, ту кафяв, грозни и страшни. Но това им беше задачата – да плашат народа, че народът стана крадлив, невестулка, а не народ. Ако видиш някого по улицата, след като есента изтърси нощта над Старо село, значи този човек е пиян. Ако не е пиян, значи е тръгнал да краде. Най-добре го набий и бягай. Иначе ще те бие той.Може и да се позабавиш малко, спокойно. Намираш се в Старо село, а е известно в Радомирско – от година тук живее Дарина, втората жена на Асьо, доведената майка на Анчето. Да, грамадната като джип мацка, същата, дето връзва крадците като суджуци, нанизва ги на едно въже и ги прекарва през площада. Ако смееш, кради, мерси, моля, аз не съм краднал от месец и половина, госпожо Дарина.Едното дете, малката чернокоса фланелка, се прокрадва към едната къща, по-високата, омазана в бяло, като че ще скочи да се ожени още утре. Другата къща също е омазана, но е боядисана с много жълто, много силно, за да плаши хайдуците. След десет минути – това е времето, през което два чифта крака като котараци се изкатерват на белия и на жълтия таван – се случва нещо важно. Къщите са сериозни, сякаш се връщат от оран, тежки като жени, които чакат да легнат да раждат след месец време. От таваните на тия сериозни къщи черните фланелки са измъкнали по едно черно найлоново чувалче дрехи – много стари облекла, когато например баща ти още е тежал седемдесет кила, а сега е сто и десет; когато в бялата къща е имало жена и е обличала такава тясна рокля, в която и куче трудно ще се побере.– Мамо - прошепна момичето на роклята. - Не се плаши за мене. В къщата на пазача ще е хубаво.Червенокосата по-голяма фланелка попадна на едно ужасно изгризано от молци кафяво палто. Бабо, нали знаеш, ти си най-добрата баба на света. Аз ти го казвам, Шушомир. Никога не лъжа. Ти се казваш Страцимира, а аз - Страцимир, но е много трудно да си извиеш езика, затова ми викат Шушомир. Слушай, бабо. В колибката на пазача няма да ме изядат вълците. Ще ги е страх от твоето страшно палто. Ние с Анчето ще живеем там, докато дойдат да ми я вземат. Няма да им я дам. Мъжът на истинската ѝ майка, оня с бялата коса и черния мерцедес, ще си помисли: – Пазачът е там, в къщурката. Ще ме гръмне – и няма да посмее да припари насам.Може да се оженя за Анчето, ако през това време тя порасне и се съгласи да ми стане жена и ако аз се съглася да ѝ стана мъж. Аз вече се съгласих да ѝ стана мъж. Това означава като тате да не даваш на мама да вдига тежко, да копае земята, когато се е спекла като паве, и означава, когато мама започне да боядисва къщата, ти да отидеш да вземеш четката и да кажеш: „Ти си ниска, Вяро, ходи да ми сготвиш боб с пушени ребра, аз ще довърша.“ Да си мъж значи на Коледа да купиш една дебела жилетка на мама. Така тя е по-корава от гриповете и въобще не кашля, даже по-малко от седмица кашля – набрал си жълт кантарион, лайка, липов цвят и бъз. Да си мъж, значи да знаеш къде стои бъзът и да кажеш на мама:– „Направих ти чай от бъз, жено. Ще ти мине.“ Достатъчно е мъжът да каже – „Ще ти мине, жено“ и то ти минава.По-дребната черна фланелка едва мъкнеше чувала, измъкнат от бялата къща. В него има стари ризи, една - но огромна! - кадифена пола, въобще недокосната от молци. Ана помнеше как бащата ѝ беше измънкал:– Дарино, махни тая пола. В нея си като кран, облечен в рокля.По тава време Дарина още не беше станала мама Дарина, а си беше кран, облечен в рокля. Тогава Дарина нищо не каза, тя е такава - първо ти залепя един зад врата, после обяснява защо. Така и направи – удари бащата на малката черна фланелка по врата. Човекът веднага ѝ рече: – „Мерси, моля, госпожо“, обаче го глождеше някоя кост – като те гложде някоя кост в Старо село, означава, че със свещ си дириш боя – и бащата продължи да си го дири:- Дарино, махни тая черна пола, човек носи черно, като някой умре. Аз носих черно, като ми избяга Ана. Тя не беше умряла, ама аз все черно носих, за да не ми е толкоз мъка. Но пак ми беше мъка. И като те гледам с това черно, Дарино, пак ми става мъка за Ана.Дарина – тогава въобще не приличаше на майка, а на автобусната спирка с откъртен от бурята покрив, го плесна по врата. На такава спирка нищо не ти пази тила и дъждът те блъска ли, блъска. Дъждът има толкоз ръце, колкото са неговите капки. Затова е мокър.- Като носиш тая черна пола, аз ще умра, Дарино – каза баща ми. - Но ми е жал, че ще умра, без да съм видял за последно Ана.Дарина, както си разрязваше едно пиле – тъкмо го беше заклала, защото бащата на момичето в черна фланелка и на бълха не можеше да отреже главата – Дарина с ръце още кървави от пилето – (Ах, как ми се яде пилешко кокалче, мислеше си тогава момичето. Мерси, моля, Дарино, няма много месо да изям. Сипи ми цялата тенджера супа и ще мета къщата по седем пъти на ден. Мога да броя до седем, не те лъжа, Дарино.)Дарина хвърли ножа на земята, както си беше кървав. И както ръцете ѝ бяха изцапани от пилето, свлече полата – толкоз грамадна пола, че малката фланелка се изплаши. То беше пола за планина, не за жена. Сега полата за планината беше натъпкана в черния найлонов чувал.Дарина ми стана майка. Браво, Боже мой, ти знаеш кого да направиш майка и на кое дете да я дадеш. Заради мама Дарина вярвам, че си горе между върховете на боровете, че си направил слънцето, Боже мой, защото мама Дарина и слънцето са брат и сестра. Пускай по едно-две парченца слънце, докато аз и Шушомир сме в колибата на пъдаря - да ни свети. Като гледам в чувала тая черна рокля на истинската ми майка, няма да ми е мъчно за нея. Тате казваше – „Черното ти взима скръбта, Ано. Я ходи ми донеси черна фланелка“ – но той си нямаше черна фланелка. „Ходи ми открадни черна фланелка, Ано, щерко. Иначе все майка ти виждам - ей там, на масата. Там ли е майка ти, Ано, на масата? Не е ли?“Бащата беше пиян. Детето ходи във втората употреба - тогава магазинерка беше леля Димитричка - и каза: – Мерси, моля, лельо Димитричке, ето ти вода, минерална - чак до капачката на шишето! - и взема метлата, измете. – Дай ми една черна фланелка. Черното прави така, щото баща ти спира да вижда майка ти на пейката, но аз не искам да спира да я вижда, лельо Димитричке. Димитричка имаше една дълга пръчка и първо тръгна да опаше детето по гърба с нея, но после спря да пипа пръчката и хвана една толкоз черна фланелка, че в магазина се стъмни.- Дай я на баща ти, пияницата – каза Димитричка. – Ето ти и на тебе едно нещо. Рокличка, най малката в магазина, хем жълта от горе до долу. Така ще ти е весело – каза Димитричка.- Но ще мога ли с нея да сънувам мама?- Ще можеш – каза Димитричка. – Дано не я сънуваш. Не заслужава.Но истинската ми майка заслужава да я сънувам, Боже мой. Не е толкова яка като мама Дарина, като мен е никаква и слаботелесна. Но я пазя насън. Все ще я пазя, само ми давай да я сънувам понякога, Боже мой.Двете хлапета се срещнаха на края на пътя, защото пътят беше мързелив и стар, боляха го краката и с последни сили успяваше да докрета до жълтата къща. По-натам потъваше в земята и от път се превръщаше на поляна. Поляната има много крака, всяка тревичка е стъпка към планината - и точно там, на полятата, цялата покрита с есен и септември, хлапетата спряха. Червенокосото хлапе, по-високо с глава от дребното, но не особено яко на вид, грабна чувала от момичето с коса, черна като калта на измършавялата през лятото река, и каза:- Дай. Аз съм мъж - очевидно му беше трудно да мъкне двата натъпкани с вехти партакеши чувала, но момчето крачеше напред и момичето една успяваше да го догони.- Чакай, аз съм жена. Ще ти пазя страх. Страхът е приятел на жените. Затова даже като се плашат, пет пари не дават на страха.Двете къщи, бялата и жълтата, които приличаха на канари, си имаха дворове – и двата двора не бяха чистени, изглеждаха страшно и между тях се издигаше още по-страшна, черна, ужасна, дебела и висока стена от камъни. Имаше време, когато тези съседи не можеха да се понасят. Повечето хора из тоя край не можеха да се понасят и яките стени много им помагаха. Но на едно място камъните бяха разбутани и между двата двора, между яките, заплашителни като топове къщи имаше дупка. Към разместените камъни от бялата къща излезе висока и страшна като оръдие жена в рокля на цветя. Мащехата – Боже мой, защо си измислил такава грозна дума за мама Дарина! Този път много си объркал думите, Боже мой! След Дарина към дупката бавно се заклатушка висок, тънък-дълъг мъж, слаб и усукан като хавлията на баба ти. Бащата на момичето.От жълтата къща първо излезе мъж, по-висок от зида и от хълма едновременно. Брадата му беше небръсната от много дни, червена, та люта като наниз горчиви Староселски чушки, мъж, който по-добре да беше мъж на голямата жена в кафявата рокля на цветя, въпреки че всички цветя по роклята вече нищо не струваха, защото лятото бе отлетяло оттатък Витоша. След рижата брада заситни една жена дребна, но бърза – също като Шушомир, пълна като пълна дамаджана с червено гъсто вино.- Децата! – каза ниската жена и в гласа плисна щастливо червено вино.- Анчето… и Шушомир - въздъхна грамадната жена с кафявата рокля на цветя, която трябваше да носи през юли, но кръвта ѝ беше силна, затова цветята разцъфтяха върху роклята ѝ дори сега, през есента. – Моето Анче...  После всъчки млъкнаха.- Колибата на пъдаря – измърмори червената като салата с моркови брада. – Главата си режа, ако двете хлапета не издраскат дотам.", "date": "2018.06.30", "title": "Две черни фланелки: разказ от Здравка Евтимова"}
{"url": "https://offnews.bg/sviat/sramuvam-se-ot-omalovazhavaneto-na-natcistkite-prestaplenia-obiavi-ge-683548.html", "text": "Германският президент Франк-Валтер Щайнмайер порица езика, използван от някои политици, когато говорят за нацисткия период в историята на страната, и каза, че изпитва срам от омаловажаването на престъпленията през Втората световна война, предаде ДПА, цитирана от БТА.\"Имам впечатлението, че тези, които говорят по този начин, нямат и най-бегла представа колко унищожително е това за признанието и уважението, което Германия си е извоювала през изминалите десетилетия\", каза Щайнмайер пред в. \"Франкфуртер алгемайне цайтунг\".\"Аз лично се срамувам от такива изказвания. Срамувам се и от пренебрежителния език, който използват напоследък германските политици, описвайки епохата на националсоциализма\", добави той.Членове на крайнодясната партия \"Алтернатива за Германия\" (АзГ), която за първи път влезе в парламента след миналогодишните избори, многократно са предизвиквали възмущение с коментарите си за нацистка Германия и Холокоста.Въпреки растящата популярност на АзГ Щайнмайер изрази убеденост, че голямата част от германците не подкрепят опитите националсоциализмът да се зачеркне от германската история и да бъде представян като нещо незначително.Президентът направи тези коментари на фона на засилващо се безпокойство от антисемитските прояви в германското общество.В отговор на твърденията, че проблемът се е изострил в резултат на миграцията от арабските страни, Щайнмайер отбеляза, че е възможно сред мигриралите в Германия да има антисемитизъм, но в същината си антисемитизмът е германски проблем.", "date": "2018.06.30", "title": "Срамувам се от омаловажаването на нацистките престъпления, обяви германският президент"}
{"url": "https://offnews.bg/politika/borisov-razgovaria-s-tusk-i-kurtc-predi-nachaloto-na-avstrijskoto-evro-683557.html", "text": "Премиерът Бойко Борисов, федералният канцлер на Австрия Себастиан Курц и председателят на Европейския съвет Доналд Туск проведоха среща преди символичното предаване на Председателството на Съвета на ЕС.Във фокуса на разговорите бяха поставени резултатите, постигнати по време на Българското председателство на ЕС и приоритетите на Европейския съвет в следващите шест месеца, по които ще работи Австрийското председателство.Българският министър-председател благодари за конструктивния диалог в Съвета, който даде възможност да се поднови вниманието върху балканския регион.„Даването на ясен хоризонт за започване на предприсъединителни преговори с Албания и Република Македония постави основите за перспективата на целия регион“, каза Борисов и подчерта, че Срещата на върха за Западните Балкани в София е изиграла много важна роля в този процес.Министър-председателят Борисов пожела успех на канцлера Курц с председателството и подчерта, че винаги може да разчита на председателя на Европейския съвет Доналд Туск.Австрийското председателство продължава линията на Българското като акцентира върху три основни приоритета - сигурност и борба с нелегалната миграция, конкурентоспособност чрез дигитализация и перспектива за страните от Западните Балкани и Югоизточна Европа.", "date": "2018.06.30", "title": "Борисов разговаря с Туск и Курц преди началото на австрийското европредседателство"}
{"url": "https://offnews.bg/sviat/zemetresenie-sas-sila-6-1-po-rihter-razliulia-krajbrezhieto-na-meksiko-683547.html", "text": "Земетресение с магнитуд 6,1 по скалата на Рихтер разлюля тихоокеанското крайбрежие на Мексико, съобщи Геофизичния институт на САЩ, цитиран от Ройтерс.Епицентърът на труса е бил на 88 км в посока запад-югозапад от град Сиулатлан, щата Халиско. Земетресението е било на дълбочина 10 км.За момента няма информация за щети. ", "date": "2018.06.30", "title": "Земетресение със сила 6,1 по Рихтер разлюля крайбрежието на Мексико"}
{"url": "https://offnews.bg/obshtestvo/razbiha-narkooranzheria-do-sofia-683556.html", "text": "Наркооранжерия край София беше разбита при операция на сектор „Наркотици“ в Главната дирекция „Национална полиция“, съвместно с разследващи полицаи от Столичната дирекция на вътрешните работи и Областната дирекция на МВР – София. Двама мъже са задържани за разпространение и за производство на наркотици.Акцията е проведена на 28 и 29 юни на територията на столицата и София-област. В резултат на действията на криминалистите са образувани две досъдебни производства. Едното е за разпространение на наркотици, а другото - за отглеждане с цел разпространение.Първоначално е установен и задържан на един от изходите на столицата А. С. (42 г.) от София в момент на сделка с наркотични вещества. При проведените процесуално-следствени действия, под капака на колата, с която се придвижвал, са открити марихуана и амфетамини. По време на проверката е присъствал и екип на Пътна полиция, който е установил, че А. С. шофира с отнето свидетелство за управление на моторно превозно средство, а след направен тест е констатирано, че е бил зад волана след употреба на наркотични вещества.По-късно е направена проверка на адрес, ползван от 42-годишния мъж в община Ихтиман, където са открити и иззети две електронни везни, пликчета, съдържащи тревиста маса и вещества на бучки и на прах.При последвали допълнителни процесуално-следствени действия е проверен адрес в село в околностите на София. Там е открита наркооранжерия с 253 саксии марихуана. На място е задържан Е. И. (30 г.), който е отглеждал растенията.Работата по изясняването на случая продължава под надзора на Софийската градска прокуратура. А. С. и Е. И. са задържани за срок до 72 часа с прокурорско постановление.", "date": "2018.06.30", "title": "Разбиха наркооранжерия до София"}
{"url": "https://offnews.bg/112/otkriha-prostrelian-mazh-na-okolovrastnia-pat-vav-veliko-tarnovo-683559.html", "text": "Прострелян мъж е открит на околовръстния път във Велико Търново. Нападението е станало около 22.30 часа снощи. Минувач е намерил мъжа с прострелна рана в областта на главата. Мъжът е настанен за лечение във великотърновската болница с опасност за живота. Има задържан заподозрян като съпричастен към нападението, съобщават от полицията. Става въпрос за мъж от Велико Търново. Работата по изясняване на случая продължава под наблюдението на прокуратурата.По неофициална информация стрелецът е криминално проявен и се е занимавал с наркотици.", "date": "2018.06.30", "title": "Откриха прострелян мъж на околовръстния път във Велико Търново"}
{"url": "https://offnews.bg/futbol/levski-poklon-pred-neprezhalimite-asparuhov-i-kotkov-683555.html", "text": "На този ден преди 47 години две от легендите на Левски и българския футбол Георги Аспарухов-Гунди и Никола Котков намират смъртта си след катастрофа на прохода Витиня.\"", "date": "2018.06.30", "title": "Левски: Поклон пред непрежалимите Аспарухов и Котков"}
{"url": "https://offnews.bg/obshtestvo/apostol-praznuva-imen-den-683544.html", "text": "Църквата отбелязва днес Събор на светите славни и всехвали дванадесет апостоли. Това е празник за обща прослава на Христовите благовестители, наречени апостоли, т.е. пратеници.Те са Симон Петър, Андрей Първозвани, Иаков Заведеев, Иоан Богослов, Филип, Вартоломей, Тома, Матей, Иаков Алфеев, Иуда Иаковов, Симон Зилот, Матий (Матия) - на мястото на Иуда Искариот.Към тях се причислява и апостол Павел, затова този ден се казва още Павловден. Имен ден днес празнува Апостол. ", "date": "2018.06.30", "title": "Апостол празнува имен ден"}
{"url": "https://offnews.bg/futbol/anglijski-otbor-zapochna-pregovori-s-tcska-za-karanga-683551.html", "text": "Английският Рединг е започнал официални преговори с ЦСКА за нападателя Фернандо Каранга, пише местното издание “Рединг Кроникъл”.Един от амбициозните клубове в Чемпиъншип доскоро трябваше да избира между бразилския голмайстор на “червените” и финландския стрелец Тийму Пуки, който е футболист на Брьондби.Мениджърът на Рединг Пол Клемънт обаче иска да смени изцяло атаката си и за тази цел да привлече и двамата нападатели.“В критична позиция сме и трябва да направим нещо за атаката ни. Надявам се, че ще привлечем повече от един добър футболист на тази позиция.Вече започнахме преговори за футболисти, които имат трансферни цени и това донякъде усложнява нещата. Но сме уверени, че ще успеем да уредим двама много добри играчи на позицията централен нападател”, каза Клемънт.", "date": "2018.06.30", "title": "Английски отбор започна преговори с ЦСКА за Каранга"}
