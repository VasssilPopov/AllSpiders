{"url": "https://offnews.bg/kultura/premiera-za-balgaria-na-skulpturi-na-ivo-dimchev-na-one-dance-week-665946.html", "text": "Българската следа в юбилейното издание на фестивала Оne Dance Week е най-новият спектакъл на Иво Димчев- \"Скулптури\", който ще бъде показан в Пловдив на 30 септември от 19:30 часа. Едва преди няколко седмици представлението дебютира на сцената на „Фолкстеатер“ във Виена и предизвика широк отзвук в артистичните среди и публиката. Музикалният групов пърформанс, който ще бъде представен за първи път в България, е и името на новия албум на хореографа, художник, вокалист, автор на песни, пърформър и провокатор Иво Димчев.Песните от албума са гръбнакът на този уникален 70-минутен спектакъл, стоящ на границата между поп концерт и съвременен танцов пърформанс. В \"Скулптури\" редом с Иво участват Жордан де Шампс, Елена Араужо, Джаскаран Ананд и Паулина Щор. Акомпаниментът на пиано на живо е на Димитър Горчаков.Следващите дати на представлението включват 7 октомври – Букурещ, 16 октомври – Лондон, 3 ноември – Барселона, 8 декември – Рига, и 8 януари – Ню Йорк.Досега Иво Димчев е участвал в различни издания на Оne Dance Week с \"Париж\" (2012) и \"P Project\" (2013).Юбилейното издание на Оne Dance Week започна с пълна зала и бурни овации за новаторския спектакъл от Тайван \"Дует за човек и робот\". Хуанг Юи и германският индустриален робот KUKA – един от най-напредналите, прецизни и разпознаваеми достижения на роботиката, не оставиха нито един зрител безучастен и провокираха в публиката размисли за мястото на човека в съвременното технологично общество и мястото на технологиите в човешкия живот.Програмата на фестивала ще продължи с Вечер на младите хореографи от Япония и Корея с три спектакъла на 1 октомври от 19:30, които ще се играят един след друг. Спектаклите \"Кожа\", \"Опит\" и \"Между нас\" гостуват в Пловдив с подкрепата на Международния фестивал за хореография в Сеул.В продажба е фестивалният билет на стойност 55 лв, както и билетите за \"Скулптури\" на цени от 10, 15 и 20 лв. и за Вечерта на младите хореографи на цени от 10 и 15 лв., като всички те могат да бъдат закупени онлайн в платформата на epaygo.bg, на касите на EasyPay, в офиса на Оne Dance Week в Капана в Пловдив на адрес ул. Христо Дюкменджиев 10, както и в специалната Visa будка на Копчетата в Пловдив.Ученици и пенсионери могат да закупят билети на стойност от 5 лв. на касата на Дома на културата „Борис Христов“ в Пловдив при наличие на свободни места в залата непосредствено преди избраното от тях представление.", "date": "2017.09.26", "title": "Премиера за  България на 'Скулптури' на Иво Димчев на Оne Dance Week"}
{"url": "https://offnews.bg/drugi/bratat-spasiava-naim-dava-chast-ot-chernia-si-drob-665952.html", "text": "Легендата Наим Сюлейманоглу има шанс да живее. Роденият у нас щангист прекара нощта в интензивното отделение на болница в Турция.Единствено трансплантация на черен дроб може да спаси живота на Наим. Той е диагностициран с много тежка форма на цироза и ако жизненоважният орган не му бъде трансплантиран до часове, няма да оцелее.Брат му се е съгласил да дари част от черния си дроб, за да бъде спасен. Очаква се развитие на ситуацията до часове.В същото време стотици фенове от цяла Турция пишат на фамилията, че са готови да дадат части от своите органи, за да живее техният любимец.Наим беше вкаран в изкуствена кома след опасност да почине до часове. Великият шампион вече е в съзнание и дори е говорил с близките.", "date": "2017.09.26", "title": "Братът спасява Наим, дава част от черния си дроб"}
{"url": "https://offnews.bg/sviat/makron-es-e-tvarde-slab-baven-i-neefikasen-665949.html", "text": "Френският президент Еманюел Макрон предложи създаване на общи сили за намеса и общ бюджет за отбрана в ЕС. Макрон огласи предложенията си за реформи в ЕС в рамките на реч в Сорбоната. Сред предложенията му е създаване на Европейска академия за разузнаване, за да се засили взаимодействието между специалните служби и обмена на информация в името на борбата с тероризма, и Европейска прокуратура, която да работи по дела, свързани с терористична дейност, съобщи Франс прес, цитирана от БТА.Сигурността е основата на всяка политическа общност, а Европа е изправена пред двойно предизвикателство - постепенното и неизбежно оттегляне на САЩ и терористичната заплаха, заяви Макрон. Затова според него Европа трябва да има самостоятелен капацитет за намеса, допълващ НАТО. По думите му това трябва да се случи до началото на следващото десетилетие. Той настоя още за създаване на европейска гранична полиция, за да се подобри охраняването на границите, както и общи сили за гражданска защита за справяне с природни бедствия. Френският президент предлага още Европейски офис за предоставяне на убежище и общ стандарт за личните документи, както и европейска програма за интегриране и обучение на бежанци. \"Европа е твърде слаба, твърде бавна и прекалено неефикасна. Само тя обаче може да ни осигури капацитет за действие пред големите съвременни предизвикателства\", заяви Макрон. Той посочи още, че Европа не може да гледа на Африка като на заплаха, а трябва да я приема като партньор. ", "date": "2017.09.26", "title": "Макрон: ЕС е твърде слаб, бавен и неефикасен"}
{"url": "https://offnews.bg/evropa/es-dava-2-mln-evro-za-merki-sreshtu-dvojnia-standart-na-hranite-665951.html", "text": "Европа отделя 2 млн. евро за допълнителни изследвания и изготвяне на методология за сравнителни анализи, за да бори двойния стандарт на храните. ЕК предлага тези средства да се използват за установяване на двоен стандарт на храните. Половината ще отиде в европейския Съвместен изследователски център за разработване на методика, с която да се подобрят сравнителните изследвания на храни, за да може въпросът за двоен стандарт на храните да бъде обсъждан на солидна научна основа, която да е еднаква за всички, обясниха от ЕК. Останалата част от средствата ще отиде за допълнителни изследвания и проучвания на качеството на храните в различните държави членки. За въвеждане на допълнителни мерки срещу двойния стандарт на храните се обяви председателят на Европейската комисия Жан-Клод Юнкер.\"Не може да има потребители второ качество в Европа - някои да получават хранителни продукти с по-лошо качество, въпреки че опаковката на стоката не го посочва. Европейското право не го допуска, затова на националните органи ще бъдат дадени повече правомощия за преустановяването на подобни практики\", заяви Юнкер в речта си за състоянието на Съюза. Тогава той предложи на местните органи да бъдат дадени повече правомощия, за да не се допуска разлика в качеството на храните. ", "date": "2017.09.26", "title": "ЕС дава 2 млн. евро за мерки срещу двойния стандарт на храните"}
{"url": "https://offnews.bg/112/otkriha-izcheznalia-v-rodopite-mazh-665948.html", "text": "Откриха изчезналият в Родопите Радослав Христосков. 29-годишният софиянец изчезна в понеделник край Рудозем. Той беше в неизвестност в продължение на около 36 часа. Радослав е открит в местността \"Дигата\", в землището на Рудозем, съобщиха от МВР. Той е дезориентиран и премръзнал.Незабавно му е оказана медицинска помощ. Мъжът е приет в болницата в Смолян.", "date": "2017.09.26", "title": "Откриха изчезналия в Родопите мъж"}
{"url": "https://offnews.bg/sviat/rusia-izvarshi-test-na-mezhdukontinentalna-balistichna-raketa-665958.html", "text": "Русия извърши тест на междуконтинентална балистична ракета РС-12М \"Топол\". Тестът беше извършен от полигона \"Капустин Яр\" в Астраханска област.Учебната бойна глава с точност удари условната цел на полигона Сари-Шаган в Казахстан, посочиха от руското Министерство на отбраната.Информацията от теста ще бъде използвана за създаване на перспективни средства за преодоляване на ПРО, съобщи ведомството, цитирано от РИА Новости.Първото изпитание на ракета \"Топол\" е извършено през 1982 г. ", "date": "2017.09.26", "title": "Русия извърши тест на междуконтинентална балистична ракета"}
{"url": "https://offnews.bg/bojni/amerikantci-hvanaha-s-doping-ruska-mashina-za-nokauti-665947.html", "text": "Руският богатир Азамат Мурзаканов беше изхвърлен от UFC заради подозрения в употреба на допинг. Новината беше съобщена на сайта на бойната организация.Американските допинг ченгета от USADA са уведомили руснака, че пробата му, взета на 2 септември, е дала положителен резултат. Не се споменава името на препарата.От UFC уточниха, че ще приемат всякакво наказание на Азамат. Няма къде да ходят. Мурзаканов подписа контракт с UFC през май 2017 година. Той трябваше да се бие в категория до 93 килограма срещу датчанина Йоаким Кристенсен.Руснакът имаше забележителен дебют. В 7 боя записа 7 победи. При 6 от тях нокаутира съперниците в първия рунд!россиянин провел семь боев и во всех одержал победы, в шести из которых нокаутировал соперников в первом раунде", "date": "2017.09.26", "title": "Американци хванаха с допинг руска машина за нокаути"}
{"url": "https://offnews.bg/sviat/irlandia-shte-glasuva-na-referendum-za-abortite-665960.html", "text": "Ирландското правителство обяви, че ще организира референдум за абортите през май или юни 2018 г. В момента в страната абортите са незаконни, с изключение на случаите, в които е застрашен животът на майката. \"Правителството се споразумя по програма за референдуми във връзка с конституционни поправки, като референдума през май или юни догодина за осмата поправка\", посочи в комюнике кабинетът.Осмата поправка гарантира правото на живот на ембриона наред с правото на живот на майката, посочи АФП, цитирана от БТА.Ирландският премиер Лио Варадкар окачестви този закон като прекалено рестриктивен.Забраната за абортите е вписана в конституцията на страната през 1983 г., след като е получила подкрепата на 67% от гласовете в допитване до населението. Законът не зачита изнасилването, кръвосмешението или малформациите на плода като причини за аборт и подобна интервенция представяла престъпление, наказуемо с 14 години затвор. Хиляди ирландки годишно отиват в чужбина, главно във Великобритания, за да направят аборт законно.Референдумът за аборта ще се състои седмици преди посещението на папа Франциск в Ирландия за Световната среща на семействата през август 2018 г. в Дъблин.Решението за иницииране на референдум идва, след като в събота в ирландската столица беше организиран протест с искане за узаконяване на абортите, а малко преди това защитнички на правото на аборт организираха шествие пред парламента.Властите обявиха, че догодина и през 2019 г. ще свикат и други референдуми - за забрана на богохулството и за друг член на конституцията, постановяващ, че мястото на жената е у дома като домакиня.", "date": "2017.09.26", "title": "Ирландия ще гласува на референдум за абортите"}
{"url": "https://offnews.bg/futbol/koj-e-trenior-na-natcionalite-hubchev-ili-chovekat-na-bodurov-665950.html", "text": "Николай Бодуров е добър футболист, харесвах го още от юношеските му години в Пирин. И нямам нищо срещу него. Нито срещу изказванията му.Но ще припомня едно от тази година, когато беше оставен извън националния отбор.Думите са на Бодуров от 26 август. Само месец назад. Е, днес Николай вече е национал. И му желаем успех срещу Франция. Но!Тревожни са думите на Бодуров. Кой го върна? След като не зачита \"него\", тоест, Хубчев? Явно е другият - господин \"Има пред кого\".Хубчев уж изглежда суров и справедлив човек. Но някак си бързо преглътва подигравките. Публични подигравки. Ама много бързо забравя.Създава неприятното усещане, че е станал прекалено послушно момче. А който слуша, получава награди.Също така залага сляпо на кадрите, преминали през Ловеч. Ама всячески! Връзките по ловешка спортна линия не са престъпление, но правят впечатление.10 от 23 извикани футболисти днес  са кадри на Литекс. Може да добавим и Божидар Чорбаджийски, който минава за нов любимец на началниците в ЦСКА-София. А знаем, те са същите от Литекс.Прави и друго впечатление. Гълъбинов вкарва гол на Ювентус, титуляр е в серия А, но това не му гарантира дори минута срещу Швеция у дома. Минутка бе, за награда, че е вкарал на Буфон преди Меси. Не може да се пребори за смяна с Ивайло Димитров, чиято Славия по това време се бореше за последните места с Витоша Бистрица.Да питам и за Георги Миланов? Все пак играе за ЦСКА Москва, участник в Шампионската лига? Но оказал се вече ненужен. Дали грехът му не е един стар конфликт на цялото семейство покрай трансфера от Литекс в Русия? Тогава брат му Илия изхвърча от Ловеч, но сигурно случайно.В същото време други са абонирани за националната фланелка. Като Божиков, например. Във футболните среди се майтапят, че миналия сезон има повече мачове за националния отбор отколкото за клубния му Касъмпаша. Май са равни - 4 на 4, но да не издребняваме.През Божиков дори остана без клуб и тренираше със Сокол Марково. Но! На 1 август подписа със Слован и дни по-късно вече беше повикан. Любимец е на Хубчев явно, дано няма никаква връзка с престоя му в Ловеч.Да не продължавам. Че ще трябва да питам дали наистина съставът при гостуването в Швеция е бил сменян на пожар заради едно обаждане. Ще излезе заяждане.А съвсем патриотично просто желая успех на Бодуров, Божиков, Хубчев. Дано бият Франция! Пък да говорят каквото си искат!", "date": "2017.09.26", "title": "Кой е треньор на националите? Хубчев или човекът на Бодуров?"}
{"url": "https://offnews.bg/obshtestvo/avarii-spriaha-toplata-voda-v-chast-ot-tcentara-na-sofia-i-mladost-4-665957.html", "text": "Авария спря топлата вода в част от центъра на столицата. Поради пробив в главно стебло временно е преустановено подаването на топла вода и към “Младост” 4. На студен душ са живеещите в карето между ул. “Дамян Груев”, ул. “Йоаким Кърчовски”, бул. ” Ген. Михаил Д. Скобелев”, бул. “Пенчо Славейков”, бул. “Витоша”, ул. “Солунска”, бул. “Македония” и бул. “Христо Ботев”. Незабавно е създадена необходимата организация, като ще се работи до пълното възстановяване на топлоподаването, уверяват от Топлофикация София.", "date": "2017.09.26", "title": "Аварии спряха топлата вода в част от центъра на София и Младост 4"}
{"url": "https://offnews.bg/obshtestvo/mazh-pochina-sled-kato-chakal-linejka-nad-edin-chas-a-ot-pirogov-g-665961.html", "text": "За нечовешко отношение и забавено лечение, вероятно довело до смъртта на съпруга ѝ разказа Евелина Добрева, която изпрати отворено писмо до здравния министър Николай Петров. Жената публикува информация за сблъсъка си със здравната система у нас на страницата си във Фейсбук. Случаят е от 16 септември. Евелина се обадила на телефон 112, защото мъжът ѝ не можел да диша. Той има кардиологично заболяване и от година почти всеки месец му преливат кръв. Линейката идва едва след час и двадесет минути, като през това време мъжът се бори за всяка глътка въздух. Спешният екип преценява, че най-близката болница е \"Пирогов\". В кардиологичния кабинет на болницата обаче им казали, че не е трябвало да го водят там, а да отидат в друга болница. „Защо ни го карате, той има ли сърдечно заболяване? Казах, че има „сърдечна недостатъчност”, носех подредена папка с всичките му епикризи, лабораторни изследвания, скенери, заключения на специалисти и т.н. Обясних, че допреди ден е бил на кръвопреливане в УМБАЛ „Св. Ив. Рилски”. „Ами, карайте си го там” – беше отговорът. „Може да му е паднал хемоглобинът, кой знае вчера е бил 85, но днес може да е 30. Не е за нас, вземайте си го, колеги!” Лекарката от Бърза помощ възрази, че линейката им не е оборудвана и че пациентът няма да издържи до друго лечебно заведение и ще умре по пътя. Отговорът беше: „Че при нас ли да умре…”, разказва Евелина Добрева. Откарват ги в \"Александровска\", където обаче отново се сблъскват с нечовешко отношение. След увещания на спешния екип медиците започнали реанимация. Малко след това им казали, че има пулс и дишане, затова спешният екип може да тръгва.Изпъдили жената и дъщеря ѝ, като им казали да отидат в другото крило. \"Няма да описвам как сме се лутали, колко пъти се качвахме по стълби, вървяхме по коридори, търсейки откъде да влезем до втора хирургия, нямаше жива душа, нямаше кого да попитаме. Случайно мина един служител, отивайки на следващия етаж, и ни отключи. Позвънихме на реанимацията и оттам ни креснаха: „Ще чакате, какво звъните…”. Чакахме… По едно време край нас, в чакалнята, някой тичешком вкара в отделението апарат на колела, чухме името на съпруга ми. Пак чакахме… Излезе един мъж, съжалявам, но никой, никъде не носи баджове, за да знам кой кой е и какъв е, и простичко каза: „Моите съболезнования…”. „Но от какво - успях да попитам?” Отговор: „Не знам, може би от емболия…\", продължава Евелина. Ето и целия ѝ разказ:От Центъра за спешна помощ обясняват, че в този ден е имало 12 дежурни екипа за 275 спешни повиквания, а при повикването от страна на Евелина Добрева повечето случаи са били за инфаркти, инсулти и катастрофи.\"Ние сме пренасочили първата освободила се линейка към адреса. Нашата лекарка и шофьорът са направили всичко възможно, за да помогнат на този човек\", обясни говорителят на Центъра Катя Сунгарска пред БНТ.Директорът на \"Пирогов\" Асен Балтов заяви, че по случая е започнало вътрешно разследване.Проверка по случая е започнала и от страна на Министерството на здравеопазването. ", "date": "2017.09.26", "title": "Мъж почина, след като чакал линейка над един час, а от 'Пирогов' го отпратили"}
{"url": "https://offnews.bg/futbol/chelsi-pravi-azar-nomer-1-po-zaplata-v-anglia-665953.html", "text": "Еден Азар ще стане най-добре платеният футболист в Англия благодарение на новия договор с Челси. Двете страни постигнаха споразумение  и подписът е формалност.Белгийският национал ще получава вече 300 000 паунда седмично в Лондон. Досега той взимаше 220 000, така че няма от какво да се оплаче. \"Сините\" то тачат.Азар ще изпревари по този показател Пог Погба. В момента асът на Манчестър Юнайтед е номер 1 по заплата на Острова с 290 000 паунда седмично.Крилото се върна в игра за Челси след счупване на глезен, като вече показва отлична кондиция. Той намери време и за шеги преди утрешното гостуване на Атлетико Мадрид в Шампионска лига.\"Не е нужно да го казвате на Конте, но да знаете - човек се уморява повече, когато се защитава. Защитаваме ли се, не ме търсете след 60-ата минута, а съм отлично кондиционно\", каза Азар, \"Едни футболисти са родени да се защитават, а други да нападат. Но ако Конте иска - няма избор, ще помагам в отбрана\". ", "date": "2017.09.26", "title": "Челси прави Азар номер 1 по заплата в Англия"}
{"url": "https://offnews.bg/offtopic/za-gines-praviat-naj-goliamata-v-sveta-mozajka-ot-bonboni-v-sofia-665941.html", "text": "Огромна мозайка, изработена в България, ще направи опит да влезе в \"Книгата за рекорди на Гинес\". Световният рекорд ще бъде поставен в София на 29 септември. Впечатляващият пъзел ще бъде изграден от около 1 милион от шарените шоколадови бонбони на марката \"M&M’s\".Те ще бъдат наредени един по един на площ от 161 квадратни метра - колкото големината на игрище за волейбол. Рекордът ще бъде регистриран като най-голямата мозайка от бонбони \"M&M’s\" в раздел „Най-голямо лого“.В момента в книгата на рекордите като най-голяма мозайка от бонбони от същата марка е записано постижение от 11,5 квадратни метра.Рекордът е поставен в американския щат Айдахо през 2014 г. 17-годишният тогава Джаксън Маккензи подрежда пъзела от бонбонки заедно с приятели и семейството си в продължение на 6 дни. Цялата мозайка е от 70 980 бонбона или по около 6160 на квадратен метър.Предварителните анализи за по-мащабния рекорд, който ще бъде поставен в България, показват, че бъдещото лого би трябвало да съдържа по около 6400 бонбона на квадратен метър. В крайния си вариант мозайката ще е с размери 23 на 7 метра, а общият брой използвани бонбони трябва да надхвърли 1 милион. Най-голямата мозайка в света на лого от бонбони ще бъде завършена на 29 септември, а всички желаещи да видят финализирането й и поставянето на рекорда на Гинес, могат да го направят на 29 септември в 12 часа в \"Paradise Center\" на бул. „Черни връх“.", "date": "2017.09.26", "title": "За Гинес: Правят най-голямата в света мозайка от бонбони в София"}
{"url": "https://offnews.bg/sviat/rusia-pusna-video-ot-udari-s-krilati-raketi-v-siria-665955.html", "text": "Русия нанесе удари с крилати ракети в Сирия, за да подкрепи настъпление на сирийската армия в района на Дейр аз Зор. По-късно руското Министерство на отбраната публикува видео от ударите, нанесени със стратегически бомбардировачи Ту-95МС. Преди нанасянето на удара самолетите са преминали през въздушното пространство на Иран и Ирак, съобщи РИА Новости.На записа се вижда, че за кратко те са били съпровождани от изтребители Су-30 и Су-35.Самолетите са пуснали крилати ракети Х-101 по обекти на \"Ислямска държава\" в Дейр аз Зор и Идлиб. Всички цели са ударени, посочиха от министерството. ", "date": "2017.09.26", "title": "Русия пусна видео от удари с крилати ракети в Сирия"}
{"url": "https://offnews.bg/futbol/arestuvaha-trima-ot-fejenord-za-bezreditci-v-neapol-665945.html", "text": "Виж Неапол, за да се сбиеш с полицията. На този принцип го карат феновете на Фейенорд, чийто тим се изправя тази вечер срещу Наполи в Шампионската лига.На холандската агитка е забранено да стъпва на стадиона. Това не попречи на солидна група да пътува до Италия, за да предизвика безредици.Трима привърженици на Фейенорд бяха арестувани преди мача на \"Сан Паоло\". Те предизвикаха безредици в центъра на Неапол преди мача и хвърляха камъни срещу полицаите.Хулиганите са повредили един от полицейските автомобили. Трима от тях са арестувани и откарани в ареста.Властите в Неапол и УЕФА забраниха на феновете на Фейенорд да присъстват на \"Сан Паоло\" тази вечер, за да избегнат инцидентите, които холандските хулигани предизвикаха в Рим през февруари преди мача от Лига Европа срещу Рома. Тогава ултраси на Фейенорд счупиха два от емблематичните фонтани в центъра на Рим (на снимката).\"Холандски граждани няма да бъдат допускани на стадиона. Всички холандски фенове, които опитат да си купят билети за мача, може да бъдат арестувани, тъй като това се счита за нарушение на разпореждането на местната полиция\", предупредиха от Фейенорд.", "date": "2017.09.26", "title": "Арестуваха трима от Фейенорд за безредици в Неапол"}
{"url": "https://offnews.bg/futbol/ronaldo-i-kejn-niamat-spirka-v-shampionskata-liga-665962.html", "text": "Роналдо или Хари Кейн? Кой ще стане голмайстор на Шампионската лига? Двубоят продължи тази вечер с ново шоу на двамата нападатели. Ами ако се съберат в Реал, както се говори? Да не си защитник на съперника.Роналдо отбеляза дежурните два гола за Реал при успеха 3:1 като гост на Борусия в Дортмунд. Така вече има 4 в групата.Зрителите в Германия видяха истинско шоу, като претенции могат да имат само към съдията Кайперс от Холандия. Той не даде чиста дузпа за Дортмунд за игра с ръка на Рамос. После можеше да свири такава и за Реал след влизане в краката на Бейл.В същата група Тотнъм разби 3:0 като гост АПОЕЛ в Никозия. Хари Кейн бодна хеттрик и вече има 5 попадения. Тотнъм дръпна с 6 точки и трудно ще бъде стигнат от Борусия. Англичаните могат да оспорят и първото място на Реал. За домакините от Кипър не игра Живко Миланов.Националът Ивелин Попов играе 84 минути за Спартак Москва срещу Ливърпул при равенството 1:1. Коутиньо спаси точката за англичаните, които трябва да благодарят, че са в лесна група, иначе в друга щяха да са без особени шансове.Ето и останалите резултати:Севиля - Марибор 3:0)Спартак (М) - Ливърпул 1:11:0 Фернандо (23)1:1 Коутиньо (31)Манчестър С - Шахтьор (Д) 2:0Наполи - Фейенорд 3:1Бешикташ - РБ (Лайпциг) 2:0Монако - Порто 0:3АПОЕЛ - Тотнъм 0:3Борусия (Д) - Реал (М) 1:3", "date": "2017.09.26", "title": "Роналдо и Кейн нямат спирка в Шампионската лига"}
{"url": "https://offnews.bg/sviat/balgari-vav-velikobritania-prizovaha-za-nezavisimost-na-shotlandia-sle-665936.html", "text": "Активисти на движението \"Европейски граждани за независимост на Шотландия\" изпратиха петиция до главния преговарящ за Брекзит от страна на Европейския съюз Мишел Барние и до всички евродепутати, в която защитават \"правото на Шотландия да решава своето бъдеще като независима страна\".Петицията е и е подкрепена от наши сънародници, които живеят в Шотландия.\"Ние, европейските граждани в Шотландия, се чувстваме отхвърлени от британското общество и британските политици, чието правителство тенденциозно ни е лишило от каквато и да било яснота по отношение на нашите права, дом, работа, и най-вече - нашите семейства и нашето бъдеще. В продължение на над една година живеем в състояние на безизходица и несигурност\" - алармират активистите на \"Европейски граждани за независимост на Шотландия\".Те акцентират, че \"липсата на каквото и да било развитие в преговорите за излизане на Великобритания от ЕС е причина много от нас да живеят в силен стрес, развивайки психически разстройства като клинична тревожност и депресия. С всяко ксенофобско вестникарско заглавие, с всяко \"погрешно изпратено\" писмо, заплашващо ни с депортация, с всеки \"изтекъл\" проектозакон, свързан с имиграцията след Брекзит и с всеки скрит от обществото доклад, показващ липсата на връзка между имиграцията и заетостта във Великобритания, разбираме докъде е готово да стигне британското правителство, за да укроти крайнодесните страсти на Острова.\"Подписалите петицията се обединяват в \"подкрепата си за правото на Шотландия да решава своето бъдеще като независима страна, с надеждата някой ден тя да заеме своите места в Европейския парламент\" и изразяват опасенията си, че от повече от година насам живеят като \"втора категория граждани, превърнали се в разменни монети, които британското правителство използва в преговорите за своя изгода\".Движението \"Европейски граждани за независимост на Шотландия\" твърди, че към момента има над 39 000 поддръжници в Шотландия и цяла Европа. Значителна част от тях са граждани на ЕС, които живеят в Шотландия.", "date": "2017.09.26", "title": "Българи във Великобритания призоваха за независимост на Шотландия след Брекзит"}
{"url": "https://offnews.bg/obshtestvo/izdirvat-mazh-izcheznal-v-rodopite-665942.html", "text": "Полицаи издирват 29-годишен софиянец, изчезнал в понеделник в района на Рудозем. В търсенето са включени и следови кучета. На 23 септември Радослав Христосков пристигнал с брат си и техен приятел на гости в Рудозем. Уговорили се на 25 септември с приятеля си да тръгнат към местността \"Кичика\". Около 8.30 часа в понеделник обаче Радослав излязъл сам от дома на приятеля си и тръгнал в неизвестна посока. Приятелят му се обадил на тел. 112 около 15.30 часа, след като не успял да го открие. Криминалисти са започнали издирване. Обходен е районът, към който се предполага, че се е насочил Радослав. По молба на близките му той е обявен за общодържавно издирване.Радослав Кирилов Христосков е висок 185 см, с къса, права, тъмна коса. Облечен е с тъмен спортен панталон, тъмносиня тениска, черен анорак с качулка и сиви маратонки.От МВР призовават всеки, който има информация за Радослав, да се обади на телефон 112 или в най-близкото районно управление на полицията.", "date": "2017.09.26", "title": "Издирват мъж, изчезнал в Родопите"}
{"url": "https://offnews.bg/sviat/edin-ot-liderite-na-populistite-v-germania-podade-ostavka-665944.html", "text": "Съпредседателката на \"Алтернатива за Германия\" Фрауке Петри обяви, че напуска партията. Решението на Петри идва само два дни след като партията зае трето място на изборите за Бундестага. Вчера Петри съобщи, че няма да участва в парламентарната група на АзГ в бундестафа заради разногласия с радикалното крило на партията. Петри беше изместена като водач на листа на изборите от Александър Гауланд и Алис Вайдел, което доведе до голям скандал между крайнодясната и по-умерената фракция. Тя разкритикува острата антиислямска и антиимигрантска риторика на ръководството и изтъкна, че тя ще отблъсне традиционните консерватори и ще остави партията в опозиция, съобщи ДПА, цитирана от БТА.АзГ спечели 12,6% от гласовете на изборите в неделя и стана първата крайнодясна партия в Бундестага за последните 60 години. В новия Бундестаг АзГ получава 94 места. След като Фрауке Петри обяви решението си да напусне партията, трима други партийни членове обявиха, че ще я последват, като сред тях е и лидерът на партията в западната провинция Северен Рейн-Вестфалия и партньор на Петри Маркус Претцел.Партията, която водеше предизборната кампания с остри лозунги, ще смекчи риториката в Бундестага, заяви днес лидерът на партийната листа Александър Гауланд.\"Кампанията завърши и ние чувстваме по-голяма отговорност, на първо място пред нашите избиратели. Риториката ни в парламента ще е различна, а не като през кампанията\", обяви той.", "date": "2017.09.26", "title": "Един от лидерите на популистите в Германия подаде оставка"}
{"url": "https://offnews.bg/drugi/rusenetcat-ivan-tomov-izkachi-vrah-manaslu-665943.html", "text": "Отново добри новини за българския алпинизъм! Иван Томов е изкачил осмият по височина връх в света - Манаслу (8163 м). Това съобщи самият алпинист на профила си във Фейсбук, цитиран от вестник \"Сега\".\"И така. Манаслу. Стартирах тази нощ в 1:30 и се качих в 6:05 от лагер 4 (7440 м), и си слязох в базов лагер (5000 м.) в 13 часа. Изкачих се на 13-ия ден след пристигането в БЛ (б.р. - базовия лагер), прекарвайки 6 нощи в планината и 7 в базов.Това е сухата статистика\", написа Томов.Той добавя: \"Тези 13 дни не могат да бъдат наречени височинен алпинизъм, а по скоро височиненн трекинг. Платихме си по $250 за всички въжета до самия връх. Тук е така, ако искаш наистина да се занимаваш с височинен алпинизъм, хващаш си як партньор и правите премиера с изцяло ваш инвентар.За останалите клиенти се прави търг преди началото на сезона в Непал и тази година \"7 Summits\" го спечели, и съответно всички останали фирми плащат на тях за всички въжета и стълби по трасето\".Манаслу е вторият осемхилядник на Томов. През 2014 г. той бе в екип с Боян Петров и двамата изкачиха Броуд Пик (8047 м.) Самият Петров в момента също е в Хималаите и очаква добро време, за да направи втория си опит на Даулагири (8167 м), който би бил неговият 10-и осемхилядник.", "date": "2017.09.26", "title": "Русенецът Иван Томов изкачи връх Манаслу"}
{"url": "https://offnews.bg/112/vojnik-zagina-pri-prenasiane-na-kartechnitca-na-poligon-v-slivnitca-665927.html", "text": "Военната прокуратура разследва случай на смъртоносно прострелян войник от поделение в Благоевград.Инцидентът е станал днес при планирани стрели на полигон „Сливница“ при сваляне на картечница „Браунинг“ и качването ѝ на камион е бил прострелян смъртоносно и е починал на място редник Николай Тошев от военно формирование 26 400 - Благоевград, съобщават от Военната прокуратура.Незабавно след получаване на съобщението, на място е заминал разширен разследващ екип начело с дежурния военен прокурор, дежурния военен следовател и служители на Военна полиция.Образувано е досъдебно производство и в момента се провежда оглед на място и други неотложни действия по разследването.", "date": "2017.09.26", "title": "Войник загина при пренасяне на картечница на полигон в Сливница"}
{"url": "https://offnews.bg/obshtestvo/sofia-i-plovdiv-tarsiat-nadezhda-galeria-665921.html", "text": "Надежда е изгубена, а десетки млади хора от София и Пловдив излязоха да я търсят.Жълти табели с надпис \"Къде е Надежда\" обиколиха булевардите на големите български градове, но за момента Надежда не се обажда.Същите табели бяха забелязани и пред паметниците на баща и син Слайвекови и Алеко Константинов в столицата.Вие знаете ли къде е Надежда?", "date": "2017.09.26", "title": "София и Пловдив търсят Надежда (галерия)"}
{"url": "https://offnews.bg/bojni/bortci-treniori-sadii-i-fenove-spretnaha-masov-boj-video-665926.html", "text": "Масов бой прекъсна юношески турнир в Русия. Състезанието се проведе в Краснодар и почете паметта на местния борец Бесик Кудухов.Двубой при талантите вървеше наглед спокойно, когато треньорът на единия от борците се заяде с другия състезател. Накрая му тегли едно кроше. Наскачаха половината хора в залата, които си спретнаха весело меле. Дикторът се опита да въдвори ред и накрая успя.В състезанието взеха участие над 200 борци от Русия и Казахстан. Е, ще помнят турнира за цял живот.Бесик Кудухов е роден в града състезател от осетински произход. Става 4 пъти световен шампион в свободната борба. Има сребро и бронз от Олимпиади. Умира в катастрофа преди 4 години.", "date": "2017.09.26", "title": "Борци, треньори, съдии и фенове спретнаха масов бой (видео)"}
{"url": "https://offnews.bg/futbol/peleto-sadi-shefovete-na-levski-665928.html", "text": "В Левски стигнаха и до съд след обвиненията кой какво е откраднал от школата на стадион \"Раковски\". Директорът там Станислав Ангелов - Пелето обеща на извънреден брифинг да заведе дело срещу шефовете на Герена.\"За мен специално не е приятна темата, както и за много хора и деца. Поканих ви тук, за да изясним няколко неща около декларацията, с която ПФК Левски излезе миналата седмица. Не знам кой точно я е писал и какво се цели с нея, но ще предприема съдебни действия\", убеден е Ангелов.\"Вече съм провел разговори с адвокати и ще заведа дело за клевета, за да видим кой е крадецът. Делото ще е срещу ръководството на Левски, срещу този, който е позволил тази декларация да излезе на бял свят. Ако спечеля, пък ще даря всичко за децата\", категоричен е Пелето.Доскорошният шеф на школата на Левски на стадион \"Раковски\" Станислав Ангелов разясни казуса около разразилия се скандал с таксите на децата.\"Спряхме да ги отчитаме на ПФК Левски поради факта, че от май месец е спряно покриването на разходите по наема, който дължим по договор към МВР, както и за необходимите консумативи. Всичко това е в порядъка на 4-5 хиляди лева.Ако тези неща не се плащат, децата са пред угрозата да останат без място за тренировки. През юли месец аз сам предприех действия да спрем таксите към Левски, за да заплатим въпросните наеми и консумативи. Ние не сме откраднали от тези такси, напротив!Използваме ги, за да можем да задържим позициите на школата и евентуално да я спасим под някаква форма. Договорът ни с МВР не е за целия комплекс, а само за няколко терена и съблекални.Този скандал не знам защо се създава и сега ще рефлектира негативно върху тях. Тези деца са на всеки мач на Левски, обичат клуба и го подкрепят. Малки левскари, каквито ги възпитаваме тук\", заяви още Ангелов.\"Таксата е 40 лева на дете. В школата на \"Раковски\" имаме 300 деца, но 60-70 % от тях плащат. Винаги има закъснели, винаги има забравили, има и такива, които са в неравностойно положение и не плащат такси.С въпросните събрани пари покрихме наемите. В същото време треньорите бяха извикани на \"Герена\" и им бе забранено да стъпват на \"Раковски\". Човек от ръководството им е казал: \"Нас тези деца не ни интересуват!\" Чест им прави на тях, истински мъже, отказаха се от заплатите си, но не си оставиха децата.На \"Герена\" нямат интерес към развитието на децата, а те са основата на нашето общество. Не е нормално да си гониш личните интереси за сметка на децата\", каза още Пелето.\"На месец са нужни между 10 и 12 хиляди лева за издръжката на школата. Преди четири години, когато дойдох, имаше 80 деца. Сега са 300 и всяка година резултатите на школата са по-добри от предната. Откакто аз съм тук са вложени 600 хиляди и труд зад над милион лева.Родители помагат, хора, близки до клуба. Когато виждат, че се трудиш, се отзовават и помагат. Някой обаче явно иска да си спести тези пари. За мен точно това е проблемът - че някой иска тази школа да я няма. Още в самото начало, когато в Левски бяха Иво Тонев и Гонзо, водих преговори и разговори с тях да направим нещо за школата тук, да развиваме паралено талантите и на двете места \", допълни още Ангелов", "date": "2017.09.26", "title": "Пелето съди шефовете на Левски"}
{"url": "https://offnews.bg/obshtestvo/sofia-shte-dava-ot-vodata-si-na-novoto-selishte-v-plana-665915.html", "text": "София ще дава от водата си на жилищното ВИП селище \"Плана Хайтс\" в община Самоков и на Производствен център „Кока-Кола ХБК България“ в Костинброд. За първи път от водните количества, предназначени за столичани, ще се отпускат милиони кубици за частни фирми. Това стана ясно на заседанието на комисията по екология. Вносителите Ваня Чилова и Николай Стойнев от ГЕРБ обясниха, че исканията са от стратегически инвеститори в страната ни, а риск столичани да останат без вода няма. Според експертен анализ, представен пред съветниците, София разполага с 615 милиона куб. метра в язовирите Искър и Бели Искър, от които през миналата година потреблението е 160 млн. Според прогнозите, ако населението на столицата нараства с 0,5% годишно, през 2070 г. ще му трябват около 200 милиона куб. метра вода. По предложение на Радослав Абрашев от РБ съветниците отложиха решението си, за да се направи прогноза до 2050 г., която според тях ще е по-реалистична за това колко точно милиона ще живеят в София. Като слабост на подобно на решение в полза на инвеститорите Абрашев посочи опасността подобни искания от частни фирми към Столична община да нараснат лавинообразно и на СОС да се наложи да взима решения по целесъобразност. Плана хайтс и Кока Кола искат общо 2,2 млн. куб. метра вода от столицата, това няма как да постави в риск водните количества на софиянци, обясни експерт.Стефан Марков от десните поиска да знае и дали вече се извършват продажби на жилища в Плана хайтс, а Емил Магрисо, който е и главен секретар на Израелската търговската камара в България обясни от името на инвеститорите, че реални продажби няма, защото година и половина след като проектът е обявен като стратегически, все още не са успели да съберат необходимите разрешителни. ", "date": "2017.09.26", "title": "София ще дава от водата си на новото селище в Плана"}
{"url": "https://offnews.bg/ikonomika/zapochvat-targove-za-modernizatcia-na-dva-zhp-uchastaka-665929.html", "text": "До края на годината Национална компания „Железопътна инфраструктура“ ще обяви търговете за рехабилитация на жп участъците Оризово-Михайлово и София-Волуяк. Това съобщи заместник-министърът на транспорта, информационните технологии и съобщенията Велик Занчев, по време на Седмия дискусионен форум „Строителството през 2018 г. – перспективи и предизвикателства“. До няколко месеца ще бъде обявена и поръчката за изграждане на системите за сигнализация и телекомуникации по жп линията Пловдив-Бургас.Той допълни, че по ОП „Транспорт и транспортна инфраструктура“ се финансират 6 големи инфраструктурни проекта, като в отделна приоритетна ос са осигурени 68 милиона евро за внедряване на интелигентни транспортни системи. По този начин ще бъдат надградени системите за управление на трафика, за подобряване на безопасността, както и за сигурността в различните видове транспорт.", "date": "2017.09.26", "title": "Започват търгове за модернизация на два жп участъка"}
{"url": "https://offnews.bg/turizam/sofia-se-okaza-na-treto-miasto-v-evropa-po-rast-na-chuzhdestrannite-tu-665932.html", "text": "София е на трето място в Европа по ръст на чуждестранните посетители, пренощували в града, за периода 2009 – 2016 г. Това сочат резултатите от Глобалния индекс на най-посещаваните градове на Mastercard, обявени днес. С 9,4% средногодишен ръст, столицата на България се нарежда веднага след Букурещ (10,4%) и Лисабон (10,2%) и пред Будапеща (8,6%), Хамбург (8,4), Москва (8,2%), Копенхаген (8,1%), Берлин (8%) и Амстердам (7,1%).Глобалният индекс на най-посещаваните градове на Mastercard представлява класация на 132-ата най-предпочитани от пътуващите градове.Въз основа на обема посетители и техните разходи за 2016 година, задълбоченият анализ дава и прогноза за растеж през 2017 г., ключови данни за най-бързо развиващите се дестинации и по-задълбочено разбиране за това защо хората пътуват, колко и как те харчат средства в различните държави.По брой на пристигнали в града София се нарежда на 77-о място в света – пред традиционни туристически дестинации като Коломбо (Шри Ланка), Женева (Швейцария), Санкт Петербург (Русия), Казабланка (Мароко) и Кайро (Египет).Общият брой на пристигналите посетители в българската столица за 2016 г. е 1 186 413 души. Ръстът на чуждестранните посетители на София през 2016 г. е над 18% в сравнение с предходната година, а прогнозата за 2017 г. е за нов ръст от 2%.Глобалният индекс на най-посещаваните градове на Mastercard разкрива и годишен ръст от 3,7% в изразходваните от посетителите на София средства за периода 2009 – 2016 г., като общият обем през 2016 г. достига $ 500 млн., при $387 млн. през 2009 г.Почти 20% е ръстът на разходите, които международните посетители са направили в София, само за последните две години (2016-а в сравнение с 2015-а).", "date": "2017.09.26", "title": "София се оказа на трето място в Европа по ръст на чуждестранните туристи"}
{"url": "https://offnews.bg/ikonomika/bez-novi-dogovori-za-sanirane-prez-sledvashtite-dve-godini-665920.html", "text": "Следващата година ще продължи изпълнението на недовършените проекти по националната програма за саниране, но няма да се отпуска ново финансиране. Това обяви министърът на регионалното развитие и благоустройството Николай Нанков на строителен форум в София.Допълнителни пари от държавния бюджет за програмата можело да се търсят през 2019 г. и евентуално да се използват чак през 2020 г.По думите му в момента се работело по 606 панелни сгради.Нанков каза и че ценовите оферти по обществената поръчка за тол системата се очаква да бъдат отворени другата седмица. Той обясни, че очаква поредното обжалване на процедурата.Въпреки това той подчерта, че е оптимист за това, че системата за заплащане според пропътуваното разстояние ще заработи до края на 2018 г.За пореден път Нанков заяви, че за саботажа на тол системата се полагат огромни усилия.", "date": "2017.09.26", "title": "Без нови договори за саниране през следващите две години"}
{"url": "https://offnews.bg/obshtestvo/bez-voda-v-gorna-bania-i-kniazhevo-utre-665924.html", "text": "Без вода за 13 часа ще бъдат утре в част от южните райони на столицата, съобщиха от Софийска вода. Заради подмяна на спирателни кранове на ул. „Обзор“ в „Горна баня“ се налага спиране на водоподаването от 9.00 до 22.00 часа на живеещите в района на вилна зона „Беловодски път“, вилна зона „Килиите“, вилна зона „Мала кория“,  кв. „Княжево“ - между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”, ул.“Явор”,   кв. „Княжево“ - между бул. “Цар Борис” III, ул. “Войводина могила”, ул.„Стойчо Бачийски“, жп линията „София - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711, кв. „Горна Баня“ и вилна зона „Горна баня“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. „Княжево“ ул. „Войводина могила“ ъгъла с ул. „Стойчо Бачийски“;кв. „Горна баня“ на площада до хотел „Горна баня“.", "date": "2017.09.26", "title": "Без вода в Горна баня и Княжево утре"}
{"url": "https://offnews.bg/obshtestvo/lavove-v-zooparka-v-razgrad-stapkaha-novorodenite-si-podplasheni-ot-p-665933.html", "text": "Новородени лъвчета в зоопарка в Разград са били стъпкани от възрастните животни, които били подплашени от шума от провеждащия се наблизо панаир. Лъвицата родила три малки лъвчета, а на по-малко от 3 метра от клетката й имало сергия от панаира и посетители, алармираха от екоорганизацията \"На \"ти\" с природата\".Случката се развива на 9 септември. Никой от управата на зоопарка не взел отношение, разказват очевидци.Най-вероятно поради причинения от околната обстановка стрес лъвицата отказала да поеме грижите за малките, не ги обгрижвала и не ги закърмила. Едното лъвче било смачкано от големия лъв и починало. Друго лъвче било настъпено няколкократно от него.Зоопаркът в Разград е в окаяно състояние, смятат природозащитници. Благодарение на тяхната намеса двете оцелели лъвчета са откарани за лечение и в момента се възстановяват в клиника в София. Не се знае обаче каква ще е съдбата им след изписването от клиниката.Зоопаркът е изгубил лиценза си за такъв през 2014 г. В момента няма щатен ветеринар. Вероятно затова раждането не е било наблюдавано от специалист и никой не се е погрижил да осигури подходящи условия на майката и новородените.Според отговорниците за зоопарка той се посещава от ветеринар, макар и само в определени часове. От Регионалната инспекция по околната среда и водите скоро са били на проверка и са отбелязали, че зоопаркът отговаря на всички изисквания. ", "date": "2017.09.26", "title": "Лъвове в зоопарка в Разград стъпкаха новородените си, подплашени от панаир"}
{"url": "https://offnews.bg/sviat/kakvo-ostavi-uraganat-maria-sled-sebe-si-galeria-665923.html", "text": "Тук, в малкото рибарско селище Scott's Head в Доминика, което беше връхлетяно от пълната сила на катастрофалния ураган Мария, 800-те жители все още не са получили официална помощ. Почти седмица след като са се сблъскали с ужаса на стихията, пише Би Би Си.С ветровете си от 280 км/ч бурята разкъсаше домове, опустоши бизнеса и унищожи инфраструктурата, селското стопанство също.Последните доклади сочат, че досега Мария е отнела 30 живота, като все още липсват десетки.Селище Scott's Head в момента е напълно откъснато от света. Усещането за недоверие прониква в липсата на спешни доставки или в правителствен посетител толкова дни след урагана. Дори мъжете се разплакват, докато сочат към останките от живота си, който в момента е просто една сурова маса от отломки, където някога са се намирали домовете им.Някъде под развалините на 75-годишната крайбрежна къща на Ащън Томас е тялото на съпругата му Луси, 74-годишна, която се изпуска от хватката на му, опитвайки се да се спаси от огромна вълна.\"Аз живея тук от 27 години\", казва той, \"никога не съм мислил, че една буря може да направи това, държах Луси с една ръка, а стената с другата, успях да я върна веднъж, но тя се изплъзна. Ако не я бях пуснал, тя все още щеше да е жива, как да обясня това на дъщеря ми?\"Мария сякаш е изпила живота от зелените гори на Доминика. В момента те са сиво-кафяви и напомнят за ужаса от ветровете. Мария Луис, жител на Scott's Head, казва, че нейната четиригодишна дъщеря запушва ушите си всеки път, когато чуе дъжда навън.\"Все още съм в шок, казва тя и поглежда към разрушените останки на бензиностанцията и читалището - \"не мога да повярвам, че селището, в което съм живяла през целия си живот, изглежда така. Неразпознаваемо е.\"", "date": "2017.09.26", "title": "Какво остави ураганът Мария след себе си (галерия)"}
{"url": "https://offnews.bg/politika/bsp-s-natcionalna-kampania-za-biudzhet-2018-665934.html", "text": "Готови сме с бюджетната си прогноза, макрорамката, конкретните предложения по бюджета за различните сектори. От следващата седмица започваме регионални и национални дискусии по сектори за Бюджет 2018 г.Това заяви лидерът на БСП Корнелия Нинова. За разлика от ГЕРБ, които в момента готвят бюджета на тъмно и ще го сервират в последния момент в парламента, ще го претупат за две нощи, както се случва, БСП подхожда обратно – тръгва се от долу - от срещите с хората, учители, земеделци, лекари, потребителски организации, хора с увреждания, организации на майки, подчерта Нинова.Започваме обсъждането на политиките на бюджет 2018 г с тези професионални и социални слоеве, за да можем, като влезем в парламента, да влезем със самочувствието, че представляваме техните интереси и ги отстояваме в Бюджет 2018г. Започваме с образованието, което е приоритет за нас, заключи Корнелия Нинова. Гледайте Германия, мислете за България, ако сте родолюбци, заяви още лидерът на БСП. „Съюзът ХДС/ХСС, с кандидат Ангела Меркел, получава спрямо предишните избори 2013 г. с 8% по-малко подкрепа, социалдемократите – с 5% по-малко подкрепа. За първи път в следвоенната история на Германия в парламента влиза крайно дясната партия „Алтернатива за Германия“ с близо 13%. Изключително важно е какво ще се случи в Германия в следващите дни, не само за германския народ, а и за бъдещето на ЕС, при формирането на правителството“, коментира Нинова. Тя е на мнение, че една причина убягва от коментарите и анализите за случилото в Германия. „Тя е изговорена от нас още през април – „големите коалиции унищожиха системните партии, унищожиха традиционната политика, унищожиха идеологическите различия и принципните спорове между ляво и дясно“, припомни тя. Според нея една от причините да се стигне до този резултат в Германия са безпринципните големи коалиции, безпринципното сливане на интереси на политическата класа и политическото статукво, за сметка на идеологията, идеологическите различия и програмните различия. „Получава се така, че политиците от различни политически партии и идеологии се събират заради собствения си интерес, а не в името на интереса на хората. Резултатът е това – раждат се несистемни партии, националистически, екстремистки и други“, подчерта тя.„Времето доказа, че сме били прави да не влизаме в коалиция с ГЕРБ- тя би била безпринципна. Това го казваме на свои и чужди, които от изборите до днес работят открито или задкулисно за такава коалиция“- заключи Корнелия Нинова.", "date": "2017.09.26", "title": "БСП с национална кампания за бюджет 2018"}
{"url": "https://offnews.bg/ikonomika/edva-7-ot-tcigarite-u-nas-sa-bez-platen-aktciz-665935.html", "text": "Едва 7% е делът на цигарите без бандерол на българския пазар. Това показват данните за второто тримесечие на т. г. от станалото вече традиционно изследване на празните опаковки, което се осъществява от петте цигарени компании  от „Инициативата срещу незаконната търговия“.В нея участват Бритиш Американ Табако ЕООД, Булгартабак Холдинг АД, Джапан Табако Интернешънъл България ЕООД, Импириъл Табако България ЕООД и Филип Морис България ЕООД.Основната цел на инициативата е да подпомага правоприлагащите органи в България в борбата срещу незаконната търговия с цигари чрез обмен на данни и други дейности.Според новите данни положителната тенденция за намаление на употребата цигарите без бандерол у нас продължава.При последното проучване са събирани и анализирани празни цигарени кутии в 20 големи града в България. Данните от изследването, което измерва нивата на незаконна търговия бяха представени днес пред министър-председателя Бойко Борисов, министъра на финансите Владислав Горанов, министъра на вътрешните работи Валентин Радев, директора на Агенция „Митници“ Георги Костов и Борислав Сарафов, заместник-главен прокурор.Според изследването, през второто тримесечие на 2017 г. делът на потреблениетo на цигари без български акцизен бандерол е на рекордно ниско ниво от 7%, което е понижение с около 1% спрямо същия период на миналата година.С това България се нарежда сред отличниците в ЕС, на 8-ма позиция, сред всички държави-членки, като изпреварва държави като Франция, Великобритания, Холандия, Германия и съседна Румъния.Резултатите от изследването по градове показва, че намалява делът на потребление на цигари без български акцизен бандерол в някои от населените места, но въпреки това в определени градове нивата на кутиите, за които не е платен налога остава високо.В Свиленград цели 44 процента от употребяваните цигари са без бандерол. В Кюстендил делът им е малко над една четвърт от всички намерени кутии, в Хасково - една пета. Продуктите без платен налог се срещат масово и в Благоевград, Пазарджик и Дупница, показват данните.Компаниите от тютюневата индустрия подчертаха, че повече от 1/3 от цигарите, непредназначени за местния пазар са т.нар. „illicit whites“ – марки, които са създадени с цел единствено да се продават незаконно и нямат аналог на легалния пазар. За поредна година данните посочват този тип незаконни продукти като сериозен проблем.За първи път бяха представени и данни от изследване на потреблението на нелегален нарязан тютюн. Според проучването, извършено през четвъртото тримесечие на 2016 г. в 15 държави в Европа, в България 74.6% от изпушения тютюн за ръчно свиване на цигари у нас не е обложен с данъци. Почти 100% от незаконния рязан тютюн, употребяван в България, е насипен тютюн, който се продава на килограм, опакован в пликове без етикет и извън законните места за продажба. Загубите за държавата в това изследване се оценява на приблизително на 124 млн. лева.Според него обаче тенденцията за намаляване на контрабандата е ясна и ще продължи.Според министъра на финансите Владислав Горанов данните от изследването показват, че България успява да охранява не само границите си, а и икономическите си интереси.", "date": "2017.09.26", "title": "Едва 7% от цигарите у нас са без платен акциз"}
{"url": "https://offnews.bg/zdrave/nzok-shte-poiska-400-mln-leva-poveche-v-biudzheta-za-2018-g-665937.html", "text": "Здравната каса ще поиска 400 млн. лева повече в бюджета си за 2018 г., обяви пред журналисти шефът на Касата проф. Камен Плочев след заседанието на Надзорния съвет. Целта ще е с допълнителните средства да се засили доболничната помощ. Плочев обясни, че има голяма вероятност НЗОК да приключи годината без дефицит. По думите му досега са изхарчени над 1,6 млрд. лева. Шефът на Касата каза още, че надлимитната дейност на болниците няма да се заплаща въпреки настояването на директорите на болниците и на лекари. Това са средствата, които болниците са изхарчили над предварително планираното. Според него заплащането на надлимитната дейност би било нарушение на закона. Преговорите с Българския лекарски съюз за Националния рамков договор за следващата година вече са започнали, уточни Плочев. ", "date": "2017.09.26", "title": "НЗОК ще поиска 400 млн. лева повече в бюджета за 2018 г."}
{"url": "https://offnews.bg/temida/ruski-joga-izleze-ot-sedemdnevna-koma-ekstradirat-go-665939.html", "text": "След седем дена в кома, руският йога Митредевананда Свами се е събудил тази сутрин в УМБАЛ – Бургас. Той изпадна в това състояние в деня, в който трябваше да бъде екстрадиран в Русия, а лекарите не успяха да намерят причина за комата.Митрадевананда Свами, сочен за водач на руска секс – секта, а официално представящ се за учител по йога, е излязъл тази сутрин от коматозното състояние. Медиците така и не успяха да установят какви са причините за него, тъй като той е в перфектно здраве. И към момента, показателите му са отлични. Кръвното му налягане тази сутрин е било 120/80.Запознати с учението на йога, твърдят, че те сами могат да изпадат в подобни състояния.Предстои Върховната касационна прокуратура да насрочи нова дата за екстрадицията за Русия. Там той трябва да бъде разследван по обвинения за блудство и психически и физически изтезания над малолетни момичета", "date": "2017.09.26", "title": "Руски йога излезе от седемдневна кома – екстрадират го"}
{"url": "https://offnews.bg/izvan-terena/germanka-posiaga-kam-trona-na-ivet-za-naj-seksapilna-atletka-snimki-665930.html", "text": "Коя е най-сексапилната атлетка в света? Ивет Лалова? Украинката Юлия Левченко? Според западните медии първото място отива към Германия.Става въпрос за новата звезда Алиса Шмидт, чиято стихия са 400-те метра бягане. И снимките в Инстаграм.Те са направо побъркващи. 18-годишната германка е наистина чаровна. И се очаква да бъде сред звездите на Олимпиадата в Токио през 2020 година.Дотук русото създание има един по-сериозен успех. То е сребро с щафетата на Германия на 4 по 400 метра на Европейското първенство до 20 години.Но тийнейджърката е отличничка в социалните медии. Вече има 30 000 последователи, които растат прогресивно всеки месец. Те буквално полудяха по-рано този месец, когато Алиса си пусна клипче от плажа, на което беше по едва забележими бикини.Германката беше оценена като \"най-сексапилната атлетка на света\" от сайта \"Busted Coverage\". Популярността й не беше пропусната от спонсорите. Тя вече е сред рекламните лица на \"Пума\".", "date": "2017.09.26", "title": "Германка посяга към трона на Ивет за най-сексапилна атлетка (снимки)"}
{"url": "https://offnews.bg/futbol/bfs-podgoni-fifa-po-bogatstvo-globiava-veche-za-psuvni-na-publikata-665940.html", "text": "БФС явно си е е поставил за цел да достигне финансовите обороти на ФИФА. Няма как да обясним иначе масовите глоби за псувни на стадиона, наложени за мачовете през уикенда.В никакъв случай не одобряваме ругатните, тъй като на трибуните трябва да има повече деца. Но и не се сещаме за мача или стадион, на който да не се псува. Ако ще зрителите да да двама.Левски, ЦСКА-София, Берое, Славия изгоряха с по 1000 лв заради новата дисциплинарна мярка, наложена от Комисията по етика и феърплей - за нецензурни и вулгарни скандирания. Лидерът във Втора лига - Ботев Враца, също е наказан за псувни, но с 250 лв.Берое отнесе допълнителна санкция в размер на 5000 лв - за неизпълнение разпоредбите на делегата. Заралии издигнаха плакат срещу Лудогорец и собственика на клуба Кирил Домусчиев.Не липсват и солидни индивидуални глоби. Костадин Ангелов, треньорът на Витоша Бистрица, е лишен от права за 1 среща и глобен с 2 бона за обида на длъжностно лице.За обида на длъжностно лице от главния мениджър  се наказва и Септември с 4000 лева. Не става ясно дали пиперливите реплики са излезли от устатата на Георги Марков или Кристиян Добрев.", "date": "2017.09.26", "title": "БФС подгони ФИФА по богатство, глобява вече за псувни на публиката"}
{"url": "https://offnews.bg/kultura/violetov-general-se-sabirat-sled-23-g-za-kontcert-vav-vodnata-kula-665919.html", "text": "Култовата банда от 80-те \"Виолетов генерал\" излиза с първи от 23 години насам концерт. Концертът е част от паралелните събития към самостоятелната изложба на художничката Боряна Венциславова \"Ние сме част от колекция\", разположена в новата галерия \"+359\" /водната кула в кв. Лозенец/. На 30.09 от 19:30 в двора на кулата ще излязат за първи път заедно Емил Вълев - вокал, и Евгени Генчев-Джули с подбрани култови песни от изминалите години и някои нови.Непосредствено преди концерта от 18:30 до 19:30 ч. изложбата \"Ние сме част от колекция\", може да бъде посетена свободно в компанията и с разяснения от страна на куратора Вера Млечевска и автора Боряна Венциславова.Концертът ще продължи в музикалната компания на Джули от \"Виолетов генерал\" в \"Gaba Bar\" на ул. 6-и септември.Изложбата може да бъде видяна до 22-ри октомври.", "date": "2017.09.26", "title": "'Виолетов генерал' се събират след 23 г. за концерт във Водната кула"}
{"url": "https://offnews.bg/politika/dostaviha-vsichki-ruski-dvigateli-za-mig-29-po-dogovor-na-nenchev-665931.html", "text": "Последните два от общо 10 договорени  за изтребителите МиГ-29 са доставени. От Министерството на отбраната потвърдиха за OFFNews, че днес на летище София са доставени последните два двигателя по договор, сключен от военния министър Николай Ненчев в правителството \"Борисов - 2\". По него българска фирма беше избрана за посредник за доставката на руски двигатели на обща стойност 43 млн. лв. Българската \"Авиостарт\" договори доставката от заводите на руската държавна компания РСК МиГ.Новите двигатели са с над два пъти по-голям летателен ресурс от шестте двигатели, които са .Според договора трябваше да бъдат доставени четири новопроизведени и шест ремонтирани двигатели РД-33, сер. 2. Днес са доставени последните два двигателя, които са новопроизведени. Според разчетите двигателите ще дадат възможност да бъде възстановена летателната годност на още 5 самолета МиГ-29. До сключването на договора се стигна, след като първоначално обявената обществена поръчка се провали. Избраната фирма \"Авиостарт\" предлагаше на МО доставката на 10 двигатели от заводите на руската държавна компания РСК МиГ, които обаче трябваше да бъдат произведени тепърва. След прекратяването на поръчката от министерството взеха решение за пряко договаряне със същата фирма, която се ангажира с доставката на 10-те двигателя.", "date": "2017.09.26", "title": "Доставиха всички руски двигатели за МиГ-29 по договор на Ненчев"}
{"url": "https://offnews.bg/obshtestvo/mon-zabrani-prinuditelnite-darenia-i-platenite-kursove-na-nastoiatelst-665808.html", "text": "Държавата слага край на платените курсове, провеждани от училищни настоятелства, и на принудителното събиране на \"дарения\" от родителите от градини и училища.Министърът на образованието Красимир Вълчев е изпратил писмо на 11 септември (№9107-221/11.09.2017) до всички директори чрез 28-те регионални управления на образованието, в което казва ясно какви са правилата, кое е позволено и кое нарушава закона.Писмото на министъраВ писмото, стигнало до училищата в края на по-миналата седмица, министър Вълчев припомня, че настоятелствата се създават като юридически лица с нестопанска цел, които могат да осъществяват стопанска дейност като допълнителна, само ако същата е свързана с предмета на основната дейност, за която е регистрирано, като използва прихода за постигане на определените в устава си или учредителния си акт цели.\"Настоятелството би могло единствено да ползва определено от директора помещение за съвещания и други организационни дейности на съвета на настоятелите. Няма правно основание за използването на част от училищния имот от страна на настоятелството за организиране на стопанска дейност\", пише министърът.По-нататък той казва ясно:\"Практиката да се организират курсове за надграждане на знанията и интересите на учениците по различни учебни предмети от настоятелството не може да бъде определена като допълнителна стопанска дейност\". Тя не може да се използва като претекст, че така се осигуряват допълнителни финансови и материални средства за училището.Министърът е категоричен - не настоятелствата, а самите училища следва да организират обучителните дейности за разширяване на знанията и уменията на учениците, като нормативното основание за реализиране на собствени приходи ще бъде уредено в държавен стандарт.КурсоветеСега курсовете се водят от учители в съответното училище на територията му в извънучебно време, организират се от настоятелствата, в чиито каси отива и остатъкът след заплащането на учителския труд. Парите трябва да се изразходват в полза на училището.В София разпорежданията удрят най-сериозно СМГ, но също и училища като 107-мо, 51-во.Промяната предизвика смут в настоятелството на Софийската математическа гимназия и хаос с вече насрочените и платени от родителите курсове (по неофициална информация на OFFNews става въпрос за над 300 хил. лева).В опит да овладеят ситуацията, от СМГ публикуваха на сайта си съобщение, че  от 19-и . Официалният мотив бе \"ремонти дейности в сградата на СМГ\". На сайта няма и дума за правилата на общината и писмото на министъра.Директорът на Втора немска гимназия (73 СУ) обаче спря всички извънкласни дейности със заповед от 18 септември, като се позовава именно на писмото на Вълчев.ДаренияВ писмото си министър Вълчев засяга и темата за събирането на дарения за образователните институции.\"Безплатното образование включва право да не се заплащат такси за обучението, осигурявано със средства от държавния бюджет, и ползване на материалната база за обучение и за развитие на интересите и способностите на децата и учениците безвъзмездно.Събирането на средства от родителите на децата и учениците за материали, консумативи, подобряване на материалната база и други текущи разходи нямат правно основание\".Използването на настоятелството за събиране на задължителни суми от родителите \"не може да бъде определено като изпълнение на дадените му с чл. 309, т. 1 от ЗПУО права за съдействие за осигуряване на допълнителни и материални средства за институцията\", пише още Красимир Вълчев.\"Набирането на средства под формата на дарения трябва да става при спазване на принципа на доброволност и лична воля на дарителя - подчертава той. - Вземането на решение от органите на настоятелството или от ръководството на училището за събиране на определена сума, като дарение от всички родители, не е в съответствие с доброволния характер на дарителството.\"Министърът завършва с думите, че всички директори са длъжни да сведат писмото му до знанието на родителите и съвета на настоятелите.Нови правила в СофияСъщо във връзка с провеждането на платените курсове тази година Столична община въведе нови правила, които налагат контрол над над провеждането им, изискват плащане на наем, който да отива в общината, изключват настоятелствата, а и самите учители.Въпросните правила изискват услугите да се предоставят единствено от външни фирми, избрани чрез конкурс, организиран от училището. Такъв може да се провежда само при заявки от родители с искане за съответния курс и положително решение на Педагогическия съвет. Правилата изискват още фирмите да плащат наем, който да отива в общината.Родители обаче се обявяват срещу правилата. Така се изкарва експертизата от училищата - как така учителите няма да могат да подготвят допълнително учениците, например за международни състезания и олимпиади, а ще трябва да има фирма, питат те. Според тях задължението за плащане на наем от външната школа само ще увеличи крайната цена на курсовете.Родители са на мнение, че порочната схема с настоятелствата трябва да се прекрати, но не и да се спират курсовете. Просто те трябва да се организират от училището, да има ясни правила и отчетност, смятат те.", "date": "2017.09.26", "title": "МОН забрани принудителните дарения и платените курсове на настоятелствата"}
{"url": "https://offnews.bg/politika/alfa-risarch-edva-8-ot-balgarite-biha-podali-neanonimen-signal-sresh-665899.html", "text": "Инфраструктурата, външната политика и икономическото оживление поддържат кредита на доверие към правителството. Липсата на резултати в битката с корупцията, престъпността и несигурността го дърпат надолу.Това са изводите от актуално социологическо проучване на агенция \"Алфа рисърч\", проведено в периода 13-20 септември 2017 г. Изследването е представително за нагласите сред пълнолетните граждани.Умереното икономическо оживление, съпроводено със спад на безработицата и ръст на доходите в по-големите градове, водят до снижаване на социалното напрежение, характерно за последната година, в която бяха проведени два силно поляризиращи обществото избора. За най-успешни политики, наред с инфраструктурата (51%) българите определят още три други сфери - външната политика (43%), туризма (42%) и отчасти образованието (31%). Въпреки че към него има повече резерви, одобрението в аванс се дава преди всичко за увеличението на учителските заплати и усилията за намаляване на отпадащите от училище деца. В дъното на класацията, като най-неуспешни, се определят правосъдието, здравеопазването и борбата с престъпността във всичките й измерения, коментират авторите на проучването.Икономическите показатели и външно-политическата активност са тези, които формират ядрото на подкрепата за кабинета „Борисов 3” сред около една пета от българите. От друга страна, скандалите около политици от ГЕРБ, както и неубедителните действия за отстояване независимостта на съдебната система и противодействие на корупцията, консолидират и противниците на кабинета, които нарастват от 33% на 38%.Дончев най-одобряван сред министрите, на другия полюс е Цецка ЦачеваБезспорен лидер сред министрите в кабинета е Томислав Дончев с 16.4% позитивен индекс за дейността си. Новост е второто място на представител на коалиционния партньор - военния министър Красимир Каракачанов, следван от спортния - Красен Кралев и на четвърта позиция Лиляна Павлова като министър на председателството на България на Съвета на ЕС.Най-високо неодобрение има правосъдният министър Цецка Цачева - над 20% неодобрение и едва 3,8% одобрение.Президентът Румен Радев запазва преобладаващо обществено доверие. Едва 13 на сто заявяват негативно отношение към него. Положителните оценки обаче също леко намаляват, достигайки 54%.Само 8% биха подали сигнал срещу корумпиран политикВъпреки декларираната нетърпимост към корупцията, едва 8% са склонни да подадат с името си сигнал за корумпиран политик, 19% са на мнение, че след сигнала те самите могат да пострадат, 23% - не знаят, или се притесняват да отговорят на този въпрос.Половин година след предсрочните избори за 44-то Народно събрание съотношението на силите между основните парламентарни партии остава без съществени промени. ГЕРБ (25.1%) запазва електорална преднина от 6% пред БСП (19.3%). Т.е., ако днес имаше избори, ГЕРБ и БСП биха излъчили приблизително същия брой депутати. Обединените патриоти бележат лек спад, но запазват третото си място. Няма съществена динамика и в позициите на ДПС, но в парламента не би влязла партията на В. Марешки – Воля (1.8%).", "date": "2017.09.26", "title": "Алфа рисърч: Едва 8% от българите биха подали неанонимен сигнал срещу корумпиран политик"}
{"url": "https://offnews.bg/politika/da-balgaria-borisov-e-troianski-kon-na-putin-665904.html", "text": "„Да, България!“ определи като недопустими изявленията на премиера Бойко Борисов, че България ще използва българското председателство на Европейския съвет, за да постигне сваляне на санкциите срещу Руската федерация. Партията на бившия правосъден министър в кабинета Борисов-2 Христо Иванов излезе с остра декларация по темата и определиха Борисов като \"троянски кон на Путин\".От формацията припомнят на министър-председателя, че санкциите са част от координирана обща дипломатическа реакция на държавите от НАТО и ЕС срещу анексията на Крим и агресията срещу Украйна изобщо.„Да, България!\" разяснява на Борисов и че целта на мерките срещу Кремъл е връщането на отношенията между Руската федерация и Украйна на полето на базисните принципи на международното право, включително ненарушимостта на държавните граници и ненамеса във вътрешните работи.Ето и още от декларацията на „Да, България!\":Като източноевропейска и черноморска държава, която граничи с такива огнища на нестабилност като днешна Турция и Близкия изток, България е особено силно изложена на рисковете от тази ситуация. Страната ни е абсолютен вносител на сигурност и целостта на държавната ни територия зависи изцяло от здравината на съюзите, в които сме избрали да участваме и от поддържането на принципите на международното право. Демокрацията ни е неукрепнала и недъгава, а институциите ни – проядени от системна корупция и това ни прави особено уязвими за типа хибридно проникване, практикуван от путинския режим. От тази гледна точка, несъмнено е, че успехът на общоевропейското и НАТО-вско усилие за утвърждаване на международния правов ред и конкретно на принципите за ненарушимост на границите и ненамеса във вътрешните работи, е от първостепенен национален интерес за страната ни.Противно на всичко това в навечерието на годишнината от Независимостта ни, Борисов обявява, че ще сваля санкциите. След като българското правителство така и не успя да формулира някакви убедителни приоритети за своето председателство на Европейския съюз – освен ремонта на НДК – сега за първи път научаваме от устата на премиера каква цел реално си поставя той: България да се покаже като лоялен „троянски кон“ на Путин в Европа.Освен, че е в пряко противоречие на националната ни сигурност и на сигурността на ЕС, това е пореден израз на принадлежност на Борисов и ГЕРБ към предвождания от Путин антидемократичен популистки интернационал. От гледна точка на властова практика, Борисов в партньорство с Пеевски и останалите корупционни кланове в българската политика, постепенно изгражда адаптирана версия на путинския режим у нас. Това се случва чрез:Всичко това е пореден повод „Да, България!“ да потвърди политическата си позиция, че управлението на Борисов във фактическа коалиция с Пеевски и неговите господари и с практическата подкрепа на номиналната опозиция в парламента, става все по-вредно за страната ни. Заявяваме, че продължаваме усилията си за изграждане на ясна продемократична и антикорупционна алтернатива на този курс на развитие на страната ни. Целта ни е да предложим визия за засилена реинтеграция на България в сърцето на ЕС и НАТО като главна гаранция за защита на националните ни интереси и запазване на модела на демократично развитие, гарантиращо индивидуалната свобода.", "date": "2017.09.26", "title": "Да, България: Борисов е троянски кон на Путин"}
{"url": "https://offnews.bg/politika/hora-s-privilegii-v-mvr-postaviali-na-borisov-ultimatumi-za-po-visoki-665909.html", "text": "Хора с привилегии в МВР поставяли на премиера Бойко Борисов ултиматум с исканията за по-високи заплати на полицаите и заплахите за протест всеки ден по време на българското председателство на Съвета на Европейския съюз.Пред журналисти Борисов коментира исканията на полицейските синдикати, като обясни, че ще ги покани за разговори, за да им покаже разчетите в бюджета.\"Аз повече от всички искам на полицаите, пожарникарите, военните, както на учителите и пенсионерите, да се вдигат доходите\", заяви Борисов. Той уточни обаче, че ще помисли за служителите в системата на МВР, \"когато сложим чертата и видим приходите\".\"Обещал съм им, знаят, но на нас не ни отива да говорим празни приказки. Нито ни отива да направим същото, което направиха през 2014 г. - тръгвайки си без никакво финансово обезпечение вдигнаха с 250 млн. лв. заплатите на МВР и нашето правителство от първия ден започна да ги изплаща. Така не се прави“, обясни Борисов.Според него трябва да има финансово обезпечение, за да не „банкрутираме накрая“.За исканията на полицаите и намеренията им да протестират ежедневно от 1 януари следващата година, Борисов заяви, че не работи под натиск.„Тези, които ми поставят ултиматуми - със служебни коли, офиси, заплати, с всички привилегии в МВР - не им отива. Ще се срещна с тях, когато пожелаят, ще им дам финансовите параметри, ще им обясня какво правят колегите, защото трябва и за Съдебна полиция да се даде, трябва и за линейки, санитари и не може всичко наведнъж“, каза той и припомни, че приоритет на правителството били пенсиите, учителските заплати и образователната инфраструктура. След тях идвал редът на полицаите.„Ще дойдат, ще извадим сметките с министрите на вътрешните работи и отбраната, и в спокойна обстановка ще кажем-с това разполага държавата. Популистко и лесно е да изляза и да кажа ще дадем 1 млрд. лв. повече. После данъкоплатците трябва да го платят. Ние така платихме за НЗОК 450 млн., така платихме „Спартан“-и, „Кугър“-и, еърбъси. С всяко идване започваме да плащаме борчове, а никога не сме оставяли борчове“, каза премиерът.  Борисов обяви, че за допълнителни средства за заплати в МВР може да се мисли от следващата година. Исканията на синдикатите са обаче увеличението да стане факт още тази година за това те нямат намерение да спират с протестите и се очаква следващият да бъде през октомври. ", "date": "2017.09.26", "title": "Хора с привилегии в МВР поставяли на Борисов ултиматуми за по-високи заплати"}
{"url": "https://offnews.bg/temida/4-500-lv-globa-za-shveda-izrital-kamerierka-v-glavata-obnovena-665902.html", "text": "Глоба, в размер на 4 500 лв., бе наложена на шведския турист Ралф Сундберг, който през лятото изрита в главата без никаква причина българка – камериерка в „Слънчев бряг“. Това реши днес Районния съд в Несебър.Делото бе гледано по специален ред, заради чистото съдебно минало на нападателя. Така той бе освободен от наказателна отговорност и му се налага само административно наказание.Прокуратурата в града поиска да му бъде присъдена максималната глоба, предвидена в закона, която е само с 500 лв. повече.Прокурор Радост Бошканкова посочи, че са необходими законови промени и за подобни престъпления да се предвиждат по-сериозни наказания. ““, категорична бе Бошнакова.Ралф посочи и пред магистратите, за пореден път, че съжалявал за постъпката си и че го е срам. Суднберг добави, че нямало да се повтори. Според неговия адвокат, Никола Атанасов, не трябвало общественото мнение да влияе на съдебното решение. Той поиска магистратите да вземат предвид, освен чистото съдебно минало на неговия клиент, но и фактът, че не се е укрил и е съдействал на полицията.Присъдата може да бъде протестирана или обжалвана и пред Окръжния съд в Бургас.", "date": "2017.09.26", "title": "4 500 лв. глоба за шведа, изритал камериерка в главата (обновена)"}
{"url": "https://offnews.bg/politika/tarkania-v-koalitciata-borisov-i-simeonov-rabotili-prez-liatoto-a-dr-665905.html", "text": "Политическият съвет на коалицията ГЕРБ-Обединени патриоти се e събрал днес заради търкания около това кой колко работи. Това стана ясно от изказване на премиера Бойко Борисов. Пред журналисти той каза, че търкания с патриотичните формации не e имало, но съветът е проведен, \"защото аз и Валери бяхме цяло лято на работа, а другите бяха в почивка и малко имаше напрежение в това отношение\".Това, че на заседание на политическия съвет е трябвало да бъдат изгладени търкания,  пред bTV шефът на парламентарната група на ГЕРБ Цветан Цветанов. \"Днес ще имаме среща на Политическия съвет заедно с премиера и председател на ГЕРБ с тримата основни представители, които формират Обединени патриоти и ще говорим по темите, които създадоха напрежение\", коментира Цветанов.Борисов обясни, че редовно - в понеделник или вторник, партньорите се събират и говорят \"по всички теми\", но сериозни разногласия не е имало.На днешния съвет е коментирана и темата за разминаванията между вицепремиера Валери Симеонов и регионалния министър Николай Нанков.\"Примерно, едно от основните, за което беше упрекнат Валери Симеонов, за това, че във Фейсбук ДНСК е казал, че ще бъде уволнена шефката – ами той му го е казал Нанков на Министерски съвет. Така че върху него се изсипа много напрежение защо през Фейсбук е уволнявал човек. И му аз дължа извинение за това, че министър Нанков, след като му казал, че ще бъде сменена, не е излязъл да го каже публично. Така че, мина много спокойно, много добре във всяка една тема\", коментира още Борисов.Това дали има напрежение сред Патриотите Борисов коментира, че ставало въпрос за шеги между лидерите.\"Аз не се бъркам в чужда партия, в чужди семейства. Те така се шегуват помежду си, че в първия момент може да остана с впечатление, че се карат и после като почнат да се смеят... и ми беше нужно време, за да им свикна на табиета\", каза Борисов и продължи да говори за приходите в хазната. По думите му темата за търкания в коалицията измества по-важни неща, като борбата с контрабандата и корупцията. ", "date": "2017.09.26", "title": "Търкания в коалицията: Борисов и Симеонов работили през лятото, а другите - не"}
{"url": "https://offnews.bg/medii/btv-puska-komedijno-shou-v-sabota-vecher-665912.html", "text": "Ново комедийно шоу пуска bTV в събота вечер. Негов водещ ще е актьорът Мариан Маринов, който е „гласът” на bTV от самото създаване на телевизията през 2000 г.„Късното шоу на bTV” ще се излъчва от 22 до 23 часа, а първото му издание ще е на 30 септември.В същия жанр е \"Шоуто на Слави\", което върви в делничните дни.Според създателите на шоуто водещият има енциклопедични познания и силна екранна харизма. Той ще интерпретира по смешен начин актуалните събития и герои и ще прави  интервюта с известни личности от всички области.", "date": "2017.09.26", "title": "bTV пуска комедийно шоу в събота вечер"}
{"url": "https://offnews.bg/knigi/balgarskata-bojna-slava-razkriva-geroichnite-i-pagubnite-momenti-ot-665903.html", "text": "„Българската бойна слава” от младите сътрудници на сдружение „Българска история” – Ивомир Колев, Мартин Чорбаджийски и Владислав Карагеоргиев – връща читателите към спомена за най-славните и най-пагубните моменти от военната ни история, като обективно проследява причинно-следствените връзки на родните победи и падения. Съставителите на книгата се стремят максимално точно да представят реалния образ на събитията, определяни като изяви на българската бойна слава, да отделят митологизираните образи от действителните личности и да припомнят моментите на блестящи постижения.„Българската бойна слава” обхваща както известни и широко обсъждани битки, така и малко познати такива. Те обхващат дългия период от основаването на Дунавска България и битката при Онгъла от 680 година до участието на страната ни във Втората световна война.Ивомир Колев, Мартин Чорбаджийски и Владислав Карагеоргиев са членове на екипа на сдружение „Българска история”. Те са трима млади историци, които няколко години поред доказват умението си да вдъхват живот на забравените и честно неизвестни подвизи от историята ни.В средата на седмото столетие под ударите на хазарите започва разпадът на Стара Вели­ка България. От нейните краища в търсене на по-добри земи потеглят петимата синове на хан Кубрат. Третият от тях, на име Аспарух, потегля към Балканите и се заселва край река Дунав. Там той се укрепва в местността Онгъл, която при всички положения се намира в бли­зост до делтата на реката, но местоположе­нието Ӝ и до днес не е еднозначно установено.Пътят, който българите на Аспарух измина­ват до Балканите, не е никак лек. Хазарите на­пират в тила им, а териториите, към които се насочват, са смятани от Източната Рим­ска империя (Византия) за принадлежащи Ӝ по право, макар към средата на VII век властта Ӝ над тях да се разпростира само номинално. Тези обстоятелства обаче не повлияват на желанието на българите да съградят своята нова държава на юг от река Дунав, в земи, из­тъкани от тучни поля, плодородни равнини и множество богати градове.И така, стигаме до момента, когато Аспа­рух започва систематично да преминава на юг от река Дунав. За Византия това значи само едно – опасността от българите повече не може да бъде подминавана. Отговорът на империята не закъснява. Организиран е маща­бен военен поход, който целӜ да смаже ново­настанилите се и да ги прогони отвъд смята­ните за ромейски територии. Най-подробно последвалите събития описва в своята „Хро­нография“ византийският летописец Теофан Изповедник.А императорът Константин, като научил, че мръсен и нечист народ се е настанил неочаквано до Дунава в Оглоса (Онгъла) и че напада и опус­тошава близките до Дунава земи, т.е. сега владя­ната от тях страна, тогава владяна от христия­ните, много се огорчил и заповядал всички отряди да преминат в Тракия. И като въоръжил флота, потеглил срещу тях по суша и по море с намере­ние да ги изгони с война, като отправи в боен ред пехотната войска по суша към т.нар. Оглос и Ду­нава, и заповядал на корабите да пуснат котва на близкия бряг. Българите, като видели тези гъсти многобройни редици, се отчаяли за спасението си, избягали в споменатото укрепление (Онгъла) и взели мерки за защита.Това е първият епизод от предстоящия сблъ­сък, който безспорно щял да предопредели съдбата на зараждащата се Дунавска Бълга­рия. И макар че вероятно тогава не всички аспарухови българи се намират в местност­та Онгъл, със сигурност там е цветът на войската, онова ядро, което впоследствие трябвало да изнесе на плещите си тежест­та на назряващите конфликти не само с ви­зантийци, а и с хазари и авари. Именно в това се състои и значимостта на предстоящото сражение.След като в продължение на три–четири дни те не се осмелявали да излязат от това укрепление, а ромеите не завързали сражение поради блата­та, мръсният народ, забелязвайки слабостта на ромеите, се съвзел и станал по-смел. Понеже им­ператорът страдал силно от болки в крака и бил принуден да се върне с пет кораба и с прибли­жените си в Месемврия, за да прави бани, оста­вил стратезите и войската със заповед да водят схватки, за да ги измъкнат от укреплението и да завържат сражение с тях, ако се случи да излязат. В противен случай да ги обсадят и да ги пазят в укрепленията.Конниците обаче разпространили слуха, че импе­раторът бяга, и обзети от страх, се отдали също на бягство, без никой да ги преследва. А българи­те, като видели това, започнали да ги преследват подире им и повечето погубили с меч, а мнозина наранили. И ги преследвали чак до Дунава, преми­нали го и дошли до т.нар. Варна, близо до Одесос, и до тамошната земя.Така в няколко реда византийският хронист описва цялото стълкновение. Похватът, с който борави, е добре познат и от други трудове на ромейски историци. Придаден е случаен ход на действията с цел да се при­низи победата на врага, който, на свой ред, е описан като немощен и страхлив – показа­телни за отношението към българите през онези години са и епитетите – „мръсен и нечист народ“. И като имаме предвид, че другите сведения, които получаваме за сра­жението, а именно тези на патриарх Ники­фор, до голяма степен съвпадат с изнесените по-горе, посочените няколко реда си остават единственото достигнало до нас описание на победата, благодарение на която българите завинаги свързват своята съдба с терито­риите на днешна България.", "date": "2017.09.26", "title": "'Българската бойна слава' разкрива героичните и пагубните моменти от историята ни"}
{"url": "https://offnews.bg/tehnologii/dalgoochakvaniat-sony-xperia-xz1-e-veche-vav-vivacom-665907.html", "text": "Новият флагман на Sony – Xperia XZ1 – ще бъде наличен тази седмица в магазините на VIVACOM, съобщиха от телекома. Смартфонът предлага завладяващо забавление, съчетавайки революционната Motion-Eye™ камера на Sony с видеозаснемане на супер бавен каданс, ново предикативно улавяне на усмивка, дебютиращата функция 3D Creator, 5.2” Full HD HDR дисплей и осемядрен Qualcomm® Snapdragon™ процесор, който осигурява безпроблемна работа и супер бързо сваляне на съдържание.За първокласното фотографско изживяване допринасят изключителната 19-мегапикселова основна камера, която улавя детайли извън видимото за човешкото око, и 13-мегапикселовата предна камера с 1/3” сензор и дисплейна светкавица, с която потребителите могат да правят впечатляващи селфита дори и в тъмното. Xperia XZ1 е водо- и прахоустойчив и издържа на всякакви външни въздействия, като дисплеят му е подсилен с Corning® Gorilla® Glass 5.Революционна иновация в творческите възможности на мобилните устройства, 3D Creator е уникална собствена разработка на Sony за бързо и лесно сканиране на 3D обекти. За пръв път смартфон може да заснеме висококачествени 3D изображения на обекти само за 1 минута, използвайки 4 режима на сканиране: сканиране на глава, сканиране на лице, сканиране на храна и сканиране на свободни форми. Всеки режим има свои собствени правила за лесна употреба, а след сканиране на обект са налични множество забавни опции.Xperia XZ1 на Sony може да бъде закупен на цена от 39,90 с план Smart U от VIVACOM.Като перфектно допълнение към Xperia идват и новите h.ear on 2 Mini слушалки на Sony. Всеки клиент на VIVACOM, който закупи или вземе на лизинг смартфон Xperia XZ1 до 30-ти октомври, може да спечели един от 15-те чифта слушалки. Компактни и леки за носене, те осигуряват мощен и качествен звук без неудобството на кабели. Слушалките могат да се ползват до 24 часа с едно зареждане, а имат и функция за бързо зареждане.Победителите от томболата ще бъдат обявени на 06.11.2017 г. в сайта .", "date": "2017.09.26", "title": "Дългоочакваният Sony Xperia XZ1 е вече във VIVACOM"}
{"url": "https://offnews.bg/politika/stolichnite-sotcialisti-iskat-iasni-pravila-za-stroitelstvo-v-sofia-665925.html", "text": "В Общия устройствен план на столицата са налице зони, в които няма ограничение за височината на сградите, а в комбинация с \"вратичките\" в ЗУТ и ЗУЗСО се появяват терени, за които съществува възможност да не се спазват никакви градоустройствени параметри. Това се казва в позиция на БСП-София. Според столичните социалисти \"са необходими спешни законодателни промени, за да се предотвратят възможностите Столична община и СОС да действат не по законосъобразност, а по целесъобразност, защото в такива случаи се появяват възможности за корупционни практики, за вземане на спорни, лобистки решения, будещи основателни протести\". Длъжни сме да създадем ясни правила - къде и как може да се строи в София, за да няма разочаровани предприемачи и гневни граждани. Предстоящите промени в законодателството трябва да минат през широко обществено обсъждане, за да се чуе мнението на гражданите, както и на инвеститорите и собствениците на терени така, че бъдещите промени максимално да отчетат и защитят интересите на всички, пише още в позицията на БСП-София. В текста им се казва още: В тази връзка членовете на Градския съвет на БСП - София се обединихме около позицията, че са крайно наложителни законови промени. Необходимо е създаването на законови правила, които да регламентират височината на сградите в София като в смесените многофункционални зони, в които в момента няма лимит на височината на новите сгради, тя да се ограничи до 75 метра, колкото са най-високите съществуващи блокове в жилищните комплекси. Да се определят местата, където могат да се строят високи сгради (небостъргачи) като предложението е за бул. \"Цариградско шосе\" в близост до мястото за строеж на Capital Fort, западното направление след ж.к. \"Люлин\" и района на Централна жп гара. Наред с това следва в ЗУЗСО да залегне изискване Столична община да приеме Наредба, която да регламентира създаване на система за дефиниране и анализ на транспортния трафик, който да се изследва не само по отношение на местата за паркиране и гариране, но и по отношение възможностите на съществуващата транспортна инфраструктура за \"стигане и влизане\" в самите сгради. С цел спиране на процеса на презастрояване на жилищните комплекси, да се формулират законово понятията \"междублоково пространство\" и \"зелени площи\", което ще пресече възможността да се вземат решения по целесъобразност. Нужно е и нормативно разширяване на възможностите за участие на гражданите и увеличаване на обществения контрол при обсъждането, приемането и обжалването на устройствените планове и техните изменения.Във връзка с изработването на „Визия за дългосрочно развитие на София\" и подготвяне на промените в ОУП трябва да бъде организирано допитване до гражданите на столицата за изясняване на въпросите:- Къде да се намира „ситито” на града;- Да се приеме ли „карта на височините на града”, където зоните отразяват участъците с една и съща преобладаваща и съществуваща височина;- Следва ли историческият център на София, да се развива предимно като пешеходен и зелен;- Правилно ли е непрекъснато да се увеличават площите на „зелената“ и „синя“ зони в града или следва да се търси друг начин за ограничаването на трафика на моторни превозни средства в центъра, най-вече със създаване на предимства за обществения и алтернативния транспорт;- Как трябва да се развиват и изглеждат вторичните градски центрове в районите на града;- Следва ли да се приемат правила за фасадното и цветово оформление на сградите в различните райони на града;Настояваме във „Визията за развитие на София” и в бъдещите промени в ОУП стратегията да бъде столицата да се развива като конгломерат от осмислени обществени пространства и сгради, като система от динамични градски зони със смесено предназначение, която да гарантира пълноценен живот на градското пространство и хората. Сега София не се развива хармонично като град, а се развива на две скорости - център и жилищни квартали. Да изискваме жилищните комплекси да се развиват като „пълноценен град в града“, а не като огромни спални. За целта в районите на София следва да се планират и развиват вторични градски центрове, тъй като досега основните споделени градски пространства, в т.ч. и тези за културен и духовен живот, са съсредоточени основно и главно в центъра на града. Считаме, че в градоустройственото развитие на София водещо трябва да бъде развитието й като „зелен град“, който максимално се възползва от природните си ресурси - близостта до планината Витоша и богатството на съществуващите минерални извори. Считаме, че бъдещото градоустройство на столицата трябва да увеличава възможностите за осигуряване на придвижването пеша, както и велосипедното движение, които водят до много ефекти - намаляване на автомобилния трафик, повишаване чистотата на въздуха, запазване и развитие на градското пространство и улицата като място за срещи между хората.В крайна сметка най-голямото предизвикателство пред нас е да убедим и привлечем столичани към каузата - „София – зелен и иновативен град“ - град за хората, удобен, безопасен и устойчив. ", "date": "2017.09.26", "title": "Столичните социалисти искат ясни правила за строителство в София"}
{"url": "https://offnews.bg/futbol/penata-komentira-vazmozhnostta-liubo-da-izmesti-bobi-v-bfs-665901.html", "text": "Легендарният треньор Димитър Пенев коментира възможността племенника му Любослав Пенев да влезе в битка за шефското място в БФС, което в момента заема Борислав Михайлов.Изборите за ново ръководство са в началото на 2018 година и битката се очертава доста сериозна, след като в последно време доста клубове изразиха недоволство от управлението и съмнения, че се толерира разградския Лудогорец за сметка на останалите.\"Вижте, вие също журналистите имате интерес с известни спортисти в отделните спортове, във футбола що се касае до Любослав Пенев.Трябва да мине много време, за да потвърдя и аз. Дори 50 процента не мога да кажа, че тази кандидатура...Всеки може да се кандидатира стига да се спазват правилата.Те не са само във футбола. Правилата в България са и в целия свят. Когато се спазват правилата, тогава се виждат и възможностите и организацията за дадените квалификации\", каза Пената пред телевизия BiT, а разговорът беше прекъснат от звъненето на телефона му.", "date": "2017.09.26", "title": "Пената коментира възможността Любо да измести Боби в БФС"}
{"url": "https://offnews.bg/futbol/hubchev-varna-bodurov-v-natcionalnia-ludogoretc-s-0-predstaviteli-665914.html", "text": "Селекционерът на „А“ националния отбор на България Петър Хубчев обяви група от 23-ма футболисти за световните квалификации срещу Франция на 07.10.2017 на стадион „Васил Левски“ и Люксембург на 10.10.2017 на стадион \"Жози Бартел\".В състава попадна защитникът на ЦСКА-София Николай Бодуров, който беше пропуснат за миналите мачове и изрази публично недоволството си от този факт. Поради контузия отпада повиканият вече нападател Александър Тонев. Извън състава е и капитанът на Лудогорец Светослав Дяков и така представителите на шампионите в националния отбор се свеждат до нула.Отборът ще се събере на лагер на 2-ри октомври на Национална футболна база в Бояна.На 3-ти октомври селекционерът Петър Хубчев и футболисти от националния отбор ще вземат участие в среща с представители на медиите. Началният час на срещата ще бъде обявена допълнително.    Състав на „А“ националния отбор на България за световните квалификации срещу Франция и Люксембург  Вратари: Пламен Илиев („Астра“, Румъния), Божидар Митрев („Левски“), Благой Макенджиев („Пирин“).Защитници: Антон Недялков (ЦСКА-София), Страхил Попов („Касъмпаша“, Турция), Божидар Чорбаджийски (ЦСКА-София), Петър Занев („Амкар“, Русия), Васил Божиков („Слован“, Словакия), Николай Бодуров (ЦСКА-София), Цветомир Панов („Ботев“ Пловдив).Полузащитници и нападатели: Кристиян Малинов (ЦСКА-София), Георги Костадинов („Макаби“ Хайфа, Израел), Станислав Манолев (ЦСКА-София),  Симеон Славчев („Лехия“ Гданск, Полша), Мартин Райнов („Берое“), Александър Цветков („Черно море“), Ивайло Чочев („Палермо“, Италия), Тодор Неделев („Ботев“ Пловдив),  Ивелин Попов („Спартак“ Москва, Русия), Спас Делев („Погон“ Сшчечин, Полша), Божидар Краев („Мидтиланд“, Дания), Андрей Гълъбинов („Дженоа“, Италия), Ивайло Димитров („Славия“).  ", "date": "2017.09.26", "title": "Хубчев върна Бодуров в националния, Лудогорец с 0 представители"}
{"url": "https://offnews.bg/sviat/kitaj-predupredi-che-niama-da-ima-pobeditel-ot-vojna-sas-severna-kore-665916.html", "text": "Никой няма да излезе победител от война със Северна Корея, прeдупреди днес китайското външно министерство след изявленията на режима в Пхенян, че американският президент му \"е обявил война\", предаде БТА.Няма да има победител във война на Корейския полуостров, която ще има катастрофални последици за целия регион, заяви на брифинг говорителят на китайското външно министерство Лу Кан. Американският департамент отрече твърденията, че е обявявал война, като ги нарече абсурдни.Междувременно дипломатическите усилия за справяне с кризата, предизвикана от севернокорейската ядрена и ракетна програма, продължават, заяви днес в Делхи шефът на Пентагона Джим Матис. Той е на двудневно официално посещение в Индия, за да укрепи военните връзки. \"Приетите с единодушие резолюции на Съвета за сигурност на ООН увеличиха натиска над Северна Корея, а същевременно ние продължаваме дипломатическите усилия и поддържаме способностите за възпиране на най-опасните заплахи от Северна Корея\", заяви той.САЩ ценят високо усилията на Индия и на света за засилване на натиска над Пхенян заради неговото опасно и дестабилизиращо поведение, добави Матис пред журналисти след среща с индийския си колега Нирмала Ситхараман.Конфликт на Корейския полуостров ще има катастрофални последици и външното министерство на Русия работи \"зад кулисите\" за намиране на политическо решение на кризата около Северна Корея, съобщава и агенция РИА Новости, като се позовава на руски дипломат. Михаил Улянов, завеждащ дирекцията за неразпространение на ядреното оръжие и оръжеен контрол към руското дипломатическо ведомство, заяви, че подходът на САЩ към Северна Корея води до задънена улица, а санкциите като инструмент са се изчерпали.Агенция \"Асошиейтед прес\" цитира военни анализатори, според които севернокорейският лидер не притежава способности, нито възнамерява да атакува американски бомбардировачи и изтребители, въпреки твърденията на неговия външен министър. Те смятат изказването на външния министър и пропагандното видео, симулиращо подобна атака, за отговор на острата риторика на президента на САЩ Доналд Тръмп и на втвърдяването на позицията му към севернокорейската ядрена програма.Севернокорейският външен министър И Йон Хо заяви в понеделник, че президентът Доналд Тръмп е обявил война на Северна Корея и че Пхенян си запазва правото на контрамерки, включително сваляне на американски стратегически бомбардировачи дори те да не прелитат във въздушното пространство на страната му.", "date": "2017.09.26", "title": "Китай предупреди, че няма да има победител от война със Северна Корея"}
{"url": "https://offnews.bg/kultura/kontcert-na-amerikanskata-metal-grupa-jucifer-v-sofia-na-17-oktomvri-665908.html", "text": "Американското метъл дуо \"Jucifer\" се завръща в България на 17 октомври 2017 г. Събитието ще се състои в столичния клуб \"Live & Loud\".Бандата е основана в щата Джорджия през 1993 г. Те са едни от пионерите на слъдж / дуум метъла.Всяка година те обикалят повече от 20 държави, а съвсем скоро ще дойдат и у нас.Билетите за концерта са на цена 20 лв. и се продават в мрежите на Eventim и eTicketsmall. Вратите на клуба ще отворят в 20 ч., а началото на концерта ще бъде дадено в 21 ч.Повече информация ще намерите на .", "date": "2017.09.26", "title": "Концерт на американската метъл група Jucifer в София на 17 октомври"}
{"url": "https://offnews.bg/kultura/potvardeno-rodzhar-uotars-v-sofia-na-4-maj-665898.html", "text": "Рок легендата от Pink Floyd Роджър Уотърс ще пристигне в София на 4 май за концерт в столичната зала \"Арена Армеец\".Концертът, организиран у нас от SME, ще бъде част от турнето на Уотърс Us+Them, в което ще представи, както най-великите хитове на Pink Floyd, така и нови песни.Roger Waters – Us + Them ще покаже най-доброто от първокласното творчество на Уотърс, с хитове от най-великите албуми на Pink Floyd (Wish You Were Here, The Wall, Animals, Dark Side of the Moon) както и песни от новия му албум \"“Is This the Life We Really Want?\", който беше посрещнат изключително позитивно от критиците.Наименованието на турнето произлиза от песента “Us And Them”, която е част от издадения през 1974-та година и продаден в мултимилионен тираж албум на Pink Floyd - The Dark Side of the Moon.\"Тръгваме на път с ново шоу\", каза Уотърс – „ То е комбинация от творби от дългогодишната ми кариера, от годините с Pink Floyd и някои нови песни. Вероятно 80% от песните ще са стари и 20% ще бъдат нови, но всички са обединени под обща тема. Шоуто ще бъде неповторимо, обещавам ви. Ще бъде грандиозно и спиращо дъха, както всички до сега.\"Легендарните изпълнения на Roger Waters са характерни с покоряващите си сетивни преживявания, включващи най-съвременните аудио визуална ефекти и разтърсващ, кристален звук. Новото турне, след месеци подготовка ще покори феновете с внушителното си представяне и ще ги отведе на едно незабравимо, музикално пътешествие.Roger Waters – Us + Them отбелязва първото европейско турне на музиканта след The Wall Live (2010-2013), което беше напълно разпродаденото му световно турне, видяно от над 4 милиона фенове в света на 219 концерта, което остава най-касовото турне на солов изпълнител в историята.БилетиБилетите за концерта на Роджър Уотърс ще бъдат на цени от 70 до 180 лева и могат да бъдат закупени в мрежите на Тикетпро и Ивентим, както и онлайн на www.ticketpro.bg и www.eventim.bg.Продажбата на билети стартира на 28 септември (четвъртък) 2017г. от 11:00ч.", "date": "2017.09.26", "title": "Потвърдено: Роджър Уотърс в София на 4 май"}
{"url": "https://offnews.bg/drugi/naim-siulejmanoglu-izleze-ot-komata-665911.html", "text": "Добри новини за състоянието на Наим Сюлейманоглу разпространиха турските медии.\"В момента можем да съобщим добри новини. Наим вече не е в кома. Има подобрение. Тази сутрин той говори с нас, отговаря на въпросите ни. Не получава някаква изкуствена респираторна или сърдечна помощ“, разкри Мехмет Емин Гюнеш – главният лекар на болницата, цитиран от marica.bg.Джобният Херкулес е в интензивното отделение на болница в Истанбул заради чернодробна недостатъчност, в резултат на което изпадна в кома, и се нуждае от спешна трансплантация.„Сюлейманоглу беше приет в болница първо преди 15-20 дни, а след това преди два дни. Оплакванията са от хронични чернодробни проблеми. От вчера е в интензивното отделение, вече не е в кома“, разкри Мехмет Емин Гюнеш – главният лекар на болницата.„Продължаваме да следим нивата на чернодробните ензими. Ако състоянието на пациента е добро, ще продължим с лечението. Вчера беше мното тежко, но днес е по-добре. Това е добра новина. Да, той има чернодробна недостатъчност и се нуждае от трансплантация“, допълни лекарят.Спортният министър на Турция Осман Ашкън Бак снощи е посетил лечебното заведение, за да се запознае със състоянието на Наим Сюлейманоглу.„Наим е много важен спортист за турската нация. Ситуацията му е сериозна. Следим какво се случва и информираме президента. Важно е да помогнем на Сюлейманоглу. Правим всичко възможно“, допълни турският спортен министър.", "date": "2017.09.26", "title": "Наим Сюлейманоглу излезе от комата"}
{"url": "https://offnews.bg/gejming/dota-2-turnir-prashta-naj-dobrite-bg-gejmari-na-esl-one-hamburg-665913.html", "text": " и отправят предизвикателство към българските геймъри – да вземат участие и покажат своите умения в специалния турнир по Dota 2, който може да ги поведе по стъпките на световния шампион Иван „Mind_Control” Иванов. Двудневната надпревара, която започва на 7 октомври от 16 ч., ще даде възможоност на всеки български Dota 2-отбор да се състезава за уникално по рода си изживяване. Голямата награда в турнира е пътуване (транспортни разходи и настаняване) до Хамбург (28-29 октомври), както и специално организиран ексклузивен достъп до ESL One Hamburg 2017.Турнирът ще бъде на принципа на двойна елиминация във формат 5v5, при който отбор отпада след две загуби. Записването вече започна , а крайният срок е денят на състезанието.Отборът-победител в съвместния турнир на ESL България и GNation ще има възможност да гледа да гледа на живо тима на българина Иван „Mind_Control” Иванов - световните шампиони Team Liquid, които победиха китайския отбор Newbee в големия финал нa The International 2017 и спечелиха грандиозната сума от 10 млн.щ.д. Към тях ще се присъединят Стоян Траянов a.k.a AGmurdercore и Марто Тонев a.k.a, които ще отразят най-интересните моменти от международното състезание. е първият \"major\" турнир от новия състезателен сезон по Dota 2, в който, към момента, общата сума от обявени парични награди надхвърля 17.4 млн. щ. д. Сумата от наградни фондове за Dota 2 сезон 2017/2018 се очаква да е над 50 млн. щ.д.", "date": "2017.09.26", "title": "Dota 2 турнир праща най-добрите бг геймъри на ESL One Hamburg"}
{"url": "https://offnews.bg/sviat/nova-niskotarifna-aviokompania-shte-leti-do-brazilia-i-sejshelite-665894.html", "text": "Стартът на нова нискотарифна компания бе обявен днес от Аir France. Новият европейски превозвач се казва Joon и ще влезе в битката клиентите, които искат да пътуват на по-ниски цени.От Air France описват Joon като хибрид между нискотарифните и традиционните превозвачи. Основните клиенти, които новата компания иска да привлече, са хората, родени през 80-те и 90-те години на миналия век и началото на хилядолетието. Именно това поколение иска да си позволи пътувания, но и да намира начини да пести, обясняват от компанията. На борда на самолетите на Joon ще има безплатен безжичен интернет и USB портове за зареждане на мобилни устройства, съобщи \"Райтерс\".Пътниците ще могат да свързват полетите между Air France и Joon на летище \"Шарл дьо Гол\" в Париж, като използват един билет на Air France, заяви на пресконференция Жан-Мишел Матию, директор на новата компания.Joon ще започне с полети на кратки разстояния в европейски точки като Барселона, Берлин и Лисабон през декември, а в края на март 2018 г. предстои и старта на дългите пътувания, като част от дестинациите са Форталеза в Бразилия и Сейшелите.Авиокомпанията ще разполага с 10 самолета за полети на дълги разстояния и 18 самолета за кратки разстояния до 2020 г.Тарифите за европейските градове ще започват от 39 евро, а за Бразилия - от 249 евро, полетите от Сейшелските острови ще започват от 299 евро (от Париж).Новата компания ще наеме 1000 души кабинен персонал до 2020 г. Първоначално ще използва самолети Airbus A340 по маршрути за дълги разстояния и ще премине към по-модерни самолети A350 от 2019 г.", "date": "2017.09.26", "title": "Нова нискотарифна авиокомпания ще лети до Бразилия и Сейшелите"}
{"url": "https://offnews.bg/futbol/red-enimals-grisha-ganchev-shte-plati-emblemata-na-tcska-hegemonat-v-665897.html", "text": "Говорителят на фенклуб \"Сектор Г\" Павел Маринов заяви, че Гриша Ганчев е обещал пред феновете на \"червените\", че ще плати 8-те милиона лева за емблемата на ЦСКА.Както е известно, фирмата \"Ред Енимълс\" спечели правото да откупи активите на 31-кратните шампиони срещу въпросната сума. Към настоящия момент обаче вървят обжалвания в съда срещу разпределението на парите и затова сумата все още не е платена.\"Всички знаят на кого е фирмата \"Ред Енимълс\". Г-н Гриша Ганчев ни е казал, че като дойде време за плащане, парите ще са платени и емблемата ще е там, където й е мястото.И друго да кажа - хегемонът на родния футбол и спорт ЦСКА бавно, но славно се завръща! И мъката на всички отбори - не само Левски, предстои.Мачкани бяхме не само с футболни средства, но когато на терена има един футбол и се показва една игра дори с помощта на БФС и на съдиите няма как да ни спрат. ЦСКА тръгва нагоре\", заяви Маринов пред BiT.", "date": "2017.09.26", "title": "Ред енимълс: Гриша Ганчев ще плати емблемата на ЦСКА, хегемонът във футбола ни се завръща"}
{"url": "https://offnews.bg/obshtestvo/zhiteli-na-sofia-izlizat-na-protest-sreshtu-platenoto-parkirane-665900.html", "text": "Жители на София организират протест срещу платеното паркиране в столицата. Той е  за 1 октомври от 10.00 часа пред сградата на Столична община на ул. \"Московска\" 33.\"Общината въвежда зелена зона за вече половин София - където и да паркираме - там ще плащаме, не само в центъра. Честито на всички живущи чак до бул. \"Ситняково\" и \"Черни връх\", до пазара \"Димитър Петков\", даже и в кв. \"Иван Вазов\". Да се готвят за \"наводняване\" с паркирали автомобили от съседните \"позеленели\" квартали - \"Стрелбище\", \"Слатина\", \"Възраждане\", \"Подуяне\" и горен Лозенец\", се посочва в призива за протест на .Според тях разширяването на платената зона за паркиране в столицата се прави, за да се пълни хазната на столичното предприятие за градска мобилност. Организаторите се позовават на изказване на кмета на София Йорданка Фандъкова, която мотивирала предложението с искането на самите жители на посочените квартали.Така че нека излезем и се противопоставим на тази ситуация: \"по наше желание\" целият град да се превърне в платена зона за паркиране. А дали общината ще построи и някой многоетажен паркинг на нормални цени? Риторичен въпрос - става дума за годишна печалба от над 350 млн. лева, като поне 100 лв. са от всеки собственик на автомобил и по още 400-500 лв. на година за паркирането с талони и СМС-и, се посочва още в призива.Протестът ще се проведе с автомобили, които ще обикалят между сградата на кметството, ул. \"Алабин\" и площад \"Македония\", където е седалището на областния управител. Организаторите призовават всеки участник в протеста да постави кукла на предното стъкло на автомобила си. Сега синята и зелената зона в София обхващат идеалния център на града. Заради липсата на паркоместа се обмисля въвеждането на зелена зона в \"Лозенец\", \"Иван Вазов\", \"Яворов\", \"Възраждане\", \"Оборище\" и \"Крива река\". Грубите сметка показват, че разширената зелена зона ще донесе около 8000 нови паркоместа на София. Живеещите в набелязаните за целта шест столични района обаче настояват с парите от таксите да се направят нови паркинги.", "date": "2017.09.26", "title": "Жители на София излизат на протест срещу платеното паркиране"}
{"url": "https://offnews.bg/obshtestvo/pirogov-izgoni-prof-milan-milanov-665892.html", "text": "\"Пирогов\" неочаквано и без обяснения прекрати договора на една от емблемите на болницата - проф. Милан Миланов - след 41 години работа там.Новината съобщи самият професор първо пред сайта Dir.bg, а впоследствие я потвърди и пред OFFNews.Той е бил освободен от новия директор на \"Пирогов\" проф. Асен Балтов. Писмото за прекратяване на договора му пристигнало на 14 септември, като било с дата 24 август.Към момента проф. Миланов вече не преглежда пациенти в \"Пирогов\".Пред OFFNews той посочи, че е работил на консултантски граждански договор, защото е навършил пенсионна възраст, и няма никаква представа какви са мотивите за прекратяването на договора. Проф. Миланов е огорчен от факта, че след над 4 десетилетия работа в болницата директорът дори не го повикал да му обяви решението си.\"Не обичам да вкарвам името на \"Пирогов\" в медиите, но онзи ден с директора попаднахме на една кръгла маса заедно и той през цялото време си извърташе главата настрани. Не се постъпва така с хората. Поне се дължи някакво обяснение\", коментира Миланов.Като бивш директор на \"Пирогов\" и специалист, преминал през всички нива на работа там, той смята, че наследникът му съсипва болницата.Вчера до медиите бе изпратено анонимно писмо от медицинския персонал на \"Пирогов\", в което се говори за недоволство от новото ръководство. Никой обаче не застана с името си зад тези твърдения. \"Не знам кой стои зад писмото, аз не съм участвал. Но разбирам, че хората се страхуват. Със страх медицина не се прави\", коментира професор Миланов.От болницата заявиха пред OFFNews, че професорът не е уволнен, а бил прекратен гражданският му договор, по който работи след навършване на пенсионна възраст.Факт е обаче, че той вече не е на работа в \"Пирогов\". Обичайна практика е медици да работят и след като се пенсионират.", "date": "2017.09.26", "title": "\"Пирогов\" изгони проф. Милан Миланов"}
{"url": "https://offnews.bg/sviat/pobediteliat-ot-evrovizia-vleze-v-reanimatcia-665891.html", "text": "Здравословното състояние на победителя в конкурса „Евровизия - 2017“ – португалския певец , рязко се влоши. Той е приет в реанимация и е първи в списъка за сърдечна трансплантация, пише вестник „Вангуардия“, съобщава Нова тв.По-рано през септември младият музикант беше принуден да обяви, че слиза от сцената и отменя концертите си заради проблем със сърцето. Лекарите са го посъветвали да направи прекъсване в музикалната си кариера, за да си почине.Собрал е включен на специален апарат, който поддържа работата на сърцето му, пише БГНЕС.27-годишният Салвадор Собрал спечели „Евровизия“ с изпълнението си на песента \"Amar Pelos Dois”, която изпя на португалски.Той получи най-голяма подкрепа както от журито, така и от зрителите.", "date": "2017.09.26", "title": "Победителят от Евровизия влезе в реанимация"}
{"url": "https://offnews.bg/politika/ministar-pavlova-tragva-iz-stranata-na-diskusii-za-predsedatelstvoto-665878.html", "text": "Министър Лиляна Павлова и заместник-министърът за връзки с Европейския парламент Моника Панайотова тръгват по два лъча в страната, за да отговарят на въпросите на гражданите за приоритетите на Българското председателство на Съвета на ЕС.Обществените дискусии ще се проведат в партньорство с информационни центрове „Европа Директно” (Europe Direct) към Европейската комисия.Първият от серията дебати е днес в Кюстендил, където министър Павлова ще представи приоритетите и посланията на Българското председателство – какво точно означава Европа на консенсуса, какви цели си поставяме в сферата на конкурентоспособността, защо кохезията е важна за живота на всеки от нас. Тя ще отговаря на въпроси и ще чуе мненията и предложенията на представители на Областната управа, на общината, бизнеса, социални институции, неправителствени организации, медии. Следващите граждански дебати с участието на министър Павлова и хората, които се интересуват от Българското председателство на Съвета на ЕС, ще се проведат в Габрово, Хисаря, Велико Търново, Стара Загора, Варна.На 28 септември 2017 г. от Видин ще тръгне „вторият лъч“ от дискусии за председателството, в който основен говорител ще е заместник-министърът за Българското председателство на Съвета на ЕС Моника Панайотова. Тя ще се срещне и ще отговори на въпросите на хората от Враца и Сливен.Мрежата от информационни центрове „Европа Директно” (Europe Direct) към Европейската комисия помага на гражданите в намирането на търсената от тях информация за правото, политиките и институциите на Европейския съюз. Центровете в целия Европейски съюз също така съдействат за засилване на дебатите по въпросите на европейската интеграция чрез организиране на събития и дискусии и предоставят възможност на обществото за обратна връзка с европейските институции. ", "date": "2017.09.26", "title": "Министър Павлова тръгва из страната на дискусии за председателството"}
{"url": "https://offnews.bg/koloezdene/bivsh-pobeditel-vav-vueltata-obviniava-koloezdeneto-za-rak-na-kozhata-665893.html", "text": "Бившият победител в Обиколката на Испания Луис Алберто Ерера обвини колоезденето, че му е причинило рак на кожата.Колумбиецът стана първия южноамериканец с победа в един от трите основни старта в шосейното колоездене през 1987 година.Според него разпространилият се по лицето, раменете и ръцете рак на кожата е причинен от липсата на адекватни мерки за защита през 80-те години.\"По онова време не взимахме никакви мерки за слънцезащита. Може би нямахме време, а може би и просто подценявахме проблема. Потяхме се като добичета\", коментира 56-годишният в момента Ерера пред .В момента някогашният крал на планината се подлага на интензивно лечение, за да спре влошаването на състоянието си.", "date": "2017.09.26", "title": "Бивш победител във Вуелтата обвинява колоезденето за рак на кожата"}
{"url": "https://offnews.bg/politika/gerb-i-patriotite-shte-izglazhdat-tarkania-na-zasedanie-na-politichesk-665882.html", "text": "ГЕРБ и Обединените патриоти ще решават проблемите в коалицията на политически съвет. председателят на Парламентарната група на ГЕРБ Цветан Цветанов обяви, че на срещата ще присъства и премиерът Бойко Борисов, който се срещне с тримата лидери на Патриотите и ще обсъдят търканията, възникнали в последният месец и половина.\"Всеки има своето мнение и винаги го изразява. Днес ще имаме среща на Политическия съвет заедно с премиера и председател на ГЕРБ с тримата основни представители, които формират Обединени патриоти и ще говорим по темите, които създадоха напрежение\", коментира Цветанов, според когото няма проблеми в коалицията, които да не бъдат преодолявани. „Няма съотношение ГЕРБ-Патриоти, което да е наложено като някакъв критерий. Всичко, за което сме се разбрали, е в споразумението. Днешният ден ще може да изчисти всички недоразумения, които са възникнали”, каза още началникът на депутатите от ГЕРБ.\"С партньорите си се чуваме постоянно. Валери Симеонов е прям човек. Ние пък се въздържаме от подобни коментари, защото е по-добре да решаваме нещата в семейството\", каза още Цветанов.", "date": "2017.09.26", "title": "ГЕРБ и Патриотите ще изглаждат търкания на заседание на политическия съвет"}
{"url": "https://offnews.bg/politika/stefan-markov-se-otkaza-ot-nominatciata-za-lider-na-dbg-665877.html", "text": "Общинският съветник от Реформаторския блок Стефан Марков официално подаде отвод от получената номинация за нов лидер на „Движение България на гражданите” (ДБГ). Това обяви Марков на официалната си страница във Фейсбук.Като мотив той е изтъкнал ангажираността му с проблемите на столицата. На 1 октомври Движение \"България на гражданите\" . „Във връзка с конгреса на ДБГ предстоящия уикенд, искам са споделя, че днес подадох официално отвод от получената номинация. Благодаря на тези, които ме послушаха и не ме номинираха, благодаря и на онези, които не ме послушаха, не ме и питаха и ме номинираха. За мен това е оценка за всеотдайната ми работа на публичната длъжност, която заемам, както и за дейностите, за които съм отговарял в организацията ни.Благодаря за номинацията! Уверено заявявам, че не ме е страх да нося отговорност, но на този етап от живота си смятам, че е по-полезно да се концентрирам върху общинската работа, за която бях избран с преференция преди две години. Работа, която е 24/7, защото проблемите на гражданите и гостите на София са 24/7. Надявам се с усилията си да успявам да правя онези малки промени и подобрения, от които имаме нужда в ежедневието си. Желая успех на останалите кандидати!”, написа Марков в социалната мрежа.Стефан Марков бе един от деветте кандидати за наследник на партията на Меглена Кунева. Изборът на нов лидер на ДБГ ще се стане по време на Четвъртото национално събрание на партията, което ще се проведе на 30 септември в София.", "date": "2017.09.26", "title": "Стефан Марков се отказа от номинацията за лидер на ДБГ"}
{"url": "https://offnews.bg/sviat/vashington-otreche-da-e-obiavil-vojna-na-severna-koreia-665880.html", "text": "Съединените американски щати отрекоха твърденията на Северна Корея, че са й обявили война. Представител на Белия дом нарече тази теза \"абсурдна\" и предупреди Пхенян да спре с провокациите.В същото време Говорителят на ООН заяви, че разговорите за обстрел могат да доведат до фатални недоразумения. Според Южна Корея дори инцидентни сблъсъци в региона могат да доведат до конфликт, който да излезе от контрол.  САЩ и Южна Корея трябва да избегнат ескалация на напрежението при евентуални бъдещи провокации от страна на Северна Корея, заяви вчера във Вашингтон южнокорейската министърка на външните работи Кан Кьон-хва, цитирана от БТА. \"Твърде вероятно е Северна Корея да извърши нови провокации\", каза ръководителката на южнокорейската дипломация.На провеждащата се в момента В Ню Йорк генерална годишна асамблея на ООН севернокорейският външен министър Ри Йон Хо коментира, че страната му има право да стреля по американски самолети дори да не са във въздушното пространство на Северна Корея. Изказването му бе направено два дни след като американски военни самолети прелетяха близо до бреговете на Северна Корея.", "date": "2017.09.26", "title": "Вашингтон отрече да е обявил война на Северна Корея"}
{"url": "https://offnews.bg/sport/sportat-v-efir-na-26-septemvri-665875.html", "text": "Шампионската лига се завръща в ефира тази вечер с два любопитни сблъсъка. Действащият победител Реал Мадрид гостува на Борусия Дортмунд в опит да вземе първа победа на \"Сигнал Идуна Парк\", а в другия мач от вечерта Манчестър Сити приема Шахтьор Донецк.07:30 Тенис, турнир за жени във Вухан Sport+18:00 Trans world sport Mtel sport 118:30 Баскетбол, Лукойл Академик – Бенфика БНТ HD21:05 Светът на голфа Mtel sport 221:45 Футбол, ШЛ, Борусия Дортмунд – Реал Мадрид bTV action21:45 Футбол, ШЛ, Манчестър Сити – Шахтьор Донецк Ring", "date": "2017.09.26", "title": "Спортът в ефир на 26 септември"}
{"url": "https://offnews.bg/sviat/koli-pluvat-pod-voda-sela-otkasnati-ot-sveta-sled-buria-na-ostrov-sam-665883.html", "text": "Силна буря с проливен дъжд предизвика наводнения на гръцкия остров Самотраки, съобщи БНР, като цитира гръцко издание.Пожарникари извадиха четири коли, останали под вода. Свлачища прекъснаха достъпа до някои села, а един мост е отнесен от придошлите води. Има проблеми с електричеството, няма и мобилни връзки.Местните власти призоваха жителите да избягват пътуванията, които не са наложителни, заради наводнените пътища.", "date": "2017.09.26", "title": "Коли плуват под вода, села откъснати от света след буря на остров Самотраки"}
{"url": "https://offnews.bg/sviat/srabski-medii-se-vdigat-na-bunt-sreshtu-politicheskia-natisk-665887.html", "text": "Сръбски медии се обединиха група за противодействие на цензурата и за отстояване свободата на словото в страната, след като изданието \"Вранске новине\" беше закрито заради непоносим политически натиск, съобщава белградският вестник \"Данас\", цитиран от БНТ и БТА.Закриването на \"Вранске новине\" и гладната стачка на неговия собственик и главен и отговорен редактор Вукашин Обрадович са символ на ситуацията, в която се намират огромното мнозинство други независими медии в Сърбия, както и на свободата на медиите като цяло.В групата само за броени дни се присъединиха 80 медии и неправителствени организации, както и над сто личности. Тя беше формирана през седмицата, в която атаките срещу свободата на медиите и съществуването на независимите журналисти достигнаха кулминация.В този период само за ден беше закрит \"Вранске новине\", извършени бяха нападения срещу разследващ журналист от мрежата за разследваща журналистика (КРИК), а журналистки отново бяха мишена на атаки на първата страница на проправителствения вестник \"Информер\".Организаторите призоваха всички медии в четвъртък, на 28 септември, да излязат на съвместна акция срещу медийното затъмнение в Сърбия. Всички медии, интернет портали, интернет страници, социални мрежи, които подкрепят целите на групата, са призовани да излязат с тъмни екрани по обяд или да бележат печатните си издания с черен знак, който символизира медийния мрак, който цари вече години в Сърбия, се казва в съобщението на новосформираната медийна група, цитирано от \"Данас\".", "date": "2017.09.26", "title": "Сръбски медии се вдигат на бунт срещу политическия натиск"}
{"url": "https://offnews.bg/obshtestvo/babh-uspokoi-gartci-i-rumantci-kolichestvoto-fipronil-v-iajtcata-ne-e-665885.html", "text": "Количеството фипронил, открито в български яйчен прах, разпространен в Гърция и Румъния, не е в опасно количество, успокоиха от Българската агенция по безопасност на храните в отговор на запитване на OFFNews за предприетите мерки относно новите данни за открит фипронил и ДДТ в родни продукти.Вчера от европейската система за оповестяване за храни и фуражи на ЕС (RASFF) стана ясно, че във Гърция и Румъния е открит яйчен прах с фипронил, произведен у нас, както и български билки с опасния пестицид ДДТ.От заразените партиди с яйца е имало износ и към Румъния, става ясно от съобщението. Количеството инсектицид е 0.19 мг/кг. - около 6 пъти повече от това, което беше засечено през септември в български яйца, продавани у нас.От БАБХ обаче имат по-различно твърдение:Фермите, произвели яйчения прах, са в Поликраище и вече са затворени до края на проверките.\"Веднага след установяване на несъответствието към фермите са предприети най-строги мерки за блокиране на всички яйца и за унищожаването им, както и за унищожаване на част от кокошките носачки. Всички налични количества яйчни продукти, произведени от неотговарящи яйца са блокирани и предстои да бъдат унищожени\", допълниха от БАБХ.", "date": "2017.09.26", "title": "БАБХ успокои гърци и румънци: Количеството фипронил в яйцата не е опасно"}
{"url": "https://offnews.bg/interviu/d-r-tinka-troeva-poluchih-podkrepa-ot-tcial-sviat-sled-uvolnenieto-ot-665822.html", "text": "- Д-р Троева, как приемате аргументите на Министерството на здравеопазването за Вашето отстраняване от Фонда за лечение на деца?- Не ги приемам. Никак. Действала съм според правомощията си. Директорът на Фонда не взема решения еднолично, а съобразно мнението на Обществения съвет. Значи ли това, че обвиненията не са към мен, а към цялата администрация? Служителите във Фонда работиха много и извънредно, през събота и неделя също, за да преодолеем забавянето при старите случаи на чакащите деца.Между другото, странно е, че съм обвинена, че не спазвам правилата. А преди това бях упрекната, че ги спазвам.- От кого? По какъв повод?- По повод това, че не заплащаме медицински изделия към болници, които нямат договор по Закона за обществените поръчки (ЗОП). Частните болници нямат такива. Но такива са правилата за работа на фонда.За системни нарушения, за каквито говори МЗ, трябва системни проверки. А на мен не са ми правили нито една. Как са открити тогава? Никой не може да ме убеди в обективността на проверки, започнали след и по повод уволнението ми.Чудя се как министър на здравеопазването може да излезе по национална телевизия и да каже нещо подобно? Още след назначаването му заявих в неговия секретариат, че желая да се срещнем и да обсъдим ситуацията във Фонда. Това не се случи. След седмици чакане бях приета от двамата ресорни заместник-министри. Срещата повече приличаше на разпит - не говорихме за основните проблеми, а за въпросните медицински изделия. Приоритет изглежда им е точно това. Сега бързането е да се внесе тази промяна: децата, избрали частно заведение за лечение, да могат също да получат финансиране от Фонда, което действително следва да бъде регламентирано. Проблем обаче сега се явява обявяването на обществена поръчка за медицинските изделия. За да бъдат платени, трябва обществена поръчка. Частните болници не обявяват такива поръчки, не са длъжни по закон. Но ако имат желание, никой не им забраняват и да направят. Затова се предлага поръчката да я прави фондът.Аз лично възразих срещу така готвените промени, защото е твърде неудачно фондът да прави тези обществени поръчки, неговата мисия е друга. Нашето предложение бе да има централизиран търг от МЗ, както за лекарствата. Много е просто.- Оставихте ли нещо недовършено?- Още първия месец видях, че много неща трябва да се променят. Там се работи случай по случай, няма ясна система. Подготвих концепция за промени и при втората ми среща с ресорния зам.-министър изложих част от нея и той принципно я одобри. Предложих на един следващ етап да посетим болници в чужбина, в които често изпращаме пациенти, за да обсъдим възможностите за сключване на рамкови договори относно настаняването на нашите деца и техните придружители. Да проведем срещи с представители на посолствата у нас за получаване на информация и включване в нашия регистър на клиниките, които в които могат да се лекуват децата с най-тежките заболявания.Тъкмо започнахме да си подреждаме къщата. Преди мен пък бе освободен един страхотно ерудиран професор - Владимир Пилософ. Работих с колегите си от 6 сутринта до 11 вечерта. Всички работеха за децата. Страшно много си обичам работата и съжалявам, че не успях да я доведа докарай.Но най-тъжна съм, че като повод за уволнението ми бе изтъкнат случай с лечението на болно дете. Това е несъвместимо с медицинската етика! Пратих доклада си за случая до министъра на 25 август и не получих възражение по нито една точка в него. Формулярът, необходим за потвърждение на разходите за лечението на бебето, ни беше върнат чак на 8-ми септември. От МЗ дори не ни се обадиха да кажат, че е изпратен. Секретарката ми го бе видяла, защото я бях инструктирала да следи непрекъснато за него.- Става въпрос за формуляра за заминаването на бебето за Хамбург, за който МЗ твърди, че министърът е трябвало да подпише едва ли не прекрачвайки закона.- Именно. Министърът говори за дилема. Неговата дилема ми се вижда еднопосочна. Той не ме извика на колегиален разговор. Съжалявам, че го казвам, но дилемата му е как хем да си запазя министерското кресло, хем да подпиша необходимия формуляр за това дете, но за съжаление със забавяне от две седмици. Ами ако тези две седмици бяха фатални? Много съжалявам, но той две седмици търси грешки и щети у мен, за да си запази министерското кресло. Попитах го: какво казвам на колегите в Германия, които чакат да извършат трансплантацията на детето и с които се чувам по няколко пъти на ден? Кой от неговия екип дори веднъж се обади да попита, как е детето?Уволнението ми бе в деня на извършване на трансплантацията, 11 септември. Независимо от това, че вече бях видяла заповедта, се върнах във Фонда и до 23 часа поддържах връзка с клиниката, докато се уверя, че трансплантацията е приключила и детето и донорът (майката) са в стабилно състояние.На следващия ден МЗ публикува на сайта си мотивите си за моето уволнение, най-вероятно вследствие на неочаквания обществен отзвук от цял свят в подкрепа на моите действия. Там обаче е написано, че „трансплантацията ще бъде извършена“, а тя вече беше извършена...Нещо изключително необяснимо за мен и в противоречие с твърденията на ръководството на МЗ за грижата за децата, очакващи одобрение за организационно и финансово подпомагане - не беше предвидено предаване и приемане на дейностите и най-вече за децата, които чакат за спешно лечение – процедура, която следва да е задължителна в такива случаи. Озовах се съвсем случайно във Фонда, за да си прибера нещата и можах да предам поне най-спешните случаи по собствено желание и инициатива.В следващите два дни бях допусната само до пропуска на МЗ за оформяне на документите – те ми се носеха на пропуска, но не бях допусната до съответния отдел в сградата на МЗ.- След Вашето уволнение експерти припомниха, че преди години Фондът решава всички деца под 3 г., на които се налага чернодробна трансплантация, да бъдат лекувани в чужбина. Препоръката е била отправена от покойния вече доц. Христо Желев, специалист по детска гастроентерология. Защо сега избухва скандал около заминаването на бебето в Хамбург?- Аз не съм виждала тази препоръка. Но в документите родителите изрично посочваха, че искат лечението да е във Великобритания или Германия. Сега вече мога да кажа, че доц. Христо Желев бе един от експертите, които препоръчаха заминаването на детето в чужбина. Дълбок поклон пред него. Той бе един от най-ревностните радетели за успешни чернодробни трансплантации на деца у нас.Защо се случи така, не мога да коментирам. Никога не съм си мислила, че един министър ще се бори първо за креслото си и след това ще мисли за детето. Започна една безкрайно излишна процедура.За моя имидж аз не се притеснявам. В чужбина ме познават и всички са изумени. Можете ли да си представите, как министър намеква за съмнения за връзки между наши експерти и клиники в чужбина? Дали си е помислил как би навредило това на работата на фонда с тези клиники?- Следите ли случая с бебето, което бе трансплантирано в Германия?- Да, почти всеки ден говоря с лекаря или с майката. Германците ме попитаха наистина ли заради тях съм уволнена? Най-благородно отговорих: Ни най-малко. Не успях да ги заблудя. Предложиха ми писмо в моя подкрепа. Отвърнах, че героите в тази история са те. Детето се възстановява. Лекуващият лекар ми разказа, че нашият малък пациент се смеел по време на последната визитация. За мен това е огромно удовлетворение! Създала съм доверие навсякъде, дано наследницата ми продължи това.На Фонда е нужен човек наясно с педиатрията, признат в педиатричната общност, който говори поне два езика и освен това е добър здравен мениджър. Мисля, че щях да допринеса много.- С какво ще се занимавате оттук насетне?- Засега нямам планове. На 1-ви март тази година трябваше да поема ръководството на един консултативен център за социална сигурност в една от богатите германски провинции. Тогава отказах, защото министър Илко Семерджиев ме покани във Фонда. Реших, че с оставащата ми година и половина за достигане на необходимия осигурителен стаж е време вече да се прибера в България, да съм по-близо до семейството си. Поех работата с огромно удоволствие и съм безкрайно удовлетворена.Не съм сигурна обаче, дали министърът на здравеопазването е удовлетворен във връзка с този случай на 5-месечното бебе – формулярът S2 не е подписан от него, както и заповедта за моето уволнение. Подписани са от зам.–министрите, вероятно той е бил в отпуск...", "date": "2017.09.26", "title": "Д-р Тинка Троева: Получих подкрепа от цял свят след уволнението от Фонда за лечение на деца"}
{"url": "https://offnews.bg/tenis/ana-ivanovich-provokira-ot-koritcata-na-balgarsko-spisanie-665890.html", "text": "Бившата сръбска тенисистка Ана Иванович разпали въображението на феновете си, след като позира провокативно за корицата на българското издание на списание \"Ел\".Красавицата дава ексклузивно интервю пред популярното списание и сподели първата страница в профила си в Инстаграм, като благодари за чудесната фотосесия на екипа на \"Ел\"-България.В Сърбия веднага изпитаха ревност, че любимката им се е разголила не пред местно, а пред българско издание.", "date": "2017.09.26", "title": "Ана Иванович провокира от корицата на българско списание"}
{"url": "https://offnews.bg/temida/shefat-na-vas-e-izbran-zakonno-smiatat-administrativni-sadii-665889.html", "text": "Асоциацията на българските административни съдии (АБАС) подкрепя избора на новия председател на Върховния административен съд (ВАС) . Процедурата е протекла законосъобразно и е приета с голямо мнозинство от пленума на ВСС, което дава основания изборът да бъде подкрепен. Това става ясно от становище АБАС, в което членуват досегашният зам.-председател на ВАС и  на новия ВСС Боян Магдалинчев (той е и председател на асоциацията), председателят на Върховния касационен съд (ВКС) Лозан Панов и членовете на ВСС и инспектората към съвета Галина Карагьозова, Теодора Точкова и Игнат Георгиев. Текстът на становището обаче е подписан от Управителния съвет на асоциацията. В него се цитира разпоредбата на чл. 173, ал. 1 от Закона за съдебната власт (ЗСВ), според която процедурата за избор на кандидати за председател на Върховния касационен съд, председател на Върховния административен съд и главен прокурор се открива от пленума на Висшия съдебен съвет не по-рано от 6 месеца и не по-късно от 4 месеца преди изтичането на мандата им.Посочва се, че настоящият председател на ВАС е встъпил в длъжност на 22 ноември 2010 година, от което се налага изводът, че настоящият състав на ВСС е бил задължен по закон да открие процедурата за избор за нов председател на ВАС, като най-късният законов срок за изпълнение на това задължение е 22 юли 2017г.Според становището изтичането мандата на сега действащия ВСС на 3 октомври 2017 г. и установената със ЗСВ съдебна ваканция за органите на съдебната власт за периода от 15 юли - 01 септември, ВСС не би имал фактическата възможност да довърши процедурата, ако тя е била открита на 22 юли.\"Довършване на процедурата от следващ състав на ВСС не е уредена в закона. Поради това и при съобразяване с всички изисквания на закона ВСС е открил процедурата след първата възможна дата-22.05.2017г. и това е наложило необходимостта новият председател на ВАС да бъде избран повече от два месеца преди изтичане мандата на действащия.С процедурата по избора и изслушването на кандидатите ВСС с действията си, не е поставил под въпрос убедителността в избора на Георги Чолаков, а е изпълнил задължението си по чл.173,ал.1 ЗСВ. Провеждането на избора от настоящия състав на ВСС, а не следващият, не е в противоречие със Закона за съдебната власт\", се посочва още в становището.Съдиите заявяват, че за първи път изборът на председател на ВАС се е провел при спазване на правилата за съдийското самоуправление приети с промените в ЗСВ през август 2016 г.Все още президентът Румен Радев не е подписал указа за назначението на Чолаков.", "date": "2017.09.26", "title": "Шефът на ВАС е избран законно, смятат административни съдии"}
{"url": "https://offnews.bg/futbol/milan-goni-treniora-montela-665888.html", "text": "Слабият старт на сезона в Серия А на Милан накара ръководството на \"росонерите\" да мисли за треньорска смяна.Според \"Гадзета дело Спорт\" дните на наставника Винченцо Монтела са преброени. Той е получил ултиматум да спечели предстоящите два мача с Рома на 1 октомври и с Интер две седмици по-късно или да пише оставката си.Монтела е разговарял вече с директорите Марко Фасоне и Масимилиано Мирабели и е приел условията, като е обещал да стори всичко по силите си отборът да спечели предстоящите два кървави сблъсъка.През лятото Милан направи впечатление на трансферния пазар, като похарчи 194,5 милиона евро за нови футболисти.Тимът стартира уверено в шампионата, като записа най-добро начало от 10 години насам, но след това последваха загубите от Лацио с 1:4 и Сампдория с 0:2, които разклатиха стола на Монтела.", "date": "2017.09.26", "title": "Милан гони треньора Монтела"}
{"url": "https://offnews.bg/evropa/ispania-nalozhi-na-katalunskite-lideri-5-2-mln-evro-garantcia-za-refer-665879.html", "text": "Испанската Сметна палата наложи на каталунски лидери да платят гаранция в размер на над 5,2 милиона евро за организирания от тях през 2014 г. референдум за независимост на автономната област, предаде Франс прес, цитирана от БТА.Решението бе взето броени дни преди предстоящото в неделя ново допитване за самоопределение на Каталуния. И двата референдума бяха обявени за незаконни от централните испански власти.Наложената гаранция е в размер на предполагаемите разходи за допитването от 2014 г. Целта е бъде гарантирано, че те ще бъдат платени, в случай че организаторите на незаконния референдум, включително бившият каталунски премиер Артур Мас, бъдат осъдени окончателно по случая.Ако сумата не бъде внесена, испанските власти може да конфискуват имущество на инициаторите на допитването.В последно време Мадрид засили натиска върху Барселона, за да провали предстоящия в неделя нов референдум за самоопределение на Каталуния. Вчера анонимни представители на испанското правителство увериха, че то е направило достатъчно, за да дискредитира и обезсмисли допитването.Според проучвания на общественото мнение мнозинството каталунци са против отделянето от Испания. Повечето жители на автономната област обаче искат да имат възможността да се произнесат по въпроса.Такива референдуми за независимост са незаконни според испанската конституция.", "date": "2017.09.26", "title": "Испания наложи на каталунските лидери 5,2 млн евро гаранция за референдума"}
{"url": "https://offnews.bg/obshtestvo/vremeto-dnes-oblatci-i-dazhd-665864.html", "text": "Облачно време и дъжд ни чакат днес на повечето места у нас. В Югоизточна България и Родопите се очакват и гръмотевични бури, казват в своята прогноза за днес от НИМХ към БАН.Максималните температури днес ще са между 18 и 23 градуса.Над Черноморието ще е облачно, с валежи от дъжд, в южните райони интензивни и придружени от гръмотевици. Ще духа умерен североизточен вятър. Максималните температури на въздуха и на морската вода: около 23 градуса.Над планините ще бъде също облачно и мъгливо. На височина над 2600 метра са възможни превалявания от сняг. Максималната температура на височина 1200 метра - 14 градуса. На 2000 метра - около 7 градуса.", "date": "2017.09.26", "title": "Времето днес: Облаци и дъжд"}
{"url": "https://offnews.bg/sviat/zaplashiha-katalunskia-premier-sas-zatvor-665867.html", "text": "Лидерът на каталунското сепаратистко регионално правителство Карлес Пучдемон за пръв път бе заплашен от испанските власти със затвор заради ролята му в спорния референдум за независимост на Каталуния, съобщи ДПА.Шест дни преди провеждането му испанският главен прокурор Хосе Мануел Маса заяви в интервю за радио \"Онда серо\", че не е изключено Пучдемон да влезе в затвора. По думите му той може да бъде обвинен в злоупотреба с публични средства, наред с други закононарушения.Пучдемон се зарече, че на 1 октомври ще има вот въпреки изричната забрана от испанския конституционен съд и противопоставянето на централните власти в Мадрид.\"Потвърждавам, че ще има урни и бюлетини, както и нещо още по-важно за произвеждането на референдум: гласоподаватели\", каза той в интервю за френското радио \"Франс ентер\".", "date": "2017.09.26", "title": "Заплашиха каталунския премиер със затвор"}
{"url": "https://offnews.bg/futbol/levski-i-tcska-sofia-igraiat-s-otbori-ot-severozapada-za-kupata-na-bal-665873.html", "text": "Днес бе изтеглен жребият за осминафиналите в турнира за Купата на България, който може да бъде охпеделен като благоприятен за фаворитите, които се разминаха.Левски ще мери сили срещу Монтана на Ферарио Спасов, който изхвърли Черно море на Георги Иванов - Гонзо в предния кръг.Лидерът в Първа Лига ЦСКА-София пък ще има за съперник първенеца във втория ешелон - Ботев (Враца). Шампионът Лудогорец играе с Берое в Разград.Победителите в 8-те двойки ще се излъчат в един мач, а домакин ще е тимът, който е изтеглен пръв. Двубоите ще се играят на 24, 25 и 26 октомври.1/8-финалните двойки за Купата на България:Монтана - ЛевскиЛудогорец - БероеЦарско село - Ботев (Пловдив)Литекс - Локомотив (София)Етър - Септември (София)ЦСКА-София - Ботев (Враца)Дунав - Струмска славаСлавия - Локомотив (Пловдив)", "date": "2017.09.26", "title": "Левски и ЦСКА-София играят с отбори от Северозапада за Купата на България"}
{"url": "https://offnews.bg/sviat/iaponskiat-premier-svika-speshni-predsrochni-izbori-665866.html", "text": "Японският премиер Шиндзо Абе свика предсрочни избори в страната на 22 октомври, за да се възползва от неразбирателството в опозицията и за да получи подкрепа за твърдата линия на политиката си срещу програмата на Северна Корея за балистични ракети и ядрени оръжия, пише \"Гардиън\".На пресконференция в понеделник Абе обяви, че резултатите от изборите ще бъдат оценка за плановете му в социалната сфера и по отношение кризата на Корейския полуостров.Ако партията му загуби изборите, той ще подаде оставка.Изборите бяха насрочени часове, след като Юрико Коик, губернатор на Токио, обяви сформирането на нова партия, която да даде алтернатива за консервативните избиратели на управляващата Либерално-демократическа партия на Абе.\"Ще покажа силно лидерство и ще застана най-отпред, пред лицето на национална криза\", заяви Абе, имайки предвид бързо застаряващото население в страната и заплахата от Северна Корея. \"Това е моята отговорност като лидер и моята мисия като министър-председател.\"Той заяви още, че ще пренасочи част от приходите, които се очакват заради планираното увеличение на данъците през 2019 година към програми за грижа за децата и ранно обучение. Тези средства няма да отидат за погасяване на огромния публичен дълг на Япония. Все пак премиерът обеща да продължи фискалната реформа.Абе отрече твърденията, че предсрочните избори биха предизвикали политически вакуум във време на нарастващо напрежение около Северна Корея.\"Не трябва да се поддадем на заплахите на Северна Корея. Получавайки мандат от хората чрез тези избори, аз ще осигуря сериозен напредък чрез силна дипломация.\"", "date": "2017.09.26", "title": "Японският премиер свика спешни предсрочни избори"}
{"url": "https://offnews.bg/sviat/arestuvaha-semejstvo-ruski-kanibali-ubili-30-dushi-napravili-si-kon-665863.html", "text": "В руския град Казан е арестувано семейство канибали, които са убили, нарязали на части и изяли около 30 души, съобщават много от московските медии. Месото, което семейната двойка не могло да изконсумира в прясно състояние, се консервирало в буркани за зимата.Ужасяващата история е била разкрита от полицията в Краснодарския край съвсем случайно. На улицата бил намерен смартфонът на един от канибалите. Там имало шокиращи снимки. Руското семейство си правело селфита с части от човешки тела, пише Правда.На един от ужасяващите кадри има огромно плато с портокали, върху които е сервирана човешка глава.След това историята бързо започнала да се разплита, а при претърсванията в общежитието органите на реда намерили множество веществени доказателства за престъпленията на местното \"семейство Адамс\" - включително консервите с човешко месо.Предполага се, че семейната двойка извършвала убийствата си още от 1999 година насам. Това се казва и в самопризнанията на 35-годишния Дмитри Бакшеев, който оттогава насам похапвал редовно човешко в компанията на жена си Наталия (42-годишна).Канибалката по професия е медицинска сестра. ", "date": "2017.09.26", "title": "Арестуваха семейство руски канибали - убили 30 души, направили си консерви"}
{"url": "https://offnews.bg/obshtestvo/remont-na-patia-sofia-pernik-tapa-prez-vladaia-665869.html", "text": "Ремонт на пътя София - Перник - през Владая, започва от днес. Затворени за движение са двете платна в посока София, автомобилите ще се движат двупосочно в лентите към Перник. Обходният маршрут е по магистрала \"Люлин\" и третокласния път Голямо Бучино - Мало Бучино - Суходол. В пиковите часове движението ще бъде подпомагано от патрули на полицията.Вчера започнаха ремонти на магистрала \"Хемус\", както и на АМ \"Тракия\" до Северната тангента. ", "date": "2017.09.26", "title": "Ремонт на пътя София - Перник, тапа през Владая"}
{"url": "https://offnews.bg/futbol/shef-na-septemvri-s-iarostna-ataka-sreshtu-ludogoretc-665884.html", "text": "Нервите на спортния директор на столичния Септември Георги Марков, познат на широката публика с прозвището Рендето, не издържаха след загубата с 1:4 в неделя и той нападна яростно \"орлите\" от Разград.Безкомпромисният навремето бранител се ядоса на спестен по негово мнение жълт картон на Козмин Моци и в гнева си дори нападна в ложите съдийския наблюдател Ичко Лозев и делегата Пламен Николов.\"Загубата си е загуба, но не трябва да се правят такива подаръци на Лудогорец. Много ги пазят. Плачат като малки деца и чакат подаръци.Накрая пък чак отидоха при феновете си, да се радват. На трибуните шест човека, а те им хвърлят 10 фланелки.Този балон Лудогорец все някога трябва да се спука. Да играят мъжки и да печелят, а не по този начин\", ревна Рендето.", "date": "2017.09.26", "title": "Шеф на Септември с яростна атака срещу Лудогорец"}
{"url": "https://offnews.bg/obshtestvo/nad-60-ot-9-godishnite-evropejcheta-ne-znaiat-shto-e-digitalno-uchili-665886.html", "text": "\"Модернизирането на образованието е задължително условие, ако искаме децата ни да бъдат подготвени за живота и за работните места на бъдещето. В ЕС повече от 60% от 9-годишните посещават училища, които не са цифрово оборудвани. Между 50 и 80% от учениците никога не използват цифрови учебници, софтуер за симулации или обучаващи игри. Това се отразява върху възможността за качествено образование и обучение по цифрови умения. Модернизирането на образованието предполага по-добро интегриране на цифровите технологии в учебната среда.\"Това заяви българският еврокомисар Мария Габриел във видео обръщение към участниците в Петата международна среща на високо равнище по информационни технологии в образованието (EDUsummIT 2017 «Преосмисляне на обучението в дигиталната ера»), която се проведе от 18 до 20 септември в Боровец.Домакини бяха Университетът по библиотекознание и информационни технологии (УниБИТ), София, България, чрез неговата Катедра на ЮНЕСКО „ИКТ в библиотечните науки, образованието и културното наследство“ и Холандският институт за развитие на учебните програми.EDUsummIT 2017 се проведе под патронажа на ЮНЕСКО, на Мария Габриел, еврокомисар по въпросите на цифровата икономика и общество и на Ева Майдел, евродепутат, член на Комисията по вътрешен пазар и защита на потребителите (IMCO).В обръщението си Габриел подчерта ролята на учителите и необходимостта от подкрепа за тях, така че да бъдат обучени за по-ефективна работа в цифрово-свързаното общество.\"Комисията се стреми да гарантира, че всеки в Европа има достъп до най-новите технологии и ресурси за цифрово обучение\", каза Габриел.С тази цел ЕК създаде коалицията за цифрови умения и работни места, която събира държавите членки, компании, социални партньори и образователните институции, които да поемат ангажимент за действия, за обучение на европейците за цифровата ера. Сред първите няколко милиона, обучени през първите 8 месеца, 20 хил. бяха учители. 17 държави членки участват, включително и България. Във всяка има национална коалиция със свой собствен план за действие и набор от инициативи, за да се преодолее липсата на умения, допълни още българският еврокомисар.Тя не пропусна и темата за сигурността на децата в тази среда:\"Днес децата растат във все по-цифровизирана среда, което им позволява да играят, учат и общуват онлайн. Тази цифрова ера носи много възможности - в образованието, в общуването, в забавлението и работата в мрежа, но възможностите никога не идват без рискове. Децата са особено уязвими. Те не са толкова наясно за вредното съдържание и поведение, с които могат да се сблъскат онлайн.Имаме нужда образователните системи да се адаптират така, че децата и младите хора да се научат да се възползват от възможностите на цифровите технологии и в същото време да съхранят собствената си неприкосновеност. За ЕК това е много важно\".Участниците в срещата пък приеха декларация, озаглавена \"Покана за действия\", чрез която се обединиха около следните приоритети:• Да припознаем способността на отделния човек за контрол и адаптиране към дигиталния свят като основна цел за постигане на социално, гражданско и икономическо благосъстояние.• Гражданите, включително младите хора, да се разглеждат не само като потребители, но и като активни създатели и творци, определящи взаимодействието между технологии и общество.• Да се повиши осведомеността на семейството и общностите по отношение новите възможности на дигиталното гражданство, както и за предизвикателствата и рисковете пред възпитанието в дигиталния свят.• Да се преосмислят диалогът между поколенията и динамиката в междукултурните отношения в семейните и образователни институции, свързани с възпитанието през целия живот.• Да се признае ролята на творчеството като важен компонент за развитието на обучаващите се.• Да се вгради творческият подход в образователния процес – в учебните програми, в методите на преподаване и оценяване и в професионалните стандарти за подготовка на учителите.• Да се разработи богат набор от казуси и примери, илюстриращи и визуализиращи как изглежда прилагането на творческия подход в контекста на преподаването и ученето.• Да се насърчава неформалният подход в образователния процес чрез стимулиране на изявата на обучаващите се. Отговорните за образователните политики лица и организации трябва да подпомагат взаимовръзката между неформалното и формалното обучение и да създадат подкрепяща среда за преподавателите да припознаят и интегрират неформалното обучение в педагогическата си практика.• Да се насърчава професионално развитие, което изгражда лидери, прилагащи технологично-базираното обучение, като важни действащи лица в търсената промяна за приложение на политиките.• Да се насърчават отговорните за образователните политики лица и организации да създават възможности за развитие на преподавателските способности за идентифициране и за подпомагане на развитието и формиране на умения за 21-ви век (като креативност, разрешаване на проблеми, саморегулиране, критично мислене, взаимодействие, комуникация, цифрова грамотност).• Да се създадат глобални и локални мрежи за професионално развитие на обучители-лидери, мултиплициращи технологично обогатени образователни подходи и методики.• За да се постигне уеднаквена и хармонизирана образователна система, трябва да се разработи единна и изпълнима визия с участието на всички заинтересовани страни.• Да се използва ефективно Рамката на ЮНЕСКО за ИКТ в образованието (2011) като наръчник за внедряване и приложение в образователните системи.• Да се осъществят продуктивни партньорства между всички заинтересовани страни, за да се повишава капацитетът за приложение на ИКТ в образователните структури чрез съвместно проектиране с участието на изследователи и всички заинтересовани страни на всички равнища.• За да се осъществят изпреварващи приложения на информационните технологии в образованието, политиците трябва да разчитат на изследователи и учени при дефинирането на политики, основани на обективни факти и знания.• Да осъзнава потенциала и предизвикателствата, когато заинтересованите страни използват данните при вземане на решения за формираща оценка.• Създаване на възможности за съвместна работа със заинтересованите страни, за да се проучат сложните връзки между събирането на данни, интерпретирането на данни и интелигентно използване на данни за подпомагане на учителите и обучаващите се.• Използване на системи за данни в реално време за наблюдение и оценка на образователните процеси и резултати чрез баланс на подходящи индикатори в моделите на динамични системи.• Разработване на политически визии за бъдещето, които са съобразени с глобалните цели за развитие на ООН", "date": "2017.09.26", "title": "Над 60% от 9-годишните европейчета не знаят що е дигитално училище"}
{"url": "https://offnews.bg/temida/zapochva-deloto-sreshtu-shveda-ritnal-kamerierka-v-slanchev-briag-665865.html", "text": "Днес започва делото срещу шведския турист Ралф Сундберг, станал печално известен с това, че в началото на лятото бе заснет как рита в главата българска камериерка в Слънчев бряг. За безпричинното нападение мъжът беше арестуван за повече от месец, а впоследствие пуснат под домашен арест. При определянето на мярката шведът се разплака и обясни, че е бил пиян и не помни нищо от действията си.Очаква се той да бъде наказан само с парична глоба, като съдът е определил делото да се гледа по специален ред, който предвижда като най-тежка санкция паричната.", "date": "2017.09.26", "title": "Започва делото срещу шведа, ритнал камериерка в Слънчев бряг"}
{"url": "https://offnews.bg/112/mladezh-napadna-s-lopata-vazpitatelka-v-smolian-665872.html", "text": "16-годишен момче преби възпитателка в Центъра за настаняване от семеен тип на деца и младежи с увреждания в Смолян, съобщава Нова телевизия.Момчето е нанесло удари на 60-годишната жена с лопата.На пострадалата й е оказана медицинска помощ и в момента е в болница, а младежът е задържан за 24 часа.Срещу него е образувано бързо производство.Младежът е известен с буйния си нрав, като той и преди е създавал проблеми в дома, потвърдиха от полицията.", "date": "2017.09.26", "title": "Младеж нападна с лопата възпитателка в Смолян"}
{"url": "https://offnews.bg/sviat/referendum-90-iskat-nezavisim-kiurdistan-bagdad-otkaza-da-pregovari-665868.html", "text": "Повече от 90% от гласоподавателите са подкрепили обявяването на независимост на Иракски Кюрдистан, съобщи БНР тази сутрин, позовавайки се на предварителни резултати.В референдума са се включили около 75% от населението.Обявяването на окончателните резултати се очаква до 3 дни.Кюрдите празнуваха до късно през нощта по улиците на столицата Ербил. Очакваният положителен резултат обаче ще трябва да бъде признат от правителството в Багдад, а сега то не е склонно да направи това.\"Правителството на Ирак няма да води преговори с регионалното правителство в Иракски Кюрдистан за резултатите от противоконституционния референдум за независимост\", обяви премиерът Хайдер ал Абади.ООН и САЩ предупредиха, че референдумът за независимост на Иракски Кюрдистан може да има дестабилизиращо действие за региона.", "date": "2017.09.26", "title": "Референдум: 90% искат независим Кюрдистан, Багдад отказа да преговаря"}
{"url": "https://offnews.bg/na-tozi-den/dnes-rozhden-den-imat-663998.html", "text": "Иван Голев, писател, бивш главен редактор на сп. “Гео”Методи Андреев, бивш депутат и председател на комисията по досиетатаКалин Калпакчиев, член на ВССКамен Костадинов, депутатЛюси Иларионов, актьор и режисьорМария Игнатова, тв водеща", "date": "2017.09.26", "title": "Днес рожден ден имат"}
