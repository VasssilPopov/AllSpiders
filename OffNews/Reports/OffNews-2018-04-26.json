{"url": "https://offnews.bg/sviat/senatat-odobri-majk-pompejo-za-nov-darzhaven-sekretar-na-sasht-679505.html", "text": "Досегашният директор на ЦРУ Майк Помпейо бе утвърден от Сената на американския Конгрес за държавен секретар на САЩ.Утвърждаването му става точно навреме, за да може той да се захване с две \"горещи\" досиета - споразумението по иранската ядрена програма и Северна Корея, отбелязва Франс прес, цитирана от БТА.До няколко часа Помпейо ще положи клетва и ще отпътува за среща на министрите на външните работи на страните от НАТО в Брюксел.Предишният дипломат номер едно на САЩ Рекс Тилърсън бе отстранен през март тази година. Номинацията на Помпейо срещна твърда съпротива от редиците на демократите, обезпокоени от неговата репутация на политическа агресивност и заради суровите му изказвания в миналото за хомосексуалността и исляма.", "date": "2018.04.26", "title": "Сенатът одобри Майк Помпейо за нов държавен секретар на САЩ"}
{"url": "https://offnews.bg/sviat/priznaha-komika-bil-kozbi-za-vinoven-v-seksualno-nasilie-nad-zhena-679507.html", "text": "Комикът Бил Козби беше признат за виновен по обвинения, свързани със сексуално насилие. Козби беше признат за виновен в сексуално нападение и дрогиране на Андреа Констанд в предградие на Филаделфия през 2004 година.80-годишният Козби е заплашен от присъда от 10 години затвор за всяко обвинение. Десетки жени обвиниха Козби в сексуално насилие, но до повдигане на обвинения се стигна само в случая с Констанд.Това е първият случай на присъда по обвинения за сексуално насилие срещу звезда от появяването на движението #MeToo, което започна с обвинения срещу Харви Уайнстийн.", "date": "2018.04.26", "title": "Признаха комика Бил Козби за виновен в сексуално насилие над жена"}
{"url": "https://offnews.bg/politika/otlagame-vlizaneto-v-chakalniata-na-evrozonata-do-edna-godina-679486.html", "text": "Целта ни е до една година да влезем в чакалнята на еврозоната, да намалим лихвите по кредитите. Това ще доведе до повече стабилност, сигурност в банковата система и до повече инвестиции. Оптимист съм, че в рамките на една година можем да се поздравим с успех по този въпрос.Това заяви министър-председателят Бойко Борисов по време на дискусията „България в Еврозоната. Икономическата логика срещу митовете“, организирана съвместно от лидера на ПЕС и ръководител на Делегацията на българските социалисти в ЕП Сергей Станишев и Ева Майдел, евродепутат от ГЕРБ/ЕНП.През януари финансовият министър Владислав Горанов обяви, че България ще кандидатства за чакалнята на еврозоната до средата на годината.До година е реалистично влизането на България в ERM II. Предстоят ни много работа и преговори, каза Борисов. Той се аргументира със стабилните икономически показатели на страната, включително ниския външен дълг и значителните резерви.България не представлява риск за Европа. Ако сега не кандидатстваме, не трябва после да се сърдим, че има държави, които искат да се развиват на първа скорост. България трябва да реши за себе си в коя група иска да бъде, обобщи премиерът.Станишев: След влизането в ERM II ние не „чакаме“Решихме заедно да стартираме дискусията за присъединяването на България към Еврозоната, защото смятаме, че е настъпил моментът, че имаме исторически прозорец от възможности страната ни да се позиционира в интеграционното ядро на ЕС, изпълнявайки заявеното от министъра на финансите намерение да кандидатства за ERM II през юни тази година. Но ние погрешно наричаме ERM II „чакалнята“ на Еврозоната. След влизането си там, ние не „чакаме“. Трябва да се свърши много работа, за да може нашата икономика да стане конкурентноспособна, а доходите и стандартът на живот на българските граждани да се доближат до тези на европейските, заяви Сергей Станишев.Ако сега изпуснем момента, може да се наложи да чакаме дълго. През 2019 г. предстоят избори за ЕП, сменя се ЕК и ръководството на ЕЦБ. Никой не знае как би се променила политическата обстановка и затова не бива да се изпуска възможността да се кандидатства още при настоящата комисия, която има благоприятно отношение към влизането ни в ERM II. Напълно реалистично е поколението, родено през 2007 г., при появата си на пазара на труда през 2025 г. да получи заплатите си в евро, коментира лидерът на ПЕС.Влизането в Еврозоната трябва да е следващото обединение на нашата национална енергия. За това обаче е необходимо да си напишем домашното и да имаме подробен национален план за действие, и за това какво предстои след влизането в ERM II, заяви лидерът на БСП Корнелия Нинова.Горанов: България е далеч от сценария, довел до кризата в ГърцияМинистърът на финансите Владислав Горанов акцентира, че не бива да се създават ирационални очаквания както в позитивен, така и в негативен план по отношение на приемането на еврото.Според Горанов, България е далеч от сценария, довел до кризисните процеси в Гърция.Изпълнили сме критериите за членство, нямаме основания да се опасяваме от отказ от страна на нашите европейски партньори. Другото би било двоен стандарт в отношението към страна член на ЕС, категоричен е министърът на финансите.Ева Майдел: Влизането в еврозоната е най-важната надпартийна темаВлизането на България в еврозоната е най-важната надпартийна тема за страната ни в последните 20 години и трябва да е следващата национална цел, която да обединява цялото общество, както бяха влизането в НАТО и ЕС. В противен случай оставаме в периферията на ЕС и всички важни решения ще се взимат без участието ни, заяви евродепутатът от ГЕРБ/ЕНП Ева Майдел.Все по-отчетливо се поставят предложения за бъдещето развитие на еврозоната, включително и от президента на Франция Макрон и от председателя на Европейската комисия Жан-Клод Юнкер. Дискутират се създаване на отделен бюджет на еврозоната, както и финансов министър на еврозоната. Всички тези предложения ще имат своите последствия за държавите, които останат извън тези процеси на интеграция, защото те изключват страните извън еврозоната от вземането на решения и от достъп до средства, предупреди Ева Майдел.", "date": "2018.04.26", "title": "Отлагаме влизането в чакалнята на еврозоната до една година"}
{"url": "https://offnews.bg/futbol/arsenal-i-atletiko-ne-se-pobediha-i-ostaviha-intrigata-za-revansha-vi-679511.html", "text": "Арсенал и Атлетико Мадрид завършиха наравно 1:1 в първи полуфинал от Лига Европа, игран на стадион \"Емиратс\" в Лондон.Първото попадение в мача бе дело на Лаказет, който се разписа в 61-ата минута и така даде преднина на своя тим в битката за класирането на финала, на втория по сила европейски турнир. В 82-ата минута обаче Гризман изравни.Гостите играха почти цял мач в намален състав след изгонването на хърватина Шиме Върсалко още 10-ата минута след два жълти и респективно червен картон. Освен това, Диего Симеоне също изгледа срещата отстрани, след като реагира бурно при изгонването на хърватина и фаул срещу негов играч минути след това.Реваншът на \"Уанда Метрополитано\" след седмица се очертава изключително интересен, а испанския тим определено е фаворит за достигане до финала в Лион.В другия двубой тази вечер Олимпик Марсилия взе комфортен аванс преди реванша в Австрия, след като тази вечер победи ФК Залцбург с 2:0. Точни за домакините бяха Тувен и Н'Жие.", "date": "2018.04.26", "title": "Арсенал и Атлетико не се победиха и оставиха интригата за реванша (видео)"}
{"url": "https://offnews.bg/zdrave-i-krasota/kak-da-se-hranim-bez-da-se-pritesniavame-obiasniava-psihoterapevt-679489.html", "text": "„Войната с храната“ (ИК Найс АН) от Джулия Бъкройд е първата книга от поредицата на издателството за психологическа литература, насочена към широката публика. Едноименният сайт към книгата събира за пръв път верифицирана онлайн информация за хранителните разстройства на български.За много хора е трудно да следват собствените си добри съвети. Мнозина също така са твърде ангажирани с притеснения за храната, теглото, формата и размера си – до степен, че тези тревоги пречат на всекидневното им функциониране и не им позволяват да изпитват удоволствие от живота. Не са малко и тези, които са наясно, че храните, които избират, не са здравословни, но им е трудно да подобрят диетата си.Други са се научили да броят калории, разбират много добре какво трябва да ядат, дори и да не го правят, и прекарват значителна част от живота си в притеснения, че се хранят прекомерно.Цялата професионална практика на проф. Джулия Бъкройд е посветена на работата с хора, които са се срещали с описаните проблеми на емоционално хранене и хранителни разстройства. Тя определя себе си като интегративен психотерапевт, който приема философията и постиженията на Теорията за привързаността, невронауката, психотелесната психотерапия, значителното усъвършенстваните подходи към травмата, както и новостите, предложени от когнитивните терапевти.Нейната работа в полето на проблемното хранене започва през 1984 г., когато е психологически съветник в Лондонското висше училище по съвременен танц (London Contemporary Dance School, LCDS). Освен психотерапевт проф. Бъкройд е и сериозен изследовател на проблемното хранене. В продължение на 14 години докато работи в Хъртфордшърския университет тя провежда и сериозни изследвания в областта на хранителните разстройства и затлъстяването, като част от усилията си влага в създаването на Изследователски център с фокус върху тези теми. В резултат на изследователската й дейност се появяват две програми (с практически ръководства към тях), които стъпват и обхващат нейната философия за проблемното хранене. Те са приети като част от Националното здравеопазване във Великобритания.„Може да нямате подлежащо на диагностициране хранително разстройство, но ако се притеснявате от хранителните си навици, тази книга може да е полезна,“ обяснява тя и дава множество примери от личната си практика с различни хора – жени и мъже.Книгата може да бъде полезна и за семействата и приятелите на хора с проблемно хранене. Мнозина от тях наблюдават как техните близки страдат силно в опитите си да се хранят по подходящ начин и да разрешат проблемите си, често без да са наясно как да ги подкрепят или да им помогнат.„Написана с любов, съчувствие и разбиране, в тази книга проф. Джулия Бъкройд поднася всичко, което знае за хранителните разстройства, събрано от дългата й практика на психотерапевт, специализирал се в работа с хора, които имат проблем с храненето и от наученото от изследователските й проекти. В книгата няма да откриете сложни формулировки и обяснения, а систематично поднесено обяснение за случващото се, когато човек има проблем с храната, базирано на десетилетия научни проучвания,“ пише в предговора Детелина Стаменова, психотерапевт, работещ в същата област, която е и научен редактор на изданието.В сайта с името на книгата – , са събрани материали по въпросите на хранителните разстройства и различните им проявления.", "date": "2018.04.26", "title": "Как да се храним, без да се притесняваме, обяснява психотерапевт"}
{"url": "https://offnews.bg/sviat/semejstvoto-na-avicii-namekna-che-se-e-samoubil-679506.html", "text": "Близки на популярния диджей Avicii, който почина преди дни, публикуваха послание за него, в което намекнаха, че 28-годишният мъж се е самоубил. Avicii беше намерен мъртъв в Маскат, Оман, на 20 април. За момента няма официално обяснение за смъртта му.В първия си коментар след смъртта на 28-годишния диджей семейството му обяви, че той се е борел с живота си \"и не можеше да продължава повече\". ", "date": "2018.04.26", "title": "Семейството на Avicii намекна, че се е самоубил"}
{"url": "https://offnews.bg/obshtestvo/stolichnata-politcia-izdirva-88-godishna-zhena-679492.html", "text": "Столичното 08 РУ- СДВР издирва Кръстинка Найденова Митева от с. Лозен.Възрастната жена е в неизвестност от вчера следобед, когато е напуснала дома си.Тя е висока около 150 см, слаба, с побеляла коса до раменете, кафяви очи. Облечена е била с черна блуза, черна пола на бели цветя и черни обувки.Гражданите, които разполагат с информация за възрастната жена, могат да съобщят на тел. 112, 02/9825310 и 02/9827339 или в най-близкото поделение на МВР. Анонимността им е гарантирана.", "date": "2018.04.26", "title": "Столичната полиция издирва 88-годишна жена"}
{"url": "https://offnews.bg/sviat/armen-dzhigarhanian-e-v-koma-679508.html", "text": "Световноизвестният артист Армен Джигарханян е приет по спешност в болница и е в кома, съобщи ТАСС, позовавайки се на свои източници. Джигарханян е настанен в болница в Москва. Според източника артистът е получил инфаркт.Близки на Джигарханян са потвърдили информацията. Според тях артистът е получил усложнения след неизлекувано възпаление на белите дробове. 82-годишният Джигарханян е в болница за трети път от началото на годината, съобщи БГНЕС.На 17 януари той бе приет в болница директно от неговия театър в Москва с хипертонична криза. На 31 януари отново постъпи в една от болниците в столицата, откъдето бе изписан на 2 февруари.", "date": "2018.04.26", "title": "Армен Джигарханян е в кома"}
{"url": "https://offnews.bg/futbol/tcska-iska-razsledvane-za-kontuziata-na-karanga-679509.html", "text": "От ЦСКА разпространиха изявление по повод сериозната контузия, която халфът на Левски Хали Тиам причини на Фернандо Каранга в ревванша за Купата на България, в който двата тима завършиха 2:2.Припомняме, че голмайсторът на \"червените\" е с частично разкъсване на вътрешна връзка на коляното в резултат на изключително грубото влизане на футболиста на \"сините\" в краката му. От \"Армията\" твърдят, че Каранга е бил умишлено осакатен и искат разследване..", "date": "2018.04.26", "title": "ЦСКА иска разследване за контузията на Каранга"}
{"url": "https://offnews.bg/temida/sadat-ostavi-ivancheva-v-aresta-srs-zapisalo-kak-kazva-che-postavila-679490.html", "text": "Апелативният специализиран наказателен съд остави за постоянно в ареста задържаната за крупен подкуп кметица на столичния район \"Младост\" Десислава Иванчева, зам.-кмета на района Биляна Петрова и сочения за посредник по сделката Петко Дюлгеров, бивш кмет на \"Младост\".По време на гледането на мярката на втора инстанция прокурор коментира част от записаните със СРС доказателства срещу тримата. По думите му съществува запис, в който Иванчева, в присъствието на Дюлгеров и Петрова, казва, че е поставила строителен предприемач на колене и няма да пусне преписката за строежа му, докато не плати подкуп.Съдийката обяви, че поисканият подкуп е в размер на 268 минимални заплати.Прокурорът посочи, че в деня на вземане на подкупа, непосредствено след получаването, около 13 ч, кметицата е звъннала на секретарката си да пусне преписката на инвеститора. Секретарката е потвърдила тази информация.Гледането на мярката продължи няколко часа. Предишната съдебна инстанция постанови постоянно задържане под стража за тримата.На влизане в съда днес Иванчева обяви, че не се сеща кой е бизнесменът с фамилия Ваклин, за когото се твърди, че го е рекетирала. Веднага след това тя каза, че е имала две срещи с него в общината, като на втората са говорили за спонсорство на детска площадка.", "date": "2018.04.26", "title": "Съдът остави Иванчева в ареста. СРС записало как казва, че поставила инвеститора на колене"}
{"url": "https://offnews.bg/temida/planat-za-pirin-triabva-da-mine-prez-ekootcenka-reshi-sadat-679495.html", "text": "Планът за управление на Национален парк \"Пирин\" трябва да има екологична оценка. Това реши тричленен състав на Върховния административен съд. През март 2017 г. екоминистърът реши актуализацията на плана за управление на Национален парк Пирин да не се подлага на екологична оценка и оценка за степента на въздействие върху защитените зони от Натура 2000, съвпадащи с границите на парка.С решението си съдът отмени решението на екоминистъра Нено Димов, с което той разпорежда да не се извършва екологична оценка на проекта.Съдът връща преписката на административния орган за ново произнасяне съобразно мотивите на решението.Решението на ВАС може да бъде обжалвано с касационна жалба пред петчленен състав на Върховния административен съд в срок от 14 дни.Коалицията „За да остане природа в България\" заведе и второ дело за Пирин – обжалване на решението на правителството от декември 2017 г. да отвори за строителство 48% от територията на Национален парк Пирин. Върховният административен съд е насрочил първото заседание по делото за 14 май.", "date": "2018.04.26", "title": "Планът за Пирин трябва да мине през екооценка, реши съдът"}
{"url": "https://offnews.bg/tenis/grigor-dimitrov-e-na-1-4-final-v-barselona-sled-trilar-sreshtu-tunizie-679488.html", "text": "Най-добрият ни тенисист Григор Димитров победи драматично Малек Джазири със 7:5, 3:6, 7:6(8) в двубой от 1/8-финалите на турнира от категория АТP 500 в Барселона, който продължи 2 часа и 50 минути.Българинът изоставаше с пробив при 4:1 в третия сет, трябваше да спасява два мачбола в заключителните моменти и не бе убедителен в представянето си. Световният номер 5 пропиля 10 брейкбола и три мачбола по пътя си към победата.В крайна сметка талантът от Хасково успя да пречупи съперника си и си отмъсти на 88-ия в ранглистата тунизиец за загубата си от него с 6:4, 4:6, 5:7 на твърда настилка в Дубай по-рано тази година.Григор губеше с 1:4 в решаващия трети сет, а при 5:6 и 30:40 отрази мачбол. Тайбрекът също бе много оспорван и драматичен, като и в него Димитров спаси мачбол, при това вече на сервис на противника си.", "date": "2018.04.26", "title": "Григор Димитров e на 1/4-финал в Барселона след трилър срещу тунизиец"}
{"url": "https://offnews.bg/lajfstajl/printc-uiliam-shte-bade-kum-na-svatbata-na-hari-i-megan-markal-679498.html", "text": "Британският принц Уилям ще бъде кум на сватбата на брат си принц Хари и американката Меган Маркъл, съобщи дворецът \"Кенсингтън\".От съобщението става ясно, че Хари е поканил Уилям за кум, а той е \"поласкан от молбата и няма търпение да подкрепи брат си\".Все още не се знае коя ще е кумата на сватбата.Принц Хари беше кум на сватбата на брат си с Кейт Мидълтън през 2011 г. Кума пък беше сестрата на Кейт Пипа. Преди дни Кейт Мидълтън роди третото дете на двойката - момченце, чието име все още не е обявено. Принц Хари и Меган Маркъл ще се оженят на 19 май в замъка Уиндзор след близо двегодишна връзка.На сватбата са поканени 2640 души. ", "date": "2018.04.26", "title": "Принц Уилям ще бъде кум на сватбата на Хари и Меган Маркъл"}
{"url": "https://offnews.bg/obshtestvo/s-voennovazdushni-demonstratcii-posreshtnaha-visshi-ofitceri-v-graf-ig-679500.html", "text": "С военновъздушни демонстрации посрещнаха висши офицери в авиобаза \"Граф Игнатиево\".Демонстрациите бяха част от официална церемония по посрещане началника на отбраната генерал-лейтенант Андрей Боцев и председателя на Военния комитет на Европейския съюз генерал Михаил Костаракос. В демонстрацията участваха военните формирования 28000-Граф Игнатиево, 26030-Безмер, 52090-Долна Митрополия, 24900-Враждебна, 32990-Пловдив, 22800-София, 44510-София, 54320-София.Участие в демонстрациите взеха и екипи от Военномедицинска академия, които изпълниха изключително важни задачи по „Търсене и спасяване на катапултирал се пилот във вражеска територия“ и по охрана на въздушното пространство Air Policing.Снимки: Боян Георгиев", "date": "2018.04.26", "title": "С военновъздушни демонстрации посрещнаха висши офицери в Граф Игнатиево (снимки)"}
{"url": "https://offnews.bg/sviat/tramp-shte-poseti-velikobritania-na-13-iuli-679499.html", "text": "Американският президент Доналд Тръмп ще посети Великобритания на 13 юли. По време на посещението си Тръмп ще се срещне с британския премиер Тереза Мей. Посещението му ще съвпадне с втората годишнина на Мей като премиер. Очаква се Тръмп да бъде посрещнат с протести, тъй като демонстранти, които са против посещението му на Острова, готвят подобни акции в продължение на месеци. Тръмп трябваше да посети Великобритания през февруари за отриването на нова сграда на американското посолство в Лондон, но отмени визитата си, като се оплака в Туитър, че сградата е много скъпа и не подкрепя решението за преместване на посолството. ", "date": "2018.04.26", "title": "Тръмп ще посети Великобритания на 13 юли"}
{"url": "https://offnews.bg/politika/ekzakta-28-ot-izbiratelite-na-bsp-ne-ni-iskat-v-es-a-40-v-nato-679462.html", "text": "Само 4 партии - ГЕРБ, БСП, ДПС и Обединени патриоти биха имали сигурно присъствие в следващ парламент. Това показват данните са от национално представително изследване на „Екзакта Рисърч Груп”, проведено в периода 12-18 април 20018 г. Чрез полустандартизирано “face-to-face” интервю по домовете им са изследвани 1000 пълнолетни лица, в 125 гнезда, в 89 населени места. В момента няма политическа партия у нас, чието влияние еднозначно да нараства, категорични са още от социологическата агенция.Към 18 април сигурни участници в следващ парламент са ГЕРБ, БСП, ДПС и ОП. Ако днес се провеждаха парламентарни избори, 24.5% от българите биха гласували за ГЕРБ, а 20.5% – за БСП. ДПС е с електорален дял от 6.1%, а ОП – с 5.5%.С 1.1% „Воля” би загубила шансове за парламентарно присъствие. Въпросителните вдясно са повече от предлаганите решения, а 5% от българи заявяват, че биха гласували за нови десни партии.За последната година с 3% нарастват желаещите да гласуват за нова партия и сега те са 33% от пълнолетните българи. Сред тях по-често се срещат хора на възраст между 18 и 40 години, жители на малките градове и на селата.Предсрочни парламентарни избори не са нужни на страната ни, според 56% от българите. 27% искат предсрочен вот. 53% от избирателите на БСП се обявяват за предсрочни избори. Близо половината от хората, които искат предсрочни избори посочват, че биха гласували за нова партия.Изследването за пореден път регистрира висока подкрепа (сред 74% от българите) за членството на страната ни в ЕС. Противниците му са едва 16%. Ретроспективният анализ по данни на „Екзакта” от последните години показва, че подкрепата за еврочленството ни е трайна и висока – между 74% и 79%. Неодобрението е между 13% и 16%.В момента най-високо неодобрение за членството ни в ЕС има сред избирателите на БСП – 28%.Одобрението за членството ни в НАТО се вмества между 55%-60% през последните години, а неодобрението е между 22% и 28%. През април 2018 г., 58% от българите одобряват членството ни в НАТО, а неодобрение декларират една четвърт. 40% от избирателите на БСП не одобряват членството ни в НАТО.", "date": "2018.04.26", "title": "Екзакта: 28% от избирателите на БСП не ни искат в ЕС, а 40% - в НАТО"}
{"url": "https://offnews.bg/drugi/-679465.html", "text": "На официална церемония бяха обявени победителите от конкурса за участие в програма \"Спортни таланти\" на \"Еврофутбол\" за 2018 година, която се осъществява в партньорство с Фондация \"Работилница за граждански инициативи\".Букмейкърската къща ще подкрепи финансово 30 индивидуални състезатели до 28 г., като десет от тях ще са в програмата за втори или трети път. Интересен факт е, че през тази година съотношението мъже / жени в крайното класиране е напълно еднакво – състезатели в програмата за 208 г. ще са 15 жени и 15 мъже. Те са представители на 14 вида спорт.Общият размер на средствата за целево безвъзмездно финансиране на спортистите е близо 86 000 лева. През 2018 г. в конкурса участваха 118 кандидати. Представители от Групата на съветниците по програма \"Спортни таланти\", в която членуват изтъкнати спортисти, университетски преподаватели, спортни журналисти и други представители на медиите, оцениха кандидатурите.Победителите чуха своите имена на официалната церемония в Музея на спорта на Националния стадион „Васил Левски“ в София в присъствието на свои близки и треньори. Те получиха от Еврофутбол символични чекове с размера на индивидуално одобрените суми.1. Мила Янакиева от София, 12 г., художествена гимнастика – 2184 лева;2. Рахим Рашайда от Враца, 13 г., фехтовка – 1760 лева;3. Михаела Чепишева от Първомай, 14 г., бадминтон – 1920 лева; 4. Александра Георгиева от Дупница, 13 г., таекуондо WTF – 1300 лева; 5. Йова Петрова Русе, 15 г., лека атлетика – 1370 лева; 6. Александър Джорджев от Дупница, 15 г., таекуондо WTF – 2807 лева; 7. Ева Петкова от Враниловци, 15 г., лека атлетика – 1590 лева; 8. Милена Тодорова от Троян, 20 г., биатлон – 3536 лева;9. Мария Делчева от София, 17 г., бадминтон – 3145 лева; 10. Антонио Иванов от София, 19 г., лека атлетика – 2355 лева; 11. Гергана Топалова от София, 18 г., тенис – 3800 лева; 12. Мария Йовкова от Асеновград, 19 г., тенис на маса – 3180 лева; 13. Емилия Тасева от София, 17 г., таекуондо WTF – 2716 лева; 14. Елена Георгиева от Варна, 17 г., лека атлетика – 3090 лева;15. Петър Божилов от София, 18 г., плуване – 3200 лева; 16. Диана Петкова от Пловдив, 17 г., плуване – 4070 лева; 17. Иван Алмаджиев от Пловдив, 17 г., плуване – 3697 лева;18. Светлозар Николов от Пловдив, 17 г., плуване – 2820 лева; 19. Христо Христов от Варна, 17 г., вдигане на тежести – 2800 лева; 20. Иван Банчев от Русе, 16 г., стрелба с лък – 2328 лева; 21. Станимир Халаджов от Русе, 20 г., академично гребане – 2940 лева; 22. Митко Джорджев от Дупница, 19 г., таекуондо WTF – 2807 лева; 23. Калоян Бинев от София, 20 г., таекуондо WTF – 2464 лева; 24. Димитър Герджиков от Чепеларе, 26 г., биатлон – 4250 лева;25. Борис Йотов от София, 22 г., академично гребане – 3076 лева;26. Кристиян Василев от Йоаким Груево, 27 г., академично гребане – 2400 лева;27. Вилиян Бъчваров от Русе, 24 г., каяк – 2110 лева; ", "date": "2018.04.26", "title": "Еврофутбол ще подкрепи 30 състезатели по програма \"Спортни таланти“"}
{"url": "https://offnews.bg/politika/demokratichna-balgaria-umnite-darzhavi-ne-pooshtriavat-hazarta-video-679466.html", "text": "След като \"Демократична България\" изготви законопроект за регулацията на хазартните игри у нас, днес партията пусна и промотиращ техните идеи видеоклип.Сред техните предложения са лотарийни билети да се продават само в игрални зали и лицензирани пунктове, а не в супермаркети, пощи, бензиностанции, будки за вестници и др.Демократите обясняват, че сега действащият закон има рестрикции към казината и игралните зали, но не е съобразен с новите тенденции на лотарийните игри и затова предлагат прецизиране на текстовете. Промените целят да хармонизират критериите за организиране и разпространение на хазарта, без оглед конкретния вид игра.Идеята на промените е лотарийните билети да не могат да се продават навсякъде, а само в пунктове, които имат лиценз за това. Предложението обаче предвижда подобна продажба да е напълно забранена близо до училища, домове за деца и пощи, в лечебни заведения, както и във всички останали държавни или общински сгради.Вижте повече във видеото:", "date": "2018.04.26", "title": "Демократична България: Умните държави не поощряват хазарта (видео)"}
{"url": "https://offnews.bg/kultura/shediovarat-na-andrej-zviagintcev-neliubov-tragva-po-kinata-ot-utre-679464.html", "text": "Социалната драма на режисьора Андрей Звягинцев - \"Нелюбов\", ще бъде разпространяван по кината от 27 април. Филмът беше акцент в програмата на 22-ия София Филм Фест и един от най-чаканите от публиката.Женя и Борис са в процес на развод, белязан от гняв, разочарование и взаимни обвинения. Насочвайки се към нов живот, всеки с нов партньор, те са нетърпеливи да започнат отначало, да отворят нова житейска страница, дори да има опасност по този начин да изоставят своя 12-годишен син Альоша. До момента, в който той става свидетел на един от техните скандали и изчезва.Главните роли във филма са поверени на Мариана Спивак и Алексей Розин – героите им са семейство, което преминава през сериозна криза. Раздялата им е ужасяваща най-малкото поради факта, че никой от двамата няма желание да вземе 12-годишния им син Альоша. След изчезването на момчето, филмът се трансформира от житейска, човешка драма в тотална критика на цялостната атмосфера и реалност в съвременна Русия. Отчайващата липса на любов е един от вечните проблеми на човешкото съществуване, ала руските творци съумяват особено умело да уловят важните елементи – и да ги пресъздадат в образи, а същото време е и социален хамелеон, който знае как да играе високопоставената си роля в институцията и да насочва очакванията на спонсори, посетители, артисти и всички гости.", "date": "2018.04.26", "title": "Шедьовърът на Андрей Звягинцев 'Нелюбов' тръгва по кината от утре (трейлър)"}
{"url": "https://offnews.bg/obshtestvo/voenni-samoleti-ot-4-darzhavi-na-uchenie-na-letishte-krumovo-galeria-679468.html", "text": "Курс за тактическа подготовка на военнотранспортната авиация се провежда от 16 до 26 април на летище Пловдив като част от програмата на Българското председателство на Съвета на Европейския съюз. В него вземат участие транспортни самолети, екипажи и личен състав от България, Литва, Полша и Румъния и личен състав от Нидерландия, Европейския център за тактически въздушен транспорт и Европейското командване по въздушен транспорт.Част от задачите, които се отработват от българските ВВС по време на ETAP-C 18-2 са: полети по маршрут на малка и пределно малка височина; десантиране от въздуха; тренировъчни заходи за симулирано хвърляне на товари; преодоляване на противовъздушна отбрана, включващо наземни средства и изтребители; тактически заходи за кацане и др.Основните цели на участието на българските ВВС са постигане на по-висока оперативна съвместимост за участие в многонационални операции със страни съюзници и повишаване на теоретичната, тактико-специалната и летателната подготовка за изпълнение на транспортни задачи.Снимките са на БОЯН ГЕОРГИЕВ.", "date": "2018.04.26", "title": "Военни самолети от 4 държави на учение на летище Крумово (галерия)"}
{"url": "https://offnews.bg/zvezdi/megan-markal-prikliuchi-televizionnata-si-kariera-sas-svatbena-stcena-679463.html", "text": "Бъдещата съпруга на принц Хари актрисата Меган Маркъл се появи за последен път на телевизионния екран. Адвокат Рейчъл Крейн, чиято роля бе изпълнявана от Маркъл в сериала „Костюмари“, най-накрая се омъжи за половинката си.Сватбата не беше в параклиса „Св. Джордж“ в замъка Уиндзор, но пък бе тренировка за бъдещата булка.Героинята на Маркъл и нейният бъдещ съпруг срещнаха спънка по пътя към олтара, тъй като решиха да се преместят от Ню Йорк в Сиатъл. След известно напрежение, двамата успяха да се върнат в Голямата ябълка и да организират скромна церемония.„От секундата, в която те срещнах, знаех, че някой ден ще бъда тук с теб. Ти си съпругът, когото винаги съм искала и нямам търпение да започнем това приключение заедно“, бяха едни от последните думи на актрисата в сериала.Сватбата на принц Хари и Меган Маркъл ще се проведе на 19 май.", "date": "2018.04.26", "title": "Меган Маркъл приключи телевизионната си кариера със сватбена сцена"}
{"url": "https://offnews.bg/zvezdi/zhena-dvojnik-donald-tramp-stana-internet-senzatcia-679413.html", "text": "Нищо неподозираща испанка стана нтернет сензация, след като потребители на социалните мрежи откриха невероятната ѝ прилика с президента на САЩ Доналд Тръмп. Журналистката Паула Васкес работела по статия за това как фермерите се справят с бури и публикувала снимката на жената.Долорес Лий Антело, както е името на двойничката на Тръмп, живее във ферма в Кабана де Бергантиньос и била един от земеделците, интервюирани относно проблемите с природните бедствия.„Снимката ми, изглежда, е обиколила целия свят. Смятам, че приликата идва заради цвета на косата ми. Дъщеря ми ми показа снимката в интернет и ми каза, че вече съм известна, но аз така и не разбирам защо“, коментира Антело.Дъщерята на интернет сензацията е много по-въодушевена относно новопридобитата слава и заяви пред журналисти:„Представете си, ако бяхме част от семейството на Доналд Тръмп!“.През това време коментарите в социалните мрежи по повод приликата на Антело и Тръмп стават все по-оригинални и дори крайни.Някои от тях гласят „Предпочитам да гласувам за нея“, „Жена, приличаща на Тръмп. По-хубаво не може да стане!“, „Може да му е сестра, но да не си признава. Поне косата и цветът на кожата ѝ са истински“.", "date": "2018.04.26", "title": "Жена двойник Доналд Тръмп стана интернет сензация"}
{"url": "https://offnews.bg/kultura/mongolskata-moda-prez-vekovete-i-pakistansko-savremenno-izkustvo-na-fe-679467.html", "text": "Монголската мода през вековете, националната палестинска танцова група, пакистанско съвременно изкуство върху камиони, бойни танци от Индонезия, тези и още много музика, театър, изкуства, кулинария и игри от 14 държави от Азия в Борисовата градина на 12-ти майДобилите популярност като азиатските олимпийски игри – континентални мулти-спорт игри, провеждани в Азия от 1978 г. насам, пристигат за първи път в България по време на фестивала на азиатската култура „Цветовете на традициите“. Традиционните символи на тези спортни игри, носещи международното послание „Енергията на Азия“, ще открият мултикултурния азиатски фестивал у нас на 12-ти май в 10 ч., на сцена “Лятна естрада” в Борисовата градина.Сред акцентите в програмата на фестивала, наброяваща над 50 различни музикални, театрални, кулинарни, танцови изпълнения и работилници, е незабравимата танцова група от Монголия. Чрез високо пластични и акробатични танци, тя ще представи монголската мода през вековете, художниците от Пакистан, които ще очакват посетителите на фестивала да изрисуват заедно един цял камион в Борисовата градина като част от стартиралото като нов вид творчество от Южна Азия и добило световна популярност съвременно изкуство върху камиони. Танцът „Цветовете на Азия”, изпълнен от различни участници във фестивала и палестинската танцова група от Рамала, ще открият събитието тази година.С рисуване на тема „цветовете на традициите“ между най-младите посетители на фестивала и Н.Пр. Сри Астари Расжид, посланик на Република Индонезия и основен инициатор на азиатския фестивал, стартирал у нас за първи път през 2017 г., ще се открие и арт работилницата, в която още активности ще представят Япония с традиционни хартиени кири-е, оригами, икебана и калиграфия от Иран и игри от Корея, Индия, Пакистан и Индонезия.Каузата на фестивала тази година са приемните деца и семейства, които фондация „За нашите деца“ подкрепя.", "date": "2018.04.26", "title": "Монголската мода през вековете и пакистанско съвременно изкуство на фестивала за азиатска куртура"}
{"url": "https://offnews.bg/bojni/blagoj-ivanov-bagata-podpisa-s-ufc-679470.html", "text": "Звездата ни в смесените бойни изкуства Благой Иванов - Багата е подписал договор с най-престижната ММА верига на планетата UFC. Новината беше съобщена от известния жирналист Ариел Хелуани. Преди няколко часа той публикува пост в туитър.\"Бившият шампион на Световните бойни серии Благой Иванов е подписал договор с UFC, потвърди източник. Неговият дебют в октагона се очаква през лятото. Наскоро Иванов се раздели с Професионалната лига на бойците.\"През януари Багата се оперира от скъсан менискус. 31-годишният българин има 16 победи и 1 загуба, която е от нашумелия руснак, който в момента прави много силни мачове в UFC Александър Волков.", "date": "2018.04.26", "title": "Благой Иванов - Багата подписа с UFC"}
{"url": "https://offnews.bg/politika/pargov-shte-se-borim-za-pobeda-na-sledvashtite-mestni-izbori-679469.html", "text": "На следващите местни избори ще се борим за победа. Ще се борим да имаме червени кметове на трите района „Сердика\", \"Връбница\" и \"Надежда\". Това каза лидерът на БСП – София Калоян Паргов на тържественото честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\". На събитието присъстваха председателят на НС на БСП Корнелия Нинова, зам.- председателят на БСП Кирил Добрев, депутати, общински съветници и стотици социалисти. Гост бе и внукът на Васил Коларов, който носи неговото име.Според лидерът на столичните социалисти БСП е уникална партия, защото е единствената със 127-годишна история. „Дългът на поколенията е да пазим историческата памет и да я предаваме напред“, заяви Паргов и допълни:Калоян Паргов сподели и нещо лично за пътя си в политиката:\"Искам да благодаря на район \"Връбница\", на всички другари, които преди малко повече от 12-13 години в продължение на 6 месеца ме убеждаваха, че трябва да се занимавам активно с политика.“Председателят на БСП – София обяви, че предстои да бъде написан алманах на Столичната градска организация.В края на официалната част от събитието Корнелия Нинова връчи почетни плакети за активна дейност на бивши партийни ръководители на районните организации „Сердика“, „Надежда“ и „Връбница“ и на бившите кметове на Коларовски район Тодор Доцев, Тодор Модев и Антон Илиев.", "date": "2018.04.26", "title": "Паргов: Ще се борим за победа на следващите местни избори"}
{"url": "https://offnews.bg/temida/kradla-retcidivist-izchezna-obiaviha-ia-za-izdirvane-679476.html", "text": "Възрастна жена, която се е специализирала в кражбите на дрехи в няколко български града, избяга от правосъдието и днес не се яви в Окръжния съд в Бургас, където трябваше да се гледа мярката ѝ за неотклонение. Гюлсевен Шукри бе пусната под домашен арест преди това от Районния съд в морския град, след като сълзите ѝ и нервният срив, в който изпадна, трогнаха магистратите. Тогава Гюлсевен се кълнеше, че не знае как са попаднали в нея дрехите. 53 – годишната жена бе арестувана след поредица от кражби в Бургас. Тя действала в съучастие с дъщеря си – Филиз. На 27 април, миналата година, откраднали дамско яке от магазин в морския град. През април, тази година, ударили друг магазин, от който прибрали две рокли. В хода на разследването се оказало, че Гюлсевен има завиден стаж в тази област и е действала с размах – във Варна, Малко Търново, Бургас и родния ѝ град – Исперих. Във Варна също се водело дело срещу нея. Схемата била изпитана – дъщерята отвлича вниманието на продавача в магазина, докато през това време майката краде. Днес Гюлсевен не се яви пред Окръжния съд, след като прокуратурата протестира домашния арест, определен от районната инстанция. Обвиняемата не е открита на домашния си адрес в с. Свещари, общ. Исперих, адвокатът ѝ също не знаел къде е. Това е вторият ѝ опит да изчезне. При налагането на мярката, тя е заловена на Дунав мост, заедно с дъщеря си, опитвайки се да избягат в Румъния. Гюлсевен Шукри е обявена за общодържавно издирване.", "date": "2018.04.26", "title": "Крадла – рецидивист изчезна, обявиха я за издирване"}
{"url": "https://offnews.bg/obshtestvo/otcenka-2-88-poluchi-darzhavata-za-grizhata-za-detcata-679471.html", "text": "2,88 е оценката на държавата според доклада „Бележник 2018: Какъв е средният успех на държавата в грижата за децата?\", изготвен от Национална мрежа за децата. Това е най-ниската оценка, която институциите получават за работата и политиките си, засягащи децата, от началото на изготвянето на доклада преди 7 години.Оценката бе представена днес в Народното събрание, Министерския съвет и всички отговорни институции в присъствието на журналисти в София и още 8 града. Проектът \"Бележник\" извършва ежегоден мониторинг на поетите ангажименти от страна на институциите, касаещи правата на децата в 5 области: „Основни принципи по Конвенцията на ООН за правата на детето\", „Семейна среда и алтернативни грижи\", „Здравеопазване\", „Образование\", „Правосъдие\".Според специалистите, най-тревожни през последните години са липсата на напредък в усилията за намаляване на детската бедност, системните проблеми в социалната сфера и системата за закрила на детето, липсата на целенасочена политика в подкрепа на семействата и родителите, недостатъчната координация между институциите, забавената реформа в системата за детско правосъдие и минималните инвестиции и подкрепа за професионалистите, работещи с деца – социални и здравни работници, учители, съдии и др.Преди да внесат доклада в институциите, представители на организациите членове на Национална мрежа за децата направиха импровизиран брифинг на площад \"Независимост\".„Има симулация от страна на институциите, че се мисли за децата\", каза в изявлението си Георги Апостолов – председател на Управителния съвет на Национална мрежа за децата.„2017 година беше относително спокойна в икономически и политически план и ако политическата класа имаше желание, можеха да поемат този голям приоритет – подобряване на благосъстоянието на децата, но те не го направиха. Живеем в държава, която постепенно убива децата си. Има възможности, има средства, но нищо не се прави. Гледа се към парите, към магистралите, а това, което трябва да се вложи за бъдещето на държавата, за децата – не се прави\", допълни Апостолов.", "date": "2018.04.26", "title": "Оценка 2,88 получи държавата за грижата за децата"}
{"url": "https://offnews.bg/ikonomika/firma-imitirashta-goliama-taksimetrova-kompania-otnese-globa-ot-kzk-679478.html", "text": "Комисията за защита на конкуренцията (КЗК) глоби фирмата \"ОК Суперстарс\" заради заблуждаваща реклама, че колите ѝ са част от една от големите компании в бранша \"ОК Супертранс\".На автомобилите на \"ОК Суперстарс\" са поставени стикери с изображения, приличащи много на тези на по-голямата компания.Жалбата до комисията е подадена от самите \"ОК Супертранс\".Комисията се е съгласила, че почти идентичният вид на такситата на другата фирма заблуждава клиентите кой е реалният превозвач.Глобата за \"Ок Суперстарс\" е 7% от общия оборот през 2017 г. или 1750 лева.", "date": "2018.04.26", "title": "Фирма, имитираща голяма таксиметрова компания, отнесе глоба от КЗК"}
{"url": "https://offnews.bg/sviat/tramp-otlozhi-za-2021-g-razsekretiavaneto-na-ostanalite-dokumenti-za-679494.html", "text": "Американският президент Доналд Тръмп отложи разсекретяването на последната част от документите за убийството на Джон Кенеди за октомври 2021 г.Като причина за решението си той обяви, че те имат отношение към националната сигурност. Близо 3000 секретни документа, свързани с убийството на президента Джон Кенеди в Далас на 22 ноември 1963 г., бяха публикувани през октомври миналата година. Още 30 000 пък бяха частично разсекретени.Тогава беше обявено, че част от документите няма да бъдат разсекретявани, защото засягат националната сигурност. По-късно Тръмп промени решението си и обяви, че няма да блокира публикуването на документи, свързани с убийството на Кенеди, след като \"Политико\" написа, че ЦРУ оказва натиск върху Тръмп да не публикува документите. Тогава американският президент даде на ЦРУ и ФБР срок до 24 април да публикуват всички останали документи. В днешното си съобщение Тръмп заяви, че спецслужбите са го убедили да не разсекретява всички документи, защото те могат да засегнат \"националната сигурност, правоприлагането и външните работи\", съобщи \"Вашингтон пост\".", "date": "2018.04.26", "title": "Тръмп отложи за 2021 г. разсекретяването на останалите документи за убийството на Кенеди"}
{"url": "https://offnews.bg/sviat/razsledvaneto-na-niu-jork-tajms-za-harvi-uajnstijn-izliza-na-film-679475.html", "text": "Разследването на \"Ню Йорк Таймс\" по обвиненията в сексуален тормоз срещу Харви Уайнстийн ще се превърне във филм.Проектът, който все още не е озаглавен ще се фокусира върху работата на репортерите Джоди Кантър и Меган Дюи, които са изправени пред заплахи, разкривайки злоупотребите в Холивуд.Продукцията ще бъде финансирана от \"Plan B\", компанията на Брад Пит.Кантър и Дюи получиха \"Пулицър\" за разследването. ", "date": "2018.04.26", "title": "Разследването на Ню Йорк Таймс за Харви Уайнстийн излиза на филм"}
{"url": "https://offnews.bg/zdrave/zhena-pochina-v-stolichna-bolnitca-ne-mozhela-da-doplati-za-meditcins-679474.html", "text": "Жена почина в столичната болница \"Св. Екатерина\", защото не можела да си доплати за поставянето на медицинско изделие. Жената постъпила в кардиологичната болница преди пет дни с тежка сърдечна недостатъчност, задух и отоци по ръцете и краката.Състоянието ѝ не позволявало да бъде оперирана, затова трябвало да се постави клапа по неоперативен път. Здравната каса обаче плаща много малка част от сумата, необходима за клапата, и жената трябвало да доплати, обясни пред Дарик председателят на Центъра за защита на правата в здравеопазването д-р Стойчо Кацаров.От 1 април Здравната каса заплаща по-малко за медицински изделия и разликата трябва да се покрива от пациентите. В клапата, която е била необходима в този случай, жената трябвало да доплати над 10 000 лева.„Това са клапи, които се поставят с катетър, без операция. Те са животоспасяващи за хора като тази жена, която е на възраст, с редица придружаващи заболявания. Тя няма как да издържи сърдечната операция. Но за тези изделия, които се поставят без операция, Здравната каса заплаща 2600 лева, а те струват между 15 000 и 20 000 лева. От болницата са отложили поставянето им, докато се намери някакво решение. Жената обаче не е могла да чака”, обясни Кацаров.Според началника на клиниката по кардиология в болницата проф. Юлия Джоргова жената е починала заради тежкото си състояние, а не защото не е имала пари за клапа. \"Жената чакаше за клапа. В процеса на чакане, дойде в тежко състояние. Ако болницата имаше такава клапа на склад, щяхме да я сложим и без да чакаме жената да я плати. Заради високите цени обаче не държим на склад такива клапи\", обясни тя пред Нова телевизия, като допълни, че са изчаквали фирмата да достави клапи.Проф. Джоргова обаче потвърждава, че влезлите от 1 април промени са проблем. \"Това са възрастни хора, с тежки противопоказания са за стандартната хирургия. В един момент трябва да им кажем и им казваме, за съжаление, хората се разплакват и си тръгват, че 10 000 лева трябва да доплатят. Това са пенсионери, обикновено няма откъде да ги намерят\". От Здравната каса обявиха, че е започнала спешна проверка по случая, която ще приключи в петък.\"Направените справки в информационната система на НЗОК показват, че за периода 1 април 2017 г. – 31 април 2018 г. през 4 лечебни заведения в страната – МБАЛ „Св. Марина“ – Варна, УМБАЛ „Св. Георги“ – Пловдив, и преимуществено в УСБАЛССЗ “Св. Екатерина“ и АДЖЪБАДЕМ СИТИ КЛИНИК – София, са преминали общо 105 пациента, някои от които хоспитализирани по два и повече пъти, за поставяне на транскатетърна аортна клапа. От тях 7 са починали поради влошено общо здравословно състояние, което не е свързано с поставянето на клапите\", обясниха от НЗОК.По клинична пътека (КП) № 116 „Оперативно лечение при сърдечни заболявания в условията на екстракорпорално кръвообращение. Минимално инвазивни сърдечни операции при лица над 18 години“, КП № 119 „Оперативни процедури при комплексни сърдечни малформации с много голям обем и сложност в условия на екстракорпорално кръвообращение“ и КП № 120 „Лечение на полиорганна недостатъчност, развила се след сърдечна операция“ за същия период са преминали 5 пациента, като двама от тях са починали в лечебното заведение, по причини, които нямат нищо общо с поставянето на клапите, допълват оттам.\"Считаме за напълно реалистична възможността производителите да предложат по-ниски цени за медицинските изделия. С проведена процедура през 2018 г. НЗОК е гарантирала достъпа на пациентите до повече медицински изделия на по-ниски цени със заявителите (фирмите, които предоставят медицинските изделия на лечебните заведения за болнична помощ) спрямо предходни години. За 2018 г. са договорени 828 нови медицински изделия в болничната помощ. Всеки здравноосигурен има право да получи медицински изделия от Списъка и да изисква от лечебното заведение информация относно изделията по отношение на тяхното използване и прилагане, както и възможната алтернатива от същата група/подгрупа изделия на по-ниска цена\", посочват още от НЗОК.", "date": "2018.04.26", "title": "Жена почина в столична болница, не можела да доплати за медицинско изделие"}
{"url": "https://offnews.bg/politika/borisov-nedovolen-che-bnr-ima-orkestri-muzikantite-triabvalo-sami-da-679477.html", "text": "Аз не знаех, че нашето радио има четири оркестъра. Може да станат и пет, и шест. Мислех, че съвсем друга е неговата функция. Но се разбра, че имаме и четири оркестъра. Сега Менда Стоянова ще ходи да се среща с тях. Не знам каква я свириха под моите прозорци, какво се очаква да направя аз.Това коментира днес премиерът Бойко Борисов по повод протеста на музикалните състави в БНР. От началото на седмицата музикантите протестират с искане бюджетът на медията за съставите да се увеличи, за да може възнагражденията им да се повишат с 50%.С цялото ми уважение към тях, сигурно са прекрасни музиканти, ама радиото има четири оркестъра. Или пет. Гвардейците имат, МВР имат. В края на краищата има и пазарен принцип, изнасят се концерти, купуват се билети и се издържат. Не може за всяка тема да става въпрос по този начин, заяви Борисов по време на дискусията на тема \"България в Еврозоната. Икономическата логика срещу митовете\".Вчера бях свидетел на БНР - с цялото ми уважение - неговият председател трябва да обясни на хората там, че ние само изпълняваме един ангажимент да дадем субсидията, държавата трябва да я даде, а оттам нататък ръководството и начинът, по който разпределя парите, са си изцяло негови, каза премиерът.Сутринта слушах метеоролозите в Монтана. 15 милиона повече се дадоха за бюджета на БАН. И една уважаема госпожа от БАН, която не познавам, каза: \"Премиерът ни каза да даваме за статии и за подобни неща, а не за научноприложните дейности, които имат\". Просто не бива така вече, коментира Борисов.", "date": "2018.04.26", "title": "Борисов недоволен, че БНР има оркестри. Музикантите трябвало сами да си изкарват парите"}
{"url": "https://offnews.bg/112/mazh-se-hvarli-pred-vlaka-pernik-sofia-679484.html", "text": "Мъж загина, след като се хвърли пред влака Перник - София в участъка между Горна Баня и \"Захарна фабрика\", съобщиха от МВР, цитирани от \"Фокус\".Сигнал за случилото се е получен около 14.30 часа. На мястото се извършва оглед.За момента няма данни за самоличността на загиналия. От БДЖ обясняват, че движението в двете посоки по пътя София- Перник се осъществява с автобуси. Превозването от София до Горна Баня също се осъществява с автобуси. Международният влак за Гърция е пренасочен към обходен маршрут.", "date": "2018.04.26", "title": "Мъж се хвърли пред влака Перник - София"}
{"url": "https://offnews.bg/politika/borisov-obeshta-darzhavata-da-zashtiti-zheliaz-andreev-679479.html", "text": "Премиерът Бойко Борисов, министърът на правосъдието Цецка Цачева и главният прокурор Сотир Цацаров се срещаха с Желяз Андреев и другите четирима българи, за които САЩ искат екстрадиция. Това съобщи правителствената пресслужба. „Полагаме усилия, каквото е необходимо от страна на държавата ще бъде направено във ваша защита\", каза премиерът и благодари за работа на главния прокурор и правосъдния министър по случая.Борисов, Цачева и Цацаров запознаха петимата българи с действията на българските институции в защита на правата им. Премиерът обявил, че ще предложи на Министерския съвет решение държавата да поеме финансовите разходи на българите при евентуален съдебен процес в САЩ.По време на разговорите Борисов, Цачева и Цацаров са подчертали, че България не поставя под съмнение Договора за екстрадиция със САЩ, но и че правата на българските граждани ще бъдат защитавани. По думите на главния прокурор, направените анализи показват, че не са налице всички предпоставки за екстрадицията. Той посочи, че не е изпълнено основното условие за това, а именно – наличието на двойна наказуемост.\"Искаме да благодарим за срещата. Определено сме по-спокойни след събитията, които се случват през последните 24 часа. Вярваме, че този случай ще бъде изчистен скоро и ще възтържествува истината и справедливостта\", каза на свой ред Желяз Андреев, цитиран от \"24 часа\".Премиерът Борисов подчерта, че текат консултации между българските институции и американските власти по казуса. Той каза, че на вчерашната си среща с посланик Ерик Рубин е подчертал, че държавата ще се ангажира с правата на българските граждани. Борисов увери българите, че и посланик Рубин, и партньорите, които участват в консултациите, проявяват разбиране и се отнасят конструктивно към решаването на проблема.", "date": "2018.04.26", "title": "Борисов обеща държавата да защити Желяз Андреев"}
{"url": "https://offnews.bg/protesti/poreden-protest-v-zashtita-na-pirin-v-sofia-679501.html", "text": "В центъра на София се проведе пореден протест срещу решението на Министерския съвет да промени плана за управление на парк Пирин. Протестиращите отново поискаха да бъде отменено решението на Министерския съвет от края на миналата година за промяна на плана за управление на националния парк.Демонстрантите се обявиха днес и в защита на Черноморието заради загражденията, които бяха поставени на къмпинг „Корал“, и след плановете за промяна на общия устройствен план на община Царево.По-рано днес стана ясно, че планът за управление на Национален парк \"Пирин\" трябва да има екологична оценка. Това реши тричленен състав на Върховния административен съд. Подобни протестни акции бяха планирани още в Пловдив, Благоевград, Сливен и Лондон.", "date": "2018.04.26", "title": "Пореден протест в защита на Пирин в София"}
{"url": "https://offnews.bg/knigi/pohvatite-na-titanite-naj-uspelite-hora-na-sveta-razkazvat-za-zhivota-679482.html", "text": "Тя е успешна, известна, интелигентна, но какво точно работи? Тя е сито. Пресява новините, които среща в интернет и избира да сподели най-вдъхновяващите, тези с най-висока образователна и информационна стойност. Мария нарича себе си куратор на интересното. Блогът й е посещаван повече от 1 милион пъти на месец. Тя е убедена, че ако някакво ценно съдържание стигне до правилните хора, това може да създаде нови възможности за всички. В същото вярва американският автор, предприемач и водещ - Тим Ферис.Тим решава да прослуша разговорите, които е водил през годините с гостите си в „Шоуто на Тим Ферис”. Интуитивно започва да записва какво споделят за успеха си предприемачи, музиканти, актьори, автори и какви ли още не хора.Есенцията на тези разговори се превръща в голяма книга, която можеш да отвориш по всяко време на всяка страница. Вътре ще намериш мотивация, вдъхновение и ще събудиш гласа в себе си, който казва „Аз мога”. Книгата се казва \"Похватите на титаните\" и вече може да бъде открита на български език.Искам да бъда по-добър човек. Искам да бъда по-здрав. По-креативен. Искам да разбера какво се крие вътре в мен, да го опозная и да му позволя да се покаже. Искам да пътувам. Да създавам. Да уча. Това не са лесни задачи. Животът затрупва с прах и паяжини талантите ни, емоциите ни и желанието да сме нещо повече. „Похватите на титаните” е наръчник за това как да спрем да се примиряваме със себе си и да станем „по”. След тази книга е по-лесно да последваме мечтите си без да се притесняваме колко са големи.Редица успешни индивидуалисти споделят пред гуруто на мотивацията как, защо и колко. Ето малка част от изказванията им:Марк Андрийсън, легендарна фигура в Силициевата долина, чиито творения са променили света.Питър Тийл, основател на „Пейпал” и други компании, инвеститор и автор- Фил Либин, съосновател и изпълнителен президент на „Евърноут“", "date": "2018.04.26", "title": "Похватите на титаните: Най-успелите хора на света разказват за живота и кариерата си"}
{"url": "https://offnews.bg/temida/podkupat-za-ivancheva-v-banknoti-po-100-i-500-evro-srs-zapisalo-kak-o-679497.html", "text": "Искам незабавно да бъда освободена, не съм искала и не съм взимала подкуп, няма опасност да се укрием, известни сме, няма да избягаме и да се откажем, ние сме борци. Това заяви кметицата на Младост Десислава Иванчева в съдебната зала на Апелативния специализиран наказателен съд, който я остави окончателно за постоянно в ареста. С най-тежката мярка за неотклонение остават и обвинените за помагачи на Иванчева - заместничката й Биляна Петрова и бившият кмет на софийския район Петко Дюлгеров, сочен за посредник при даването и взимането на подкупа. Съдебният състав с председател Даниела Росинова, която е и шеф на АСнС и членове Веселина Вълева и Магдалена Лазарова приеха, че има обосновано предположение тримата да са извършили престъплението и опасност да извършат друго. От доказателствата по делото - 8 тома от които СРС и 3 тома явни доказателства, стана ясно, че Иванчева е поискала неофцално от свой подчинен да изчисли площта на сградите, които Александър Ваклин - бизнесменът, подал сигнала срещу Иванчева и осигурил 70 000 евро за подкупа, иска да строи в Младост. Според обвинението кметицата е поискала в крайна сметка по 20 евро на квадрат. Банкнотите са били по 100 и по 500 евро, научи OFFNews от защитници на обвиняемите. Преписката на Ваклин е преседяла месеци в кабинета на Иванчева, от разпита на нейни подчинени станало ясно още, че тя е изискана специално от кметицата и прибрана в кабинета й. Със СРС са документирани срещи между тримата обвиняеми, на кото те са обсъждали как да се действа с Ваклин, какъв да е размерът на сумата, която да даде, за да му се реши проблема, какъв да е вида на валутата, по какъв начин да им бъде предадена, каза в съдебната зала прокурор Илиян Рангелов. Поставили сме го на колене, няма да пусна преписката, докато не плати, заявила Иванчева. На практика тя се е опитала да изпълни това свое обещание, като в деня на ареста си и след получаването на подкупа е звъннала на секретарката си Маргарита Стоянова да пусне обявлението на Ваклин. това е разказала самата Стоянова на разследващите, стана ясно от думите на Рангелов. ", "date": "2018.04.26", "title": "Подкупът за Иванчева в банкноти по 100 и 500 евро, СРС записало как обвиняемите обсъждат валутата"}
{"url": "https://offnews.bg/kultura/festivalat-za-ulichni-izkustva-6fest-otkriva-i-zakriva-karnavalnata-pr-679496.html", "text": "Събития от второто издание на Международен фестивал за градски изкуства и щастие 6Fest ще открият и закрият тридневната карнавална програма на Габрово тази година. Традиционният Карнавал на Габрово е на 19 май и ще се проведе под мотото „Габрово – мой малък Брюксел“. Карнавалните събития обаче са цели три дни – на 18, 19 и 20 май.Откриващото събитие е марионетното шоу „Кабаре на конци“ на Георги Гъделев и Театрална компания „Соулмейд“. Уличният артист кани габровци и гостите на града на 18 май, петък, от 18:00 ч. в популярната Градинка с мечето.Закриващото събитие от програмата на 6Fest, включено в голямата карнавална програма на Габрово, е и най-мащабното за фестивала за улични изкуства тази година. Светлинен карнавален парад на Театър на огъня и сенките “Fireter” ще премине на 20 май от 21:00 ч. на централния площад „Възраждане“ в Габрово.Голяма светеща инсталация ще бъде задвижена от артисти със светещи карнавални костюми на кокили. Парадът ще завърши с огнено шоу и фойерверки.ПЪЛНАТА КАРНАВАЛНА ПРОГРАМА НА ГАБРОВО18 май, петък18.00 ч. „Кабаре на конци“ – „Соулмейд“ и Георги Гъделев (част от Международен фестивал за градски изкуства и щастие 6Fest)Градинката с мечето19.00 ч. Да танцуваме с Памбос! - открит урок по салса с Памбос Агапиу и шоу програма на Los PambosОткрита сцена пл. „Възраждане“21.00 ч. Концерт на група Del PadreОткрита сцена пл. „Възраждане“19 май, събота10.00 ч. Национален детски фестивал „Смехоранчета”зала „Възраждане”10.00 ч. Откриване на Детско биенале 2018 \"В света на карнавала\"Музей „Дом на хумора и сатирата“11.00 ч. Каскада от летящ балон – Дани Белев, „Куик Хендс Проджект“ (част от Международен фестивал за градски изкуства и щастие 6Fest)Стадион „Априлов“11.00 – 14.00 ч. Международен Карвинг фестивал на смеха пред зала „Възраждане”11.30 ч. Национална изложба и карнавал-ревю на коткиСпортна зала „Орловец”13.30 – 14.30 ч. Парад на кокили „Stilt Walkers“ на Firebirds (Унгария) (част от Международен фестивал за градски изкуства и щастие 6Fest)маршрут: ул. „Радецка“ – ул. „Априловска“ – Градинката с мечето14.00 ч. Биг бенд парадоткрита сцена на ул. „Радецка”14.00 ч. Детски мини карнавалградинка до МОЛ – Габрово14.30 – 17.00 ч. Ателие за карнавален грим пред зала „Възраждане”14.45 ч. „Кабаре на конци“ – „Соулмейд“ и Георги Гъделев (част от Международен фестивал за градски изкуства и щастие 6Fest)Градинката с мечето15.30 ч. Цирково шоу “Steam On” на Firebirds (Унгария) (част от Международен фестивал за градски изкуства и щастие 6Fest)Градинката с мечето16.15 ч. „Цирк Де Ла Люлин“ и Диего Контрерас (Венецуела) (част от Международен фестивал за градски изкуства и щастие 6Fest)Градинката с мечето18.00 ч. КАРНАВАЛЧаст I - Детски карнавал - пл. „Възраждане”, ул. „Скобелевска”, кръстовището до мост ИготоАнтракт (15 мин.)Част II - Карнавално НаШествие - бул. „Априлов” (НАГ), пл. „Възраждане”, ул. „Скобелевска”, ул. „Брянска”, кръговото кръстовище до Консултативна поликлиника20.30 – 24.00 ч. Нощ в музея - “Празник на щирника”Регионален исторически музей20.30 ч. Концерт на група „JEREMY?“ Открита сцена пл. „Възраждане“22.00 ч. 3D мапинг и празнични илюминацииОткрита сцена пл. „Възраждане“22.20 ч. Боби Кимбъл с най-големите хитове на група „Тото“Открита сцена пл. „Възраждане“23.50 ч. DJ парти с David PennОткрита сцена пл. „Възраждане“20 май, неделя11.00 ч. – 14.00 ч. Международен Карвинг фестивал на смеха пред зала „Възраждане”11.00 - 16.00 ч. Следкарнавална гюрултия (на всеки кръгъл час)ЕМО „Етър“19.00 ч. Концерт на Jeny Jo и Иван Стоянов – участници в „Гласът на България 2018“Открита сцена на пл. „Възраждане“21.00 ч. Светлинен карнавален парад - Театър на огъня и сенките “Fireter” (част от Международен фестивал за градски изкуства и щастие 6Fest)пл. „Възраждане“", "date": "2018.04.26", "title": "Фестивалът за улични изкуства 6Fest открива и закрива карнавалната програма на Габрово"}
{"url": "https://offnews.bg/futbol/tcska-nedovolstva-ot-rabotata-na-bfs-679480.html", "text": "Звездата на ЦСКА Фернандо Каранга премина преглед на ядрено магнитен резонанс, след който стана ясно, че има частично разкъсване на вътрешна връзка на коляното.На \"Армията\" обаче са недоволни от решението на Дисциплинарната комисия, която наказа Хали Тиам само за един мач след грубия му фаул срещу Каранга.\"\", добавиха от ЦСКА.", "date": "2018.04.26", "title": "ЦСКА недоволства от работата на БФС"}
{"url": "https://offnews.bg/temida/9-godishniat-spor-mezhdu-slavi-trifonov-i-magardich-halvadzhian-stana-679458.html", "text": "Делото между Слави Трифонов и Магърдич Халваджиян, продължило 9 години и приключило през 2017-та година, стана \"Дело на годината\" в годишните награди на \"Правен свят\" - Юрист на годината.Наградата бе връчена на Адвокатско дружество \"Камбуров и съдружници\", представляващо интересите на печелившата страна в казуса – \"Глобъл вижън\" ООД.Другите две номинации в категорията бяха серията от над 100 дела между \"Техномаркет\" и \"Глориент\", приключили със споразумение между канторите \"Авиора консулт\" и \"Гугушев и партньори\" и делото на самотната майка Даниела Колева срещу \"Социално подпомагане\" - Сливен.Носител на наградата \"Частен съдебен изпълнител на годината\" стана Стоян Якимов, който се конкурира с колегите си Стефан Петров и Петя Николова.Адвокат Петър Николов стана носител на големия приз \"Юрист на годината\" на Десетите годишни награди на \"Правен свят\" и Международен правен център (ILAC).Адвокат Николов бе отличен за успешния изход на делото на самотната майка Даниела Колева, която успя да върне трите си деца, след като осъди Дирекция \"Социално подпомагане\" - Сливен. Номинирани в категорията бяха още доц. д-р Наталия Киселова за доклад \"Специализираното наказателно правораздаване – конституционна уредба и практика\" и адвокат Ели Христова за дейността й като изпълнителен директор и утвърждаването на Центъра за обучение на адвокати \"Кръстьо Цончев\".Адвокат Николов получи наградата от министъра на правосъдието Цецка Цачева по време на тържествена церемония, в присъствието на повече от двеста изтъкнати представители на юридическата професия – магистрати, адвокати, нотариуси, частни съдебни изпълнители, както и на представители на изпълнителната власт, на редица държавни институции, на академичната общност и медиите.Сред гостите на събитието бяха членове на Висшия съдебен съвет, главният съдебен инспектор Теодора Точкова, председателят на Висшия адвокатски съвет Ралица Негенцова, председателят на Софийската адвокатска колегия Ивайло Данов, председателят на Софийския апелативен съд Даниела Дончева, председателят на Софийския районен съд Александър Ангелов, ръководителят на Специализираната прокуратура Иван Гешев, ръководителят на Софийска градска прокуратура Емилия Русинова, преподавателят по Конституционно право и бивш служебен премиер проф. Георги Близнашки, националният омбудсман Мая Манолова, председателят на Камарата на частните съдебни изпълнители Георги Дичев, бившите министри на правосъдието Зинаида Златанова и Антон Станков и др.Председателят на Народното събрание Цвета Караянчева връчи наградата за \"Млада кантора на годината\", която предизвика особено голям интерес в хода на гласуването. Носител на приза стана Адвокатско дружество \"Константинова & Ковачева\", което се конкурираше с адвокат Трифон Кумчев и Адвокатско дружество \"Господинов и Генчев\".В категорията \"Кантора на годината\" имаше четири номинации, като носител на наградата стана Адвокатско дружество \"Гугушев и партньори\". Те се конкурираха с Адвокатско дружество \"Камбуров и съдружници\", Адвокатско дружество \"Захариев и Методиев\" и Delloiite Legal.Носител на наградата \"Нотариус на годината\" стана нотариус Весела Ивчева, която бе номинирана заедно с колегите си Мариета Николова и Димитър Танев, председател на Нотариалната камара.Връчена бе и една специална международна награда, чийто носител стана адвокат Ерик Кампана от Адвокатската колегия в Марсилия.", "date": "2018.04.26", "title": "9-годишният спор между Слави Трифонов и Магърдич Халваджиян стана \"Дело на годината\""}
{"url": "https://offnews.bg/temida/ivancheva-shte-chete-10-toma-dokazatelstva-sas-srs-sreshtu-neia-679456.html", "text": "Подсъдимата кметица на Младост Десислава Иванчева ще чете 10 тома със специални разузнавателни средства, които Специализираната прокуратура е внесла в Апелативния специализиран съд по делото срещу нея, заместничката й Биляна Петрова и посредника при предаването на подкупа Петко Дюлгеров.Днес в съда се гледа на втора инстанция мярката на тримата \"Задържане под стража\".Иванчева и Петрова връчиха на съдия Даниела Росенова, шеф на Апелативния съд, молби, че искат да се запознаят с материалите срещу тях. Обвинението не възрази и съдът даде време до 14,30 ч. на подсъдимите да се запознаят с доказателствата.Иванчева и Петрова са в залата с бели фланелки на инициативата \"Зелен Младост\".", "date": "2018.04.26", "title": "Иванчева ще чете 10 тома доказателства със СРС срещу нея"}
{"url": "https://offnews.bg/obshtestvo/vladimir-klisurov-be-izbran-za-vremenen-kmet-na-mladost-679459.html", "text": "Владимир Клисуров беше избран от Столичния общински съвет за временен кмет на район \"Младост\". До назначаването му се стигна заради делото срещу титуляра на поста Десислава Иванчева, обвинена за вземане на огромен подкуп от строителен инвеститор. Назначаването на Клисуров бе подкрепено от 47 от общо 48 съветници. Именно той бе посочен за поста от Иванчева като неин заместник.Преди ден той и другият зам.-кмет на района - Румен Русев излязоха с обща декларация, че Клисуров се отказва от поста в полза на Русев. Него обаче Иванчева го заподозря, че иска да и вземе мястото.Той обясни, че не желаел да заеме поста, защото не се чувствал достатъчно компетентен, за да решава най-важните проблеми на района, свързани със строителството. Досега Клисуров отговаряше за културната програма във втория по големина столичен район.", "date": "2018.04.26", "title": "Владимир Клисуров бе избран за временен кмет на Младост"}
{"url": "https://offnews.bg/politika/obnoviha-sastava-na-kevr-679450.html", "text": "Депутатите обновиха състава на Комисията за енергийно и водно регулиране (КЕВР). КЕВР се състои от 9 души - председател и 8 членове. Днес бяха избрани половината от членовете на мястото на тези, които бяха освободени в началото на месеца.На практика обаче само Пенка Трендафилова е нов член на комисията, а другите трима са преизбрани. Трендафилова е кандидатура на \"Воля\" и заема мястото на Валентин Петков, който беше предложен за част от КЕВР от Реформаторския блок в миналия парламент. Георги Златев, който преди беше предложен от БДЦ, беше преизбран като кандидатура на \"Воля\". Александър Йорданов отново беше предложение на Патриотичен фронт,  Ремзи Осман - на ДПС.След избора им четиримата се заклеха да спазват Конституцията и законите на страната и във всичките си действия да се ръководят от интересите на народа.До днешното попълване на състава на КЕВР се стигна, след като в началото на април беше проведен първият и последен жребий, които определи кои членове ще запазят местата си и кои трябва да бъдат подменени.Това се наложи, защото в закона за енергетиката е записано, че на 6 години половината от членовете на комисията трябва да бъдат подменени. Съставът на КЕВР беше избран преди 3 години и всички парламентарни групи тогава, с изключение на \"Атака\", направиха своите предложения за членове на комисията. Така след още 2 години тези, които запазиха местата си при жребия, ще бъдат сменени с нови членове. Председателят на комисията се сменя на всеки 7 години.", "date": "2018.04.26", "title": "Обновиха състава на КЕВР"}
{"url": "https://offnews.bg/futbol/real-madrid-e-uzhasat-na-evropa-679457.html", "text": "Победата на Реал Мадрид над Байерн в Мюнхен с 2:1 в първия полуфинал на Шампионската лига предизвика възторга на испанската преса.Според \"Марка\" Реал на Зинедин Зидан се е превърнал в ужаса на Европа. През настоящия сезон в Шампионската лига \"белия балет\" е постигал победи при гостуванията си над Борусия Дортмунд, Апоел, ПСЖ, Ювентус, а сега и над Байерн. Каталунският \"Ел Мундо Депортиво\" също отдава дължимото на Реал.\"Мадридчани постигнаха победа с цената на злато. Байерн игра по-добре, но не успя да си вкара положенията. Този успех приближи Реал до финала в Киев, но всичко ще се реши на 1 май на \"Бернабеу\". Байерн трябва да се опита да повтори играта на Ювентус, ако иска да продължи\", пише излизащото в Барселона издание.\"В Мюнхен от дълго време наричат Реал не \"белия балет\", а \"Черния звяр от Мадрид\". Дори продават шал с тази фраза на испански. И този път Байерн си намери звяр, облечен в черно и неговото име е Марко Асенсио\", допълва \"Ас\".", "date": "2018.04.26", "title": "Реал Мадрид е ужасът на Европа"}
{"url": "https://offnews.bg/offtopic/bebe-zhiraf-izbiaga-ot-zoopark-679441.html", "text": "Бебе жираф избяга от зоологическа градина в американския щат Индиана.7-месечната женска успяла да преодолее загражденията и се озовала на паркинга до зоопарка. Последвала двучасова гонитба по улиците, което се превърнало и в изключителна атракция за местните хора.Служителите на зоологическата градина споделят, че никога досега не са имали подобен инцидент, съобщи Нова телевизия.", "date": "2018.04.26", "title": "Бебе жираф избяга от зоопарк"}
{"url": "https://offnews.bg/obshtestvo/otkriha-nepokatnata-rimska-grobnitca-kraj-blagoevgrad-679455.html", "text": "Непокътната гробница от римско време откриха археолози край Благоевград. Това се случи по време на разкопките край село Покровник преди пускането на поредната част от магистрала Струма, съобщава . Това е тракийско селище, разположено на площ от 120 декара – Скаптопара, или древният Благоевград. След като археолозите откриха църква, баня и канализация, сега ставаме свидетели на откриването на цял мавзолеен комплекс от III век след Христа.„В подземната част са разположени две гробни камери и предверие. Предверието и едната гробна камера са били нарушени още през античната епоха и са били ограбени”, обясни доц. Здравко Димитров, ръководител на обекта.Има и трета камера, която не е била ограбвана, като за доц. Димитров и археологията като цял това е рядък шанс за разкопки. По думите му там не е погребан случаен човек, тъй като не се правят гробници толкова често с такава сериозна архитектурна конструкция и с толкова богат инвентар.Старият град попада в трасето на магистралата „Струма”. Римската гробница се намира точно под осевата линия на бъдещата магистрала.Лазар Андреев оглавява инициативен комитет, който настоява трасето на магистралата да бъде изместено, за да бъде запазено селището. Има и предложение за референдум.В интернет има група за запазване на Скаптопара. Създава я Даниел Димов, който от 10 години живее в Германия, но при една от ваканциите си тук, посещава разкопките.„Аз лично се надявам, дали чрез групата, дали от уста на уста, дали чрез медиите, повече хора да разберат, евентуално да отидат на място, да видят за какво става въпрос. Mисля, че единственият начин да се спре проектът на магистралата и да се направи някаква алтернатива e ако обществото разбере за това нещо и каже: Хей, това не трябва да става така! Надявам се по някакъв начин, дали с референдум, дали с протести да намерим някакво решение”, посочи Даниел.Според археолога вариант за запазване на ценните находки е и музей на открито. „Вариантът е да бъдат преместени в Покровник, както предложих и за църквата, която също се намира под трасето на магистралата, затова трябват сериозни дейности на реставратори, бързи проекти и преместването на тези паметници”, обясни ръководителят на обекта доц. Здравко Димитров.До дни тук ще дойде комисия от Министерството на културата, за да види намереното и да реши съдбата му. Дотогава обектът ще се охранява денонощно, за да няма набези.", "date": "2018.04.26", "title": "Откриха непокътната римска гробница край Благоевград"}
{"url": "https://offnews.bg/kultura/magiata-na-balgarskata-roza-vze-goliamata-nagrada-na-mezhdunarod-679461.html", "text": "Филмът „Магията на българската роза“ на режисьора архитект Пламен Мирянов спечели голямата награда на кинофестивала „На източния бряг на Европа“, съобщиха организаторите на проявата. Фестът фокусира вниманието си върху туристически дестинации, природни забележителности, народни обичаи, ловен, религиозен и селски туризъм в Източната част на Европа. От години артистичната изява се провежда във Велико Търново и се превръща във все по-голяма атракция.Авторитетно жури, водено от легендарния български телевизионен пътешественик и водещ дълги години на култовото предаване „Атлас“ по БНТ Симеон Идакиев, определи голямата награда да отиде при един млад и талантлив български творец – Пламен Мирянов.Общо 39 филма от 19 държави се бореха за вниманието на журито, в което присъстваха и професор Лина Анастасова, преподавател по маркенинг в туризма, професор доктор Емилия Стоева, доцент Марин Дамянов от НАТФИЗ, Бощо Савкович и Владо Сръбиновски от Сърбия, Илана Даначале от Италия и професор Бюлент Кючукердоган от Турция.Журито беше грабнато от магическата визия на режисьора Мирянов и неговия постоянен съавтор - оператора Марин Маринов. В една рамка от 10 минути двамата разказват с трепет история на розата и розобера, на приготовленията за него, за изконните български традиции свързани с красивото цвете.Във филма участва актуалната носителка на титлата „Царица на Розата“ Цветелина Илиева, момичета и момчета от казанлъшките фолклорни ансамбли „Зора“ и „Жар 2002“.Много докосваща, почти космическа музика за филма са написали Сибина Раденкова, Живко Василев, „Авигея“ и Стунджи. Сибина, която също е от „Авигея“ влиза и в ролята на разказвача на легендата за българската роза.Архитект Мирянов е част и от екипа на голямата строителна компания „Артекс“.", "date": "2018.04.26", "title": "„Магията на българската роза“ взе голямата награда на международен кинофестивал (видео)"}
{"url": "https://offnews.bg/ikonomika/gerb-shte-podkrepi-anti-ginka-zakona-na-patriotite-za-da-niamalo-spek-679442.html", "text": "„За да няма спекулации в обществото, най-вероятно ще вземем решение да подкрепим текста в Закона за енергетиката, макар и да е несъвършен”, каза депутатът от ГЕРБ Делян Добрев пред бТВ.Спорът около предложението на Обединените патриоти стратегически сделки, като тази между „Инерком” на пазарджишката бизнес дама Гинка Върбакова и ЧЕЗ, да бъдат одобрявани от КЕВР, възникна вчера. По време на дебатите стана ясно, че ГЕРБ ще искат КЕВР само да бъдат уведомявани за подобни инвестиционни намерения.От ДПС също се обявиха против намесата в търговските сделки, което пък доведе до коментари, че истинският партньор на бойкоборисовата партия е движението на Мустафа Карадайъ, а не патриотите.Той уточни, че текстът не е прецизен.По повод новите правомощия на КЕВР, които позволяват на регулатора да следи за манипулации, Добрев уточни, че тези текстове за част от директива на ЕС.Той допълни, че КЕВР нямат софтуер за подслушване и, че това са тълкувания в медиите.", "date": "2018.04.26", "title": "ГЕРБ ще подкрепи анти-Гинка закона на патриотите, за да нямало спекулации"}
{"url": "https://offnews.bg/politika/parlamentat-popalni-sastava-na-antikoruptcionnia-organ-679447.html", "text": "Депутатите попълниха състава на новия Антикорупционен орган. Те одобриха зам.-председател и трима членове, които председателя на комисията Пламен Георгиев предложи.Антон Славчев беше избран за единствен зам.-председател на Комисията за противодействия на корупцията.Той е магистър по право от Юридическия факултет на Великотърновския университет „Св. св. Кирил и Методий“. Завършил е Висшето военно училище „Тодор Каблешков“, специалност „Технология и организация на железопътния транспорт“ и има придобита квалификационна степен „Бакалавър“. Славчев работи в структурите на МВР и ДАНС, където има общо 22 години стаж. Антон Славчев има отлични оценки от Прокуратурата на Република България за работата си..Като експертен и ръководен служител в Държавната агенция „Национална сигурност“ Антон Славчев многократно доказва своя професионализъм, проявявайки висока компетентност и решителност.Трима членове на комисията, които бяха одобрени днес от депутатите, са Антоанета Цонкова, Пламен Йоцов и Силвия Къдрева. Цонкова беше член на оглавяваната доскоро от Георгиев комисия за отнемане на имущество, като в състава й беше предложена от ГЕРБ. Къдрева беше директор на дирекция \"Публичен регистър\" в комисията.Антоанета Цонкова е завършила право в Юридическия факултет на Софийския университет „Св. Климент Охридски“. През 1998 г. тя става стажант-съдия в Софийски градски съд. От 1999 г. до 2006 г. е адвокат към Софийска адвокатска колегия, като се занимава основно с гражданско и търговско право. Продължава професионалното с развитие в Комисията за установяване на имущество, придобито от престъпна дейност (КУИППД), където започва работа като инспектор-юрист в Териториална дирекция „София-град“.След това става част от Комисията за отнемане на незаконно придобито имущество (КОНПИ).Пламен Йоцов има общо 20 години стаж в структурите на Министерство на вътрешните работи и ДАНС. През 1994 г. започва работа като разузнавач в Националната; служба „Сигурност\" - МВР, а по-късно работи последователно като инспектор в същата служба, старши и главен инспектор в Дирекция Национална служба за борба с организираната престъпност - МВР. Продължава кариерното си развитие като разузнавач към отдел „Наркотици\" при Главна дирекция „Борба с организираната престъпност\", впоследствие към Дирекция \"Противодействие на организираната и тежка престъпност\" към Главна дирекция \"Криминална полиция\", където е назначен на длъжност началник отдел, а след това и на други ръководни позиции. От месец октомври 2013 г. до месец май 2014 г. е началник отдел в Държавната агенция „Национална сигурност\", където работи по направление борба с организираната престъпност. наркотиците, организиран от американската агенция за борба с наркотрафика DEA.Силвия Къдрева е магистър по специалността „Библиотечно-информационни науки\" от Софийския университет. През 1999 г. Къдрева започва работа в Сметната палата. От 2006 г., след приемането на измененията и допълненията в Закона за публичност на имуществото на лица, заемащи висши държавни и други длъжности, е привлечена като експерт в новосъздадения Публичен регистър за деклариране на имуществото и доходите на лицата, заемащи висши държавни и други длъжности към председателя на Сметната палата. От 2014г. е Директор на Публичния регистър, а след приемането на Закона за противодействие на корупцията и за отнемане на незаконно придобитото имущество Регистърът преминава в Комисията за противодействие на корупцията и за отнемане на незаконно придобитото имущество, като тя продължава да ръководи дейността му.", "date": "2018.04.26", "title": "Парламентът попълни състава на Антикорупционния орган"}
{"url": "https://offnews.bg/politika/deputatite-vse-pak-reshiha-kevr-da-mozhe-da-spira-sdelki-v-energetikat-679460.html", "text": "Парламентът реши КЕВР да одобрява стратегически сделки, като тази между \"Инерком\" на Гинка Върбакова и ЧЕЗ. Комисията вече ще може да разрешава действия по разпореждане с дялове и акции, представляващи повече от 20% от капитала на търговски дружества, които са лицензирани за пренос на електроенергия, топлинна енергия и газ. Единствено от ДПС гласуваха против текстовете. \"Това дава сигнал на инвеститорите, че без разрешение от държавата никой няма да може да прави бизнес в енергетиката или да излезе от този сектор. И по времето на Тодор Живков не беше така\", коментира депутатът от ДПС Рамадан Аталай от парламентарната трибуна след гласуването на текстовете.Предложението беше на \"Обединените патриоти\" и беше направено с промени в Закона за енергетиката, които депутатите гледат на второ четене от вчера. Още тогава се стигна до спор между коалиционните партньори във властта, защото патриотите настояваха текстовете да бъдат приети, а ГЕРБ искаха КЕВР само да бъде уведомявана за такива сделки.Днес сутринта обаче председателят на комисията по енергетика и депутат от ГЕРБ Делян Добрев обяви, че партията му все пак ще подкрепи предложението на \"Обединените патриоти\". А мотивът на Добрев беше, че го правят, \"за да няма спекулации в обществото\".След гласуването на текстовете Добрев коментира промяната: \"Дават се допълнителни правомощия на КЕВР, дали бе нужно, е малко спорен въпрос\".Текстовете обаче са противоречиви, защото дават правомощия на КЕВР да одобрява или не такива сделки, но в закона не е записано при какви критерии регулаторът ще може да взима такова решение. Това дава възможност комисията по своя преценка да спира сделки в енергетиката. Добрев обаче успокои, че проблемът може да бъде решен. \"Тези текстове могат да бъдат прецизирани в подзаконов нормативен акт\", коментира той. Промените станаха известни като \"поправката Гинка\", но остава отворен въпросът дали тези нови правомощия на КЕВР ще могат да се използват за ЧЕЗ. Добрев заяви, че според него промените нямат отношение към сделката. На въпрос дали все пак КЕВР ще може да развали сделката, той отговори: \" Не съм сигурен, трябва да говорим и с юристите дали този текст може да действа ретроактивно дали договорът с \"Инерком\" се счита за приключен, или той е сключен януари, но трябва да мине плащането\".Той подчерта, че и в други закони комисии имат подобни правомощия и даде за пример Комисията за финансов надзор.", "date": "2018.04.26", "title": "Депутатите все пак решиха КЕВР да може да спира сделки в енергетиката"}
{"url": "https://offnews.bg/tehnologii/zatvoriha-sajt-izvarshil-milioni-kiberataki-sreshtu-samo-14-99-679443.html", "text": "Британските власти съобщиха, че е закрит сайт, който е предлагал услугите си за кибератаки чрез т.нар. отказ от услуга и е довел до над 4 милиона такива атаки по света. В операцията срещу сайта са участвали властите на редица държави и са арестувани няколко души, включително собствениците на сайта webstresser.org, предаде БТА.\"Хакери по цял свят са използвали сайта, който е можел да бъде наеман само за 14,99 долара, за да извършат над 4 милиона кибератаки\", съобщи британската служба за борба с киберпрестъпността.\"Властите на редица държави, сред които Холандия, Сърбия, Хърватия и Канада, с подкрепата на шотландската полиция и Европол, са разкрили шест лица от престъпната група, която стои зад webstresser.org\", уточни службата.Холандската полиция със съдействието на колеги от Германия и САЩ е конфискувала сървъри и е закрила сайта.Сайтът е бил използван за извършване на атаки с \"отказ от услуга\", които заливат дадена мрежа или компютър с питания, за да се блокира работата им. Хакерите често искат откуп, за да прекратят атаката.Смята се, че webstresser.org е имал над 136 000 регистрирани потребители. Само за април 2018 г. са регистрирани 4 милиона кибератаки, използвали предлаганите от сайта софтуерни продукти.Арестувани са няколко души - двама в Шотландия, 19-годишен младеж в Хърватия, и двама души на 19 и 21 години в Сърбия, които са заподозрени, че са администратори на сайта.Сръбското вътрешно министерство обясни, че сайтът webstresser.org е смятан за най-големият в света в наемането на услуги за този тип кибератаки.", "date": "2018.04.26", "title": "Затвориха сайт, извършил милиони кибератаки срещу само $14,99"}
{"url": "https://offnews.bg/futbol/levski-stava-oshte-po-italianski-679454.html", "text": "Спортният щаб на Левски следи изявите на нападател, който се подвизава в Италия. От “Герена” са наблюдавали футболиста още по време на есенния полусезон.Той е бил предложен на клуба през зимната пауза, но тогава от ръководството са предпочели да не избързват с взимането му, а да продължат да следят развитието му. Става въпрос за млад футболист, който се подвизава в Серия “Б”. Делио Роси е имал поглед върху този играч още преди да поеме Левски. Именно той е настоял клубът да не избързва с привличането му, а да продължава да го следи.По време на зимната пауза на “Герена” взеха двама нападатели, като в същото време продадоха Жуниор Мапуку в Китай срещу 500 хил. евро. “Сините” първо подписаха със Станислав Костов от Пирин (Благоевград), а след това си осигуриха услугите и на Ривалдиньо от Динамо (Букурещ). Неговият трансфер доста се проточи и в крайна сметка синът на легендата Ривалдо пристигна на “Герена” без трансферна сума, след като успя да прекрати договора с бившия си клуб заради неизплатени заплати.Интересното е, че и Костов, и Ривалдиньо не бяха в групата за 1/2-финала с ЦСКА за Купата на България. Роси посочи, че Левски вече има основа за следващия сезон. Той допълни, че съставът трябва да бъде надграден, но вече не се нуждае от мащабна селекция. На “Герена” планират през лятото да привлекат до трима нови състезатели. Желанието на наставника също така е клубът да откупи правата на дефанзивния халф Кали Тиам. Сенегалецът играе при “сините” под наем от МТК Будапеща.", "date": "2018.04.26", "title": "Левски става още по-италиански"}
{"url": "https://offnews.bg/sviat/makron-razbuni-duhovete-s-drazka-rech-pred-kongresa-na-sasht-video-679446.html", "text": "Френският президент Еманюел Макрон събуди страстите в САЩ след реч пред двете камари на Конгреса, като заяви, че се надява някой ден Америка да се върне към Парижкото споразумение за климата. В словото си той се спря на дългата съвместна история на двете държави и не се поколеба да засегне чувствителни теми като национализма, търгията, Иран и др. и призова САЩ да са по-ангажирани със световните проблеми.След разглежданото като приятелско посещение на Макрон във Вашингтон, речта на френския държавен глава очерта една гледна точка за лидерството в света, която е различна от тази на Тръмп, коментират медиите.Какво каза Макрон пред КонгресаФренският държавник разкритикува изолационисткaта позиция на американския си колега: \"Можем да изберем изолационизма, отдръпването и национализма... но да затворим вратата към света ще спре неговата еволюция\", каза той.Промените в климата са реалност: \"Да работим заедно, за да направим нашата планета велика отново... Няма Планета Б\"Окуражи САЩ да се върнат към Парижкото споразумение за климата, от което се оттеглиха.Предупреди за заплахата от фалшивите новини: \"Ако липсва разум, ако липсва истината, няма истинска демокрация, защото демокрацията е в избора и рационалните решения.\"Възхвала на френско-амриканските отношения и обща история: \"Американският и френският народ са имали срещи със свободата.\"За иранската ядрена сделка: \"Иран никога не трябва да притежава ядрено оръжие. Нито сега. Нито след 5 години. Или след 10. Никога.\" И заяви, че се надява Тръмп да изтегли САЩ от споразумението.Реакциите от САЩКонгресмените на няколко пъти аплодираха на крака речта на Макрон.Вторият по ранг демократ в Сената Дик Дърбин коментира, че е харесал страхотно словото и това, че гостът е развил две тези, които не е могъл да избегне: иранската ядрена сделка и климатичните промени.Демократът Адам Шиф каза, че в речта е имало повече противоречие с Тръмп и неудобни моменти, отколкото е очаквал.Според републиканеца Кевин Маккарти речта не е била анти-Тръмп, защото Макрон е акцентирал, че вярва в свободната търговия, точно това е поискал президентът.Вицепрезидентът Майк Пенс засвидетелства в пост в Туитър уважение и бклагодарност към френския държавен глава.", "date": "2018.04.26", "title": "Макрон разбуни духовете с дръзка реч пред Конгреса на САЩ (видео)"}
{"url": "https://offnews.bg/obshtestvo/gledajte-dva-poredni-epizoda-na-bordzhiite-po-epic-drama-video-679380.html", "text": "Два поредни епизода от сериала \"Борджиите\" можете да гледате тази вечер, 26 април, по новия драматичен тв канал . Началният час е 23:55.Родриго Борджия се превръща в синоним на безскрупулност и управлението му като папа ще бъде запомнено с най-скандалната глава в историята на католическата църква. Докато управлява Рим по време на отсъствието на папата, съпричастността на Лукреция ѝ спечелва популярност както сред кардиналите, така и сред гражданите. Но сега Родриго - папа Александър VI, се завръща и не проявява особено търпение към любезността и неспособността за интригантстване на дъщеря си - особено при условие, че е болен и често се чувства на прага на смъртта.Кой е Чезаре Борджия?", "date": "2018.04.26", "title": "Гледайте два поредни епизода на 'Борджиите' по Epic Drama (видео)"}
{"url": "https://offnews.bg/kultura/preporachvame-vi-zhenite-chudo-679435.html", "text": "Тази вечер на сцената на ДНК - пространство за съвременен танц и пърформанс, от 19:30 часа ще бъде представен за първи път у нас австралийско-германският танцов спектакъл \"Жените чудо\".В ролите ще влязат две професионални жени-бодибилдъри. Натали Шмид е трикратна шампионка, а Рози Харте е участвала в над 18 бодибилдинг събития, като успоредно се занимава с театър, съвременен танц и музика като вокал на електро-суинг група. Хореографът Мелани Лейн ги кани в естетическия контекст на сценично представление.То дава нова перспектива към този изключително изискващия спорт, който уголемява тялото и изцяло го изменя. Докато правят всичко възможно да постигнат оптимална форма, двете жени направляват своята физика и някъде там се създава потенциал за нов език на тялото. „Жените-чудо“ обединява силата и уязвимостта, репрезентацията и трансформацията, атлетизма и женствеността и провокира диалог с възприятията ни за тези категории.", "date": "2018.04.26", "title": "Препоръчваме ви: 'Жените - чудо'"}
{"url": "https://offnews.bg/112/neveroiatna-naglost-otkradnaha-linejka-na-barza-pomosht-v-plovdiv-679451.html", "text": "Линейка на „Бърза помощ” е била открадната в Пловдив, съобщи бТВ и показа кадри от видеокамерите, които са запечатали момента на наглата кражба.На видеото се вижда как мъж приближава линейката и минава зад нея. След кратко време той успява да влезе в автомобила, запалва го и бяга с него.Сигналът в полицията е подаден късно снощи.Властите работят по изясняването на случая.", "date": "2018.04.26", "title": "Невероятна наглост: Откраднаха линейка на Бърза помощ в Пловдив"}
{"url": "https://offnews.bg/obshtestvo/sv-vasilij-amasijski-zagiva-ot-mech-hvarliat-tialoto-mu-v-moreto-679262.html", "text": "Християните почитат днес Св. свещеномъченик Василий Амасийски. В края на ІV век (395 г.) Римската империя била разделена на две части – Западна римска империя и Източна римска империя. Император на Западната римска империя станал Константин, а на Източната – Линикий. Константин бил убеден християнин и покровителствал християнството, а Линикий бил езичник. Двамата сключили мир, който бил подкрепен и с женитбата на Линикий за сестрата на Константин, Констанца, която също била християнка. Под нейно влияние и за да спечели доверието на Констанца, Линикий приел християнската вяра и даже издал няколко закони, благоприятни за християните. Но той бил неискрен и след известно време се отрекъл от християнството и и подновил гонението срещу християните в областите, които били под негова власт.Императрица Констанца имала в двореца си една млада и хубава прислужница девойка, на име Глафира, която била християнка. Скромна и благочестива, тя спечелила любовта на своята господарка. Красотата й привлякла вниманието и на Линикий.В него се появили нечисти мисли. Той се надявал, че чрез подаръци и лъжливи обещания ще победи нейната скромност и благочестие и ще спечели любовта й. Затова изпратил при нея един свой придворен служител с предложение да се ожени за нея, като обещал да изгони царицата. Това предложение наскърбило и изплашило скромната девойка. Със сълзи на очи тя разказала това на Констанца и я молела за защита. За да я спаси от преследванията на Линикий, императрицата пуснала слух, че Глафира е умряла.След известно време Констанца решила, че е по-добре Глафира да отиде някъде далеч от двореца и от столицата Никодимия. Като я надарила богато за нейната вярност и доброта, тя й дала верен служител, който да я придружи. Преоблечена в мъжки дрехи, Глафира напуснала двореца.Дълго пътувала тя и най-после пристигнала в Понтийския град Амасия. Един от тамошните жители, на име Квинтий, като узнал, че Глафира и спътникът й са християни, поканил ги в своя дом, приел ги гостоприемно и ги помолил да останат да живеят в неговото семейство. Той им разказал, че в града има много християни. Разказал им за епископ Василий, когото всички обичали заради неговите добродетели и светост. След няколко дни сам епископът ги посетил, разговарял дълго с тях и разпитал подробно за тяхното отечество и за предишния им живот. Като узнал причината, която заставила Глафира да напусне двореца, той я посъветвал да не се среща и да не разговаря с непознати хора. Василий се страхувал от нови гонения. Той бил убеден, че ако императорът узнае, къде се намира Глафира, не само тя, но и всички християни, които живеят в града, няма да изягнат гнева му.Опасенията на епископа се оправдали. По това време в Амасия се строяла първата християнска църква. Глафира пожелала да вземе участие в това добро дело и предала на епископа всичкото злато и сребро, които получила от императрицата, когато напуснала двореца. Оснев това тя написала на Констанца писмо, с което й съобщила новото си местожителиство и я молела да изпрати средства за довършване на новата църква. Като получила писмото, императрицата много се зарадвала. Тя веднага изпратила исканите средства и написала на епископ Василий писмо, с което го молела да вземе под своя закрила Глафира.Тези писма попаднали в ръцете на същия чиновник, когото Линикий по-рано пращал с дарове при Глафира. Като узнал, че девойката е жива и се намира в Амасия, императорът заповядал да доведат в столицата и нея, и епископ Василий. Не се удало обаче на Линикий да изпълни своите зли замисли по отношение на Глафира: тя била вече починала. Епископ Василий бил доведен в Никодимия при императора. Придружили го двама любими негови дякони – Партений и Теотим.В столицата Василий бил затворен в тъмница. Двамата дякони се настанили в дома на един християнин, на име Елпидифор, който добре познавал тъмничния пазач. На Елпидифор и на двамата дякони той разрешил да посещават епископа през всяко време. Те влизали свободно в тъмницата и прекарвали заедно с Василия цели дни и нощи в молитва, духовно пение и душеспасителни беседи.Преди деня, определен за съд, Василий повикал приятелите си и през цялата нощ се молел и чел Псалтира. С особено чувство той произнесъл думите на псалмопевеца: \"Взема ли крилете на зората и се преселя на край море – и там Твоята ръка ще ме поведе и Твоята десница ще ме удържи\" (Пс. 138:9-10). В тези думи той видял пророческо указание – при какви бедствия той ще умре. Като завършил молитвата, Василий казал на приятелите си:- Братя, нашите изпитания се приближават. Не бойте се, не изнемогвайте от предстоящата нам скръб, но оставайте мъжествени и непоколебими във вярата, издигайте душевните си към Оня, Който може да ни спаси. Знайте, приятели, че тази нощ ми се яви Сам Господ и ми откри какъв ще бъде моят край и каква слава ще дарува на мене, Своя раб. А вие не скърбете, но се върнете у дома и укрепявайте братята. Изберете за епископ Евтихий.След това епископът помолил Елпидифор да се грижи за християните, благословил натъжените дякони и ги освободил.На другия ден завели Василий при Линикий на съд. Той обвинил епископа, че е укривал Глафира и не съобщил за пристигането й в Амасия. Василий отговарял с такава твърдост и спокойствие, че Линикий повече не се обърнал към него и заповядал да го закарат отново в тъмницата. След това няколко пъти изпращал при него чиновник с обещание, че ще го помилва, ако се отрече от вярата си. Но нито обещанията, нито заплахите – нищо не било в състояние да сломи твърдостта на Василий. Той казал да съобщят на императора следните негови думи:- Да ми дадеш и цялото си царство, пак не ще ми вънеш онова което ще загубя, ако се откажа от истинския Бог. По-добре сам ти ме послушай и проси милост от Бога. Нашият Господ е добър и милосърден. Той ще приеме твоето покаяние.Тези думи още повече разярили императора, и той изпратил да кажат на епископа, че, ако не се поклони на езическите божества, ще бъде посечен с меч и тялото му ще бъде хвърлено в морето. Василий поръчал да съобщят на императора, че той е готов да понесе всякакви мъчения, но докато има в него дихание, няма да се отрече от своя Бог. По заповед на Линикий започнали да го бият жестоко, а той все повтарял думите на св. ап. Павел: \"Ни скръб, ни теснота, ни мъки, ни огън, ни смърт не могат ме отлъчи от любовта Христова\" (Рим. 8:35,38).Епископът отишъл на смърт, придружен от много християни. Когато стигнал до мястото на наказанието, той паднал на колене и започнал да се моли за своето паство, за всички християни и за враговете си. След това бблагословил присъстващите, обърнал се към палача и му казал:- Приятелю, изпълни това, което ти е заповядано.Отсекли главата на светия мъченик и хвърлили и нея, и тялото му в морето. Ангел Господен открил на Епидифор и на дяконите мястото, където те могат да намерят тялото на светия епископ. С помощта на местни рибари те извадили тялото от морето край град Синоп, занесли го в Амасия и го поставили в новопостроения от него храм.", "date": "2018.04.26", "title": "Св Василий Амасийски загива от меч, хвърлят тялото му в морето"}
{"url": "https://offnews.bg/obshtestvo/na-7-mesta-v-stolitcata-niama-da-ima-voda-679402.html", "text": "\"Софийска вода\" временно ще прекъсне водоснабдяването в части от столицата, съобщиха от дружеството. Подмяна на спирателни кранове на резервоар „Лозен-Тунела“ в с. Лозен налага спиране на водоподаването от 09:00 до 21:00 часа в района на ул. „Горно градище“ , ул. „Черковна“ , ул. „Самоковски път“ , ул. „Янко Панайотов“ , ул. „Извор“ , ул. „Съединение“ , ул. „Еделвайс“ , ул. „Цветна градина“, ул. „Св.Св.Кирил и Методий “, ул. „Искър “ , ул. „Азмаците“ и района между ул. „Борова гора“ , ул. „Стефан Стамболов“ , ул. „Васил Левски“ , ул. „Караджин“Във връзка с подмяна на спирателни кранове на бул. „Александър Стамболийски“ в жк. „Разсадника-Коньовица“ се налага спиране на водоподаването от 10:00 до 18:00 часа на бул. „Александър Стамболийски“ от ул. „Алеко Туранджа“ до ул. „Татарли“, ул. „Троян“ от ул. „Позитано“ до бул. „Александър Стамболийски“.Пресвързване на уличен водопровод на ул. „Георги Райчев“ в кв. „Витоша“ налага спиране на водоподаването от 09:00 до 21:00 часа на ул. „Георги Райчев“.Изграждане на сградно водопроводно отклонение на бул. „Ген. Николай Столетов“ в жк. „Света Троица“ налага спиране на водоподаването от 09:30 до 19:30 часа на бул. „Ген. Николай Столетов “ от ул. „Майор Георги Векилски“ до ул. „Враня“ и ул. „Враня“ №46.Инвестиционен проект за изграждане на уличен водопровод на ул. „Самоковско шосе“ в с. Панчарево налага спиране на водоподаването от 9:00 до 21:00 часа на ул. „Самоковско шосе“ от ул. „Елин Пелин“ до ул. „Юрий Гагарин“, ул. „Руджери“. След възстановяване на водоснабдяването е възможно временно повишаване мътността на водата.Изпълнение на инвестиционен проект за реконструкция на уличен водопровод на ул. „Заводска“ кв. „Орландовци“ , се налага спиране на водоподаването от 9:00 до 21:00 часа на бул. „История славянобългарска“, ул. „Каменоделска“, ул. „Индустриална“, ул. „Заводска“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Заради подмяна на сградно водопроводно отклонение на ул. „Елена Снежина“ в кв. „Драгалевци“, се налага спиране на водоподаването от 10:00 до 16:00 часа на ул. „Елена Снежина“ от ул. „Ангел Букурещлиев“ до ул. „Маестро Атанасов“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. ", "date": "2018.04.26", "title": "На 7 места в столицата няма да има вода"}
{"url": "https://offnews.bg/obshtestvo/medijnata-komisia-shte-zasedava-izvanredno-zaradi-protesta-na-muzikant-679438.html", "text": "Комисията по култура и медии в парламента ще заседава днес извънредно заради протестите от началото на седмицата на музикантите от БНР.На заседанието ще бъде обсъден проблемът с ниските заплати на музикалните състави.Инициативата за срещата е на председателя на културната комисия Вежди Рашидов, а ръководството на БНР също е поканено да участва.Музикантите от всички четири състава на Националното радио искат увеличение на бюджета на радиото, което да доведе до 50-процентно повишение на заплатите им. Най-ниската основна заплата е 570 лв., а най-високата – 660 лв.", "date": "2018.04.26", "title": "Медийната комисия ще заседава извънредно заради протеста на музикантите от БНР"}
{"url": "https://offnews.bg/112/dnk-ekspertiza-razkri-misteriata-na-skeleta-otkrit-v-hotel-smolian-679439.html", "text": "ДНК-експертиза разкри загадката за скелета, открит миналото лято в хотел „Смолян”. Костите са на млада жена от село Борово, изчезнала преди почти три десетилетия. Разследването е установило, че се касае за насилствена смърт, съобщи бТВ.Майката на Росица – Шинка Димова, чака вече близо три десетилетия родната ѝ дъщеря да се завърне в къщи.Росица, която се премества да живее и учи в Смолян, изчезва безследно през 1991 г., когато е на 31 години. Чакали я да се прибере в родното си село на 7 ноември, но така и не дошла.Минават 26 години, докато на 30 август миналото лято при ремонт работници се натъкват на зловещата находка – човешки скелет.Установено е, че смъртта е причинена насилствено.Дълги години майката чакала дъщеря ѝ да се появи на вратата, а сега чака да погребе останките ѝ. Ще ги положи в гроба на баща ѝ.В Борово случаят също потресе хората. Разследването все още не е приключило. От прокуратурата работят по всички версии за установяване на извършителя.", "date": "2018.04.26", "title": "ДНК експертиза разкри мистерията на скелета, открит в хотел Смолян"}
{"url": "https://offnews.bg/politika/ninova-za-gerb-evropejskata-ideia-e-chalga-i-alkohol-679440.html", "text": "\"ГЕРБ отвориха битка с всички и с всичко. Те водят война с президентската институция и така разрушават държавността. Водят война и с опозицията, която изпращаха в Сибир от трибуната на Народното събрание и така разрушават парламентаризма. Това заяви лидерът на БСП Корнелия Нинова на честването на 70-ата годишнина от учредяването на Коларовската районна партийна организация и 30 години от създаването на Районните партийни организации Сердика, Надежда и Връбница.Според нея ГЕРБ са отворили  и битка с народа си, когато са накарали хората с увреждания да стоят с патериците на паветата пред парламента и не са ги допуснали в Народното събрание, заклеймявайки всеки протестиращ за платен провокатор.Тя им обеща да им върне правото да бъдат свободни хора, да не се страхуват, да изразяват мнението си и да се борят за правата си.\"БСП може да промени България. Нека спасим народа си от изчезване и да направим така, че той да живее добре. Сила сме, в която се съчетават мъдрост и опит, енергия и младост, в името на една кауза, – справедлив и достоен живот за българския народ“, каза Нинова пред събралите се над 500 души, представители на три поколения.Лидерът на БСП призова към обвързване на икономиката с образователната система, за да се гарантират работа и кадри.", "date": "2018.04.26", "title": "Нинова: За ГЕРБ европейската идея е чалга и алкохол"}
{"url": "https://offnews.bg/medii/turtcia-osadi-na-2-5-do-8-g-zatvor-zhurnalisti-ot-opozitcionen-vestni-679444.html", "text": "Турски съд осъди на затвор от 2,5 до над 8 години затвор 14 сътрудници на опозиционния вестник \"Джумхюриет\" по обвинение в подкрепа за терористични организации, предаде БТА.Други трима обвиняеми представители на вестника по същото дело бяха оневинени.Собственикът на вестника Акин Аталай, който бе в предварителния арест от 542 дни, бе осъден на повече от 8 години затвор, но бе пуснат под гаранция в очакване на процедурата на обжалване на присъдите.Другите осъдени журналисти бяха освободени под гаранция на по-ранен етап от съдебния процес.Журналистите са обвинени в сътрудничество с Кюрдската работническа партия (ПКК) и духовника Фетхуллах Гюлен, който според Анкара е организирал неуспешния опит за държавен преврат от юли 2016 г.Вестникът, който е силно критичен към президента Реджеп Тайип Ердоган, отхвърля тези обвинения и ги определя като абсурдни. Според \"Джумхюриет\" съдебният процес е политически мотивиран и има за цел да смълчи една от последните независими медии в Турция.\"Обвинението няма никакви доказателства. Журналистите са обвинени, че са се занимавали с журналистика. Самото съществуване на \"Джумхюриет\" е възприето като престъпление\", каза един от адвокатите на защитата Фикрет Илкъз в пледоарията си.Съдебният процес срещу сътрудниците на \"Джумхюриет\" тревожи защитниците на свободата на пресата, които осъждат все по-големия натиск над медиите при управлението на Ердоган, особено след неуспешния опит за преврат, отбелязва АФП.В последната класация на свободата на медиите, публикувана тази седмица от \"Репортери без граници\" Турция е на 157-о място от 180.", "date": "2018.04.26", "title": "Турция осъди на 2,5 до 8 г. затвор журналисти от опозиционен вестник"}
{"url": "https://offnews.bg/politika/plamen-georgiev-poiska-antikoruptcionnia-organ-da-mozhe-da-arestuva-679449.html", "text": "Председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев поиска антикорупционния орган да има повече правомощия.Пред журналисти в парламента той за пореден път припомни, че комисията няма правомощия по задържане или извършване на процесуално-следствени действия и допълни:Той коментира задържането на кмета на Младост Десислава Иванчева и го определи като изпълнение на първото обещание, което даде, след като стана председател на антикорупционния орган. \"Аз казах, че ще бъдат задържани хора с пари и мисля, че изпълних първото обещание, което дадох. От тук нататък продължаваме по същия начин\", обясни той.Антикорупционния орган е дал информация за други лица, които са били изнудвани от кметицата на Младост, заяви Георгиев и допълни, че е работа на прокуратурата да оценени доказателствата и да прецени какви обвинения ще бъдат повдигнати.\"Мисля, че и Гешев каза, че това е най-голямата сума, която е задържана изобщо от правораздавателни органи в България. В последните 30 години няма такава голяма сума задържана\", коментира Пламен Георгиев.От думите му се разбра, че може да има и други арести на показни места, но това не зависи от органите на реда. \"Не може да им казваме къде да получават подкуп. Ако го получат в центъра на София ще бъдат задържани в центъра. Ако го получат пред моя кабинет ще бъдат задържани там. Ние не избираме те къде да взимат парите. Ще се спазва законът\", каза той.", "date": "2018.04.26", "title": "Пламен Георгиев поиска Антикорупционния орган да може да арестува"}
{"url": "https://offnews.bg/temida/ivancheva-ne-se-seshtam-koj-e-vaklin-679448.html", "text": "Задържаната за подкуп в особено големи размери кметица на \"Младост\" Десислава Иванчева обяви в съда, че не знае кой е инвеститорът Ваклин, за когото се твърди, че тя е изнудвала.Днес втора съдебна инстанция гледа мярката за неотклонение на Иванчева, нейната заместничка Боляна Петрова и сочения за подредник по следката Петко Дюлгеров. Първата инстанция им наложи постоянен арест.\"Не е вярно, че искам Румен Русев (един от настоящите заместник-кметове на района - б.р.) за кмет\", викаше Иванчева на влизане в съда. Същото тя бе написала и на бележка, защото по думите ѝ не ѝ позволявали да говори.Предстои днес преди обед Столичният общински съвет да разгледа казуса с \"Младост\", тъй като общината в момнента е без и.д. кмет.Очаквайте подробности. ", "date": "2018.04.26", "title": "Иванчева: Не се сещам кой е Ваклин"}
{"url": "https://offnews.bg/medii/sapartietc-na-peevski-za-111-oto-ni-miasto-po-svoboda-na-slovoto-klep-679445.html", "text": "ДПС депутатът Йордан Цонев направи интересен коментар на последния доклад на неправителствената организация „Репортери без граници”, в който България е на 111-о място по свобода на пресата в света.Страната ни продължава да пада в индекса и е на най-ниската позиция, не само в сравнение с другите страни-членки на ЕС, но и с всички балкански страни.„Аз, като политик, казвам, че имам свобода на словото. Ходя във всички медии и никой не ме е ограничил да изказвам мнението си”, категоричен бе Цонев пред Нова телевизия. Той допълни, че „клепането на България трябва да е с граници”.Неговият колега съпартиец Делян Пеевски поименно е посочен в доклада като един от примерите за обвързаност между олигархия, политика и медии.Цонев разкритикува и поведението на Обединените патриоти. Според него те, в лицето на партия „Атака”, се опитват да променят пътя на България.„Истинският конфликт е в това накъде ГЕРБ води страната с тази коалиция”, каза депесарят.И допълни, че управляващата партия може истински да се разграничи от спорните позиции на Патриотите само като се откаже от тях като коалиционен партньор.„Тази шизофрения в политиката няма как да продължи. ГЕРБ дължат отговори на европейските и натовските ни партньори. А националната ни сигурност зависи не от това колко самолета ще купим, а колко лоялен член на НАТО и ЕС сме”, каза още депутатът от ДПС.", "date": "2018.04.26", "title": "Съпартиец на Пеевски за 111-ото ни място по свобода на словото: Клепат ни, никой не ми пречи да говоря"}
{"url": "https://offnews.bg/112/28-godishna-udari-dve-patrulki-i-rani-dvama-politcai-v-dimitrovgrad-679452.html", "text": "28-годишна жена от Димитровград потроши две патрулни полицейски коли и рани двама полицаи при инцидент вчера вечерта. Младата жена шофирала с несъобразена скорост. Първо ударила спрял на платното полицейски автомобил с включени звукови и светлинни сигнали. След това дала на заден ход и ударила полицай, който е с охлузване на десния крак и дясната ръка, и спрелия зад него друг патрулен автомобил.При произшествието е пострадал и друг служител, който е с комоцио. Двамата полицаи след преглед са били освободени за домашно лечение.По случая е образувано досъдебно производство. Водачката е отказала да даде проба за алкохол с техническо средство, но е дала кръвна проба. Задържана е до 24 часа, уточняват от ОД на МВР.", "date": "2018.04.26", "title": "28-годишна удари две патрулки и рани двама полицаи в Димитровград"}
{"url": "https://offnews.bg/obshtestvo/zhegata-prodalzhava-gramotevitci-vecherta-679431.html", "text": "Днес ще бъде предимно слънчево, следобед отново ще има повече облаци, а вечерта ще превали и прегърми в западната част от страната. Максималните температури ще са между 25 и 30 градуса. Над Черноморието ще е предимно слънчево. След обяд и привечер ще се увеличи купестата облачност, но валежи не се очакват. Ще духа слаб южен вятър. Максималните температури ще са от 18-20 градуса в северните райони, до 24-26 градуса в Бургаския залив. Вълнението на морето ще е 1-2 бала.В планините преди обяд ще е слънчево, след пладне ще се развива купеста и купесто-дъждовна облачност и до вечерта на много места ще превали и прегърми. През деня ще духа слаб запад-югозападен вятър. Максималната температура на височина 1200 метра ще е около 21 градуса, на 2000 метра - около 14 градуса.Понижение на летните температурите се очаква през уикенда. ", "date": "2018.04.26", "title": "Жегата продължава, гръмотевици вечерта"}
