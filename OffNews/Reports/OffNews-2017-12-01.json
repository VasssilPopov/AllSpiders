{"url": "https://offnews.bg/sviat/liubcho-georgievski-ne-znam-zashto-vmro-dpmne-e-antibalgarska-niakoi-670435.html", "text": "Бившият македонски премиер Любчо Георгиевски обяви, че не може да си обясни антибългарските настроения на учредената от него партия ВМРО-ДПМНЕ, тъй като сред ръководството на партията има няколко души, които не само са се декларирали като приятели на България, но и са се самоопределяли като българи.В интервю за БНТ Георгиевски похвали Светия синод за решението да ходатайства за уреждането на статута на македонската църква като самостоятелна, но изрази недоумение защо Българската православна църква мълчи за това, че Сръбската църква ѝ е отнела изконно нейни епархии. Знае се, че сърбите купуват юрисдикцията си от Константинопол на трите гръцки епархии. Петима от българските митрополити са изгонени от Македония и стотици български свещеници са убити и изтезавани в този период. За какви канони си говорим, коментира Георгиевски.Той подчерта, че Сръбската църква се бори за статуквото Македония да остане под духовната ѝ опека.\"Да не забравяме, че Сръбската православна църква е гнездо на най-големите сръбски националисти. Сръбската политика признава македонската държава и език, но Църквата казва, че в Македония живеят сърби\", заяви бившият македонски премиер.На въпрос за това как българските и македонските историци ще нищят историята Георгиевски отговори, че за него общите моменти в българската и македонската история са му неясни и е по-важно да се решават проблемите на бъдещето, но подчерта, че се притеснява да обсъжда въпроса в България и предпочита да го прави в Македония, за да не го обявят за предател. По думите му при погледа в бъдещето за двете страни особено важна е комуникацията - отварянето на нови гранични пунктове между двете страни и излъчване на български телевизии в Македония. 20 сръбски телевизии се гледат всеки ден в Македония, защо да не се гледат и 5 български. За мен е по-важно тези елементи да се съгласуват, отколкото историческите спорове, каза бившият македонски премиер, като допълни, че българите и македонците няма какво да делят и трябва да гледат само напред.Любчо Георгиевски се обяви и за по-тесни икономически и културни отношения с България.На въпрос за оставката на Никола Груевски като лидер на ВМРО-ДПМНЕ Георгиевски обяви, че за момента ще се въздържи от голям коментар, тъй като оставката все още не е окончателна и е възможно от партията да решат да я не приемат. ", "date": "2017.12.01", "title": "Любчо Георгиевски: Не знам защо ВМРО-ДПМНЕ е антибългарска, някои в ръководството се обявиха за българи"}
{"url": "https://offnews.bg/futbol/rusia-i-sauditska-arabia-otkrivat-mondial-2018-670426.html", "text": "Домакинът Русия и Саудитска Арабия ще играят в мача на откриването на Мондиал 2018, отреди тегленият днес в Москва жребий за световното първенство по футбол догодина. Двубоят е на 14 юни, а мястото е обновеният стадион \"Лужники\" в руската столица.32-ата отбора финалисти бяха разпределени в четири урни, като класацията на ФИФА беше определяща за подреждането им. Русия е водач на група като домакин, а другите 7 отбора в първа урна бяха тези с най-предно класиране в световната ранглиста. Според правилата на жребия в една група не можеха да попаднат повече от два отбора от Европа, както и повече от един отбор от всяка от другите зони. Група А1. Русия2. Саудитска Арабия3. Египет4. УругвайГрупа В1. Португалия2. Испания3. Мароко4. ИранГрупа С1. Франция2. Австралия3. Перу4. ДанияГрупа D1. Аржентина2. Исландия3. Хърватия4. НигерияГрупа Е1. Бразилия2. Швейцария3. Коста Рика4. СърбияГрупа F1. Германия2. Мексико3. Швеция4. Република КореяГрупа G1. Белгия2. Панама3. Тунис4. АнглияГрупа Н1. Полша2. Сенегал3. Колумбия4. Япония", "date": "2017.12.01", "title": "Русия и Саудитска Арабия откриват Мондиал 2018"}
{"url": "https://offnews.bg/temida/okonchatelno-trima-ot-kilarite-poluchiha-dozhivoten-zatvor-670421.html", "text": "Трима от групата за мокри поръчки, станала известна като \"Килърите\", получиха доживотен затвор. Петър Стоянов – Сумиста, Васил Костов – Кеца и Георги Вълев ще лежат доживот в затвора без право на замяна заради участието си в две поръчкови убийства – на адвокат и на бизнесмен. Най-тежката присъда беше потвърдена от последната съдебна инстанция, съобщи БНТ. Те вече излежават присъди за други престъпления по същото дело. Тримата бяха признати за виновни за убийството на великотърновския адвокат Петър Лупов и на шуменския бизнесмен Румен Рачев през 2009 г. Престъпната група беше осъдена още за палежи, взривове, побои, лихварство и незаконни оръжия. На свобода е само Янко Попов-Туцо заради влошено здраве. Петър Стоянов – Сумиста, Васил Костов – Кеца и Георги Вълев бяха осъдени на доживотен затвор през 2014 г., но по-късно присъдата беше обявена за несправедлива от ВКС, тъй като според съда е нарушено правото на защита на подсъдимите - част от най-важните свидетели били разпитани само в присъствието на резервен защитник, но не и на останалите адвокати на част от подсъдимите.Съдът потвърди само частично присъдите от предишните инстанции и върна делото в съда. ", "date": "2017.12.01", "title": "Окончателно: Трима от 'Килърите' получиха доживотен затвор"}
{"url": "https://offnews.bg/futbol/shefat-na-uefa-pristiga-v-sofia-670422.html", "text": "Президентът на УЕФА Александър Чеферин ще пристигне в София по покана на президента на БФС Борислав Михайлов.Визитата ще се осъществи на 11 декември, понеделник, като заедно с първия човек в европейския футбол у нас ще пристигне и шефът на отдел \"Национални асоциации\" Зоран Лакович.Чеферин и Михайлов поддържат отлични отношения и работят заедно в Изпълнителния комитет на европейската футболна централа, като президентът на Българския футболен съюз е председател на Комисията за развитие на футбола и техническа подкрепа, пишат още на сайта на Българския футболен съюз.В програмата на Чеферин при престоя му в България са залегнали срещи с министър-председателя Бойко Борисов и столичния кмет Йорданка Фандъкова, както и среща с градоначалниците на редица други градове в страната.Чеферин ще даде пресконференция за представителите на медиите на 11 декември в 11.30 часа в Национален футболен център \"Бояна\". Президентът на УЕФА ще използва случая да разгледа подробно базата, която лично откри в края на 2016 година.", "date": "2017.12.01", "title": "Шефът на УЕФА пристига в София"}
{"url": "https://offnews.bg/drugi/dimitar-berbatov-i-kerala-blastars-v-tarsene-na-parva-pobeda-za-sezona-670419.html", "text": "Димитър Бербатов започна кариерата си в индийския футбол с две нулеви ремита и сега, в мач от III кръг на местната Суперлига, българинът и неговият Керала Бластърс ще се опитат да зарадват феновете си с успех срещу тима на Мумбай Сити. Гостите, от своя страна, имат една победа и две загуби в първите си три мача. Двубоят можете да проследите пряко пов неделния ден от 16:30 часа. В уикенд програмата на спортните канали на Мтел попадат и поредните дербита в руския елит. В събота от 13:00 часа вторият във временното класиране Зенит посреща коравия тим на Урал, който се представя стабилно и се намира в горната част на таблицата. От 15:30 часа лидерът Локомотив Москва се изправя на собствения си „РЖД Арена” срещу Рубин Казан. Двубоите на лидерите в руската Премиер лига ще се излъчват пряко в съботния ден по Mtel Sport 1.Съботният футболен маратон по Mtel Sport 1 ще продължи с поредните двубои от холандската Ередивизи. Отборът на Аякс се очерта като най-сериозният преследвач на лидера ПСВ Айдховен, като в мач от XIV кръг, от 19:30 часа, грандът от Амстердам гостува на Твенте. През последното десетилетие домакините се утвърдиха като един от силните отбори в Холандия, но този сезон разочароват тотално и се намират много близо до зоната на изпадащите. От 21:45 часа защитаващият титлата си отбор на Фейенорд посреща съседа си по класиране Витес. Кръгът в холандската Ередивизи ще се затвори в неделя от 15:30 часа с мача между ПСВ Айндховен и Спарта Ротердам. „Филипсите” се намират в страхотна форма и от началото на сезона имат 12 победи от 13 мача и със сигурност ще се опитат да продължат отличната си серия срещу скромния тим на Спарта. Двубоят ще се излъчи от 15:30 часа по Поредната галавечер на UFC също предлага много емоции на феновете на свободните боеве. След контузията на Франки Едгар, Жозе Алдо получи шанс за директен реванш срещу шампиона в категория „перо” Макс Холоуей. Алдо се смяташе за един от най-добрите бойци в историята и девет години не познаваше вкуса за загубата, докато не отстъпи пояса на Конър Макгрегър. След това изгуби и временния пояс именно срещу Холоуей на UFC 212 и то в родния си Рио де Жанейро.С голям интерес се очаква и мачът, който ще определи следващия претендент за титлата в тежка категория на UFC. Той ще противопостави новата звезда на ММА Франсис Нгану срещу ветерана Алистър Овърийм. Бойното супершоу от Детройт ще се излъчи пряко на 3 декември от 5:00 часа поЗа поредна седмица феновете на Националната хокейна лига на Северна Америка ще имат възможността да проследят пряко един от ранните двубои в Лигата. Сблъсъкът противопоставя Филаделфия Флайърс и Бостън Бруинс, като и двата отбора до последно ще се борят за участие в плейофите през настоящия сезон. „Мечоците” се намират в доста по-добра форма и влизат с повишено самочувствие в двубоя, след като в последния си мач надделяха над лидера в Източната конференция на НХЛ – Тампа бей. Срещата ще се излъчи в съботната вечер от 20:00 часа по Mtel Sport 2.", "date": "2017.12.01", "title": "Димитър Бербатов и Керала Бластърс в търсене на първа победа за сезона по Mtel Sport 1"}
{"url": "https://offnews.bg/knigi/mishel-uelbek-az-ne-se-chuvstvam-grazhdanin-a-samo-potrebitel-670407.html", "text": "Така започва кореспонденцията между световноизвестния френски писател Мишел Уелбек и интелектуалеца Бернар-Анри Леви. Авторите разменят мисли и мнения по въпроси, върху които почти не са се изказвали дотогава, в рамките на шест месеца - от януари до юли 2008 г.Книгата излиза под заглавието \"Публични врагове\" и - както отбелязва Александра Велева, преводачът на българското издание - кореспонденцията между двамата е любопитно свидетелство за времето и света на авторите ѝ и осветляваща някои от най-тъмните страни в живота и творчеството им.Мишел Уелбек е познат на българските читатели с романите си „По-широко поле за борбата“, „Елементарните частици“, „Платформата“, „Възможност за остров“ , „Карта и територия“., появил се на френския книжен пазар на 7 януари, в деня на кървавото нападение срещу сатиричното списание \"Шарли Ебдо\", излезе на български през август миналата година. „Подчинение“ разказва как би изглеждала Франция под управлението на президент, който налага исляма като \"най-сполучливата формула за обединяващ хуманизъм.\"Бернар-Анри Леви е по образование философ, писател, водещ рубрика във френското списание „Поан“, автор на уводни статии в „Кориере дела сера“ и „Ел Паис“, сътрудник на „Ню Йорк Таймс“, „Ню Рипъблик“, „Хъфингтън Поуст“, „Дейли Бийст“, израелския „Хааретз“, норвежкия „Афтенпостен“ и шведския „Еспресен“. Леви е член на надзорните съвети на телевизионната програма „Арте“, на в. „Монд“ и на в. „Либерасион“. \"Публични врагове\" ще е в българските книжарници следващата седмица, издадена у нас е от „Факел експрес“. Преводът от френски е на Александра Велева.Мишел Уелбек16 март 2008[…]Откакто от няколко години насам живея в Ирландия, признавам, че нещата вървят по-добре. Не защото мерките в здравеопазването са по-различни, те са европейски и Ирландия ги е приложила много по-бързо, отколкото някои други страни, разликата е в положението ми. Ирландското правителство никога не ми е предлагало да участвам в изборите, не ми е създало впечатлението, че съм длъжен по един или друг начин да участвам в политическите решения, взимани в страната. И което е най-важно, плащам много малко данъци. Данъците в Ирландия, особено ниски за приходите от произведения на изкуството, са по принцип много ниски – почти никой в тази страна не плаща големи данъци, самото схващане за държава е съвсем различно. При такова ниско данъчно облагане човек предполага, че с него се покриват основните и неизбежни разходи – за реда и сигурността на гражданите, за поддържане на пътищата и т.н., и изобщо не допуска, че в случая правителството провежда смела политика, за която са му нужни одобрение и поддръжка. Това действа успокоително, не ви създава впечатлението, че сте длъжен на всяка цена да , или най-малкото не ви кара да си задавате въпроси, с една дума, всичко това ви. Предполагам, че съществува , който за дадено правителство е опасно да се прескочи – интересно е в тази връзка да отбележим, че различните църкви, независимо от разновидностите в тяхното историческо и географско развитие, са абсолютно единодушни по отношение на налога, който изискват от привържениците си, а именно 10% от приходите им и нито стотинка повече.Преди няколко години разговарях по този въпрос със Силвен Бурмо (френски журналист и поет, дългогодишен заместник-директор на сп. „Енрокюптибл“ и в. „Либерасион“. – Б. пр.) Споменавам го, защото това е втората благородна причина за моята „неангажираност“: симпатиите и уважението ми към хората не са били никога повлияни от политическите им възгледи. Много добре знам, че Силвен Бурмо е типичен представител на „моралната левица“ и че се пали на теми, които дълбоко не ме вълнуват, това е при него истинска мания, което не ми пречи да го смятам за честен и дълбок литературен критик, един от малкото във Франция, чиято оценка на собствените мипроизведения може да ме засегне или да ме разколебае.Смятам го също така най-вече за свестен човек.Та, в разговора си със Силвен заявих, че макар да се отнасям благосклонно към правото на имигрантите да гласуват във Франция, съм против живеещите извън страната французи изобщо да гласуват, независимо от вида избори. И че не разбирам защо, след като са избрали съвсем съзнателно да живеят извън Франция, да имат право на мнение за вътрешната ѝ политика. Той ми отвърна или по-скоро изказа мисълта си на глас: „Хмм... значи да гласуват само “.Сетих се за това месеци по-късно и си казах, че тази малка гадна думичка „потребител“ (сигурен съм, че това ще натъжи много Режис Дьобре) отговаря най-добре на отношенията ми с правителството на моята страна, на всички страни. Що се отнася до Франция (или която и да е страна, в която реша да живея), аз не се чувствам (никога не съм се чувствал и ще се чувствам все по-малко) , а само . Ето, изрекох го. Малко е тъжно – изчезва една принадлежност, обезценява се. Но сме решили да говорим, доколкото можем, истината, нали?Дойде време да пристъпим към неблагородните причини за моята неангажираност и вие имате право да изтръпнете. Не се тревожете, няма да е дълго. Разбирам, че пътуванията ви в Дарфур и опасността, на която сте били изложен, са ви помогнали да добиете, и то скоропостижно, по-точни сведения за самия себе си; за съжаление, ничий или почти ничий живот не е достатъчно къс, за да ни спести ситуации, съвсем конкретни, в които си даваме сметка за собствените си морални качества. Не се безпокойте, не става дума за самонаблюдения, а за преживелици, при които можах да установя напълно обективно колко струвам.Аз съм почти неспособен на физическо насилие, при това никога не съм изпитвал удоволствие от него, дори в случаите, когато съм бил в положение на надмощие. За мен отказът от физическо насилие като основен метод за разрешаване на конфликтите е бил единственото предимство на зрелостта. Оръжията никога не са ме привличали, нито пък стратегическите игри.Освен това съм дълбоко в същността си органически неспособен Когато ми се стори, че ми заповядват, нещо вътре в мен се вцепенява, превръща се в болезнен, непреодолим ментален възел. И тъй като в повечето случаи съм прекалено страхлив, за да се противопоставя фронтално, се измъквам, оставяйки впечатлението, че ще се подчиня, когато му дойде времето. И после, в последния момент, без самият аз да го очаквам, воден от някакъв неудържим порив, едва ли не рефлекс, не се подчинявам.Неспособен на подчинение, аз не изпитвам никакво удоволствие да командвам. Правя го без ентусиазъм, само за много кратки периоди и когато явно се налага.Тъй че можете да си представите що за войник бих бил. Лично аз нямам никакво съмнение по въпроса, драги Бернар-Анри – в случай на война (а когато става дума за ангажираност, човек трябва винаги да мисли за този краен вариант), ще се бия малко и лошо. Ще разменя няколко удара или няколко изстрела в зависимост от контекста (при най-добрите обстоятелства действието би се развило на компютърния екран) и после много бързо ще се запитам какво търся тук, слабата възбуда, причинена от битката (все пак се надявам да съм в състояние да произведа поне малко адреналин), ще отшуми. И при първа възможност аз чисто и просто ще  Ще се присъединя към огромното мнозинство от хора, които са воювали малко и лошо; към онези, които са очаквали, без да смеят да си признаят, другите  Към онези, на които им е безразлична съдбата на демокрацията, на свободна Франция, на Чечeния или на страната на баските, към онези – Дьо Гол е бил напълно прав, – които не могат да устоят на „страховитата бездна на доброволния отказ“ и нейното хипнотизиращо привличане. Аз съм един от тях. От онези, които нищо всеобщо и универсално (нито частно или локално) не може истински да развълнува. От онова огромно мнозинство, което е потърпевшо в историята и същевременно дълбоко не се интересува от нищо, освен от нещата, които лично го засягат, него и близките му.Мисълта, че застъпвайки егоизма и страха, ставам може би по-симпатичен на съвременниците ни от вас, който проповядвате героизма, ми е изключително неприятна; но аз ги познавам добре нашите съвременници и знам, че ще стане точно така.А сега нека кажа нещо и от името на един по-висш героизъм, като например този на Далай Лама. В книгата на един тибетски монах ме порази мисловният опит, който описваше – представяше си как ляга на железопътна линия малко преди да мине влакът. Монасите, казва той, разбират явлението разчленяване на тялото и го възприемат спокойно като ментален образ. Въобще не се шегуваше, беше стигнал дотам.Аз въобще не съм стигнал дотам и говоря всъщност от името на почти нищо. От името може би на някакво смътно схващане за прогреса, който няма за мен друг смисъл освен научен или технически. Някакви остатъци от сериозност, с корени в детството и продължили да съществуват благодарение на образованието ми, ме карат да възприемам войните (граждански или религиозни, освободителни или завоевателни) като страшно  Та нали важното е да създаваме парни машини, да развиваме промишленото производство, да опитомяваме климата. Всъщност става дума за нещо повече от остатъци, какво да правя, така съм възпитан.Тогава ще има добри и лоши ученици – добрите ще се прибират вкъщи след часовете и ще си пишат домашните по математика за следващия ден, а лошите, дегенератите, ще се шляят из улиците в търсене на поводи за вандалщини или сбивания.По-късно ще има честни инженери, които ще строят виадукти за железниците и сгради за офисите, ще има и окървавени палячовци, които по какъвто и да е повод, било то идеологически, или религиозен, ще ги рушат.Всъщност за това ли става дума? Нима е толкова просто? За съжаление, боя се, че да. Винаги съм изпитвал най-дълбоко подозрение към онези, които  независимо от каузата. Винаги ми се е струвало, че у подпалвачите на войни, на революции и на брожения има нещо крайно нездраво. Какво е по същество войната или революцията, ако не начин да си прекараш времето, и то подтикван от проклетията си? Какво друго е, ако не едно кърваво и жестоко развлечение?Безкрайно съчувствах, изстрадах и приех за вярна старата фраза на вече остарелия Гьоте: „По-добре несправедливост, отколкото безпорядък“.Бях най-вече впечатлен от фразата, безкрайно обща и затова толкова тайнствена, на Огюст Конт: „Прогресът не е нищо друго освен усъвършенстване на реда“.", "date": "2017.12.01", "title": "Мишел Уелбек: Аз не се чувствам гражданин, а само потребител"}
{"url": "https://offnews.bg/sviat/majkal-flin-prizna-che-izlagal-fbr-za-ruskite-si-kontakti-670425.html", "text": "Бившият съветник на президента на САЩ Доналд Тръмп по въпросите на националната сигурност Майкъл Флин призна, че е дал неверни показания пред ФБР по разследването за руската намеса на президентските избори в САЩ, съобщи Асошиейтед прес, като се позова на съдебни документи. Той ще стане четвъртият обвиняем в мащабното разследване на специалния съветник Робърт Мълър и група прокурори за евентуална намеса на Русия в президентските избори в Съединените щати миналата година.Флин, който бе активен поддръжник на кампанията на Тръмп, признава, че е излъгал ФБР за свой разговор с руския посланик Сергей Кисляк в периода между избирането на новия президент и встъпването му в длъжност, съобщи БТА.Броени дни след като Тръмп влезе в Белия дом през януари, Флин бе разпитван от ФБР.Съветникът беше принуден да напусне поста си през февруари, след като се разбра, че е прикрил факта, че е обсъждал с Кисляк американските санкции срещу руски физически и юридически лица.Обвинения вече бяха повдигнати на трима членове на предизборния щаб на Тръмп - на бившия ръководител на щаба Пол Манафорт и неговия бизнес съдружник Рик Гейтс, както и на бившия съветник по външната политика Джордж Пападопулос.", "date": "2017.12.01", "title": "Майкъл Флин призна, че излъгал ФБР за руските си контакти"}
{"url": "https://offnews.bg/sviat/otkriha-bomba-na-kolednia-bazar-v-potsdam-obnovena-670427.html", "text": "Германската полиция евакуира коледния базар в Потсдам и околната територия заради подозрителен пакет. За това съобщиха от полицията в Туитър, цитирани от БТА. По-късно властите обявиха, че откритият пакет е съдържал експлозиви. Според местни медии пакетът е бил с размери 40х50 см. Пакетът е оставен пред аптека близо до пазара. Експлозивът е бил обезвреден. Според полицията е ставало въпрос за самоделна бомба. Полицията уточни, че в пакета е намерен цилиндричен предмет с кабели, батерии и пирони, но не и взривател. В пакета е имало и прахообразно вещество, но все още не е установено дали то е експлозив, или нещо друго. Германия е с висока степен на тревога за потенциални терористични атаки след миналогодишното нападение с камион на коледен базар в Берлин.", "date": "2017.12.01", "title": "Откриха бомба на коледния базар в Потсдам (обновена)"}
{"url": "https://offnews.bg/112/verizhna-katastrofa-otne-zhivot-mezhdu-veliko-tarnovo-i-ruse-670424.html", "text": "Човек е загинал, а друг е пострадал във верижна катастрофа на пътя Велико Търново - Русе.Инцидентът е станал между селата Раданово и Петко Каравелово.Ударили са се турски товарен автомобил, лекотоварен „УАЗ” и два леки автомобила. Временно е преустановено движението в района на катастрофата. Екипи на полицията отклоняват леките автомобили през с. Полски Сеновец, а товарните изчакват на място.За съжаление, това не е единствения пътен инцидент в страната за днес. 33-годишен мъж е в тежко състояние след катастрофа в района на Телевизионната кула в Столицата. Мъжът е приет в Окръжна болница със счупена гръдна кост, тежка травма на бял дроб и тежка коремна травма. Опасното време в страната е предпоставка за още пътни инциденти затова властите съветват да бъдем внимателни на пътното платно. ", "date": "2017.12.01", "title": "Верижна катастрофа отне живот между Велико Търново и Русе"}
{"url": "https://offnews.bg/politika/stanishev-uredi-za-prav-pat-evropa-da-obsadi-seriozno-priemaneto-ni-v-670430.html", "text": "За пръв път Европа сериозно ще обсъжда приемането на България в Шенген. По искане на Партията на европейските социалисти, членството на България, Румъния и Хърватия в Шенген ще бъде тема на специален дебат в пленарната зала на Европарламента на 13 декември.Всеки месец една парламентарна група има право да вкара точка в дневния ред на Европейския парламент. Този месец това ще бъде нашата тема, съобщи лидерът на европейските социалисти Сергей Станишев в Лисабон, където днес се открива Съвет на ПЕС.Досега влизането на България в Шенген се е споменавало само мимоходом. За първи път обаче това ще е основна тема и разчитам на всички български евродепутати да се чуе ясно, че продължаващото ни неприемане, при положение, че сме изпълнили всички критерии, е една огромна несправедливост, каза Станишев и намекна, че той е осигурил подкрепата на европейските социалисти в дебата.На Съвета на ПЕС в Лисабон се очаква социалистите да обсъдят ситуацията в Европа и пътя на левицата. \"В окото на бурята сме. Крайни националисти и популистки партии играят със страховете на хората. Левицата ни може да се наведе и да чака бурята да отмине. Трябва да се изправим с ясен план за бъдещето, защото Европа се променя\", каза Станишев.Той призова българското правителство и парламента за ясна политика по кохезионната политика на ЕС. Някои от страните настояват кохезионните фондове, от които идват най-много от европейските пари в България да бъдат съкратени с 30%, което ще бъде огромен финансов удар към страната ни. Станишев призова българските политици от всички партии да търсят съюзници сред другите държави, за да се блокира съкращението на фондовете.Най-важната резолюция, която се очаква да приемат европейските социалисти, е за облагането на приходите на големите транснационални компании в интернет, най-вече на Гугъл и Фейсбук. В момента те не плащат почти никакви данъци върху парите, които печелят от европейските потребители. Очаква се именно ПЕС да е острието в прокарването на новата данъчна политика, която се очаква да вкара много милиарди в европейския бюджет. В Лисабон обаче едва ли ще се прокара резолюция срещу злоупотребата с господстващо положение на интернет-гигантите. Не може всичко наведнъж, нека първо се справим със заобикалянето на данъчното облагане, коментира пред OFFNews Сергей Станишев.Друга тема на Съвета на социалистите ще е изборът им на единен кандидат за председател на Европейската комисия. Станишев настоява да се отвори още повече процесът чрез вътрешни избори на левите партии в Европа, за да видят хората, че техният глас има значение, че от тях нещо зависи. Никой не е правил такова нещо в европейски мащаб, уточни той.Корнелия Нинова, която също присъства на форума, коментира, че БСП ще настоява за подобен дебат за Шенген и в българския парламент. Освен това БСП ще подготви специална декларация, която се надява всички партии да подкрепят.Нинова съобщи, че партията й ще сезира Конституционния съд за скандалното недоразумение с бюджета, когато парламентът най-напред прие предложението на БСП да се ремонтират Зографския манастир в Атон и храм-паметника \"Св. Александър Невски\", а след това по настояване на ГЕРБ и с неясна процедура парите за църйквите отпаднаха от окончателния текст.Най-тревожното е, че става въпрос за 1 млн. лева за българските светини. У тези, които блокираха парите за църквите няма нито българщина, нито патриотизъм, каза Нинова и уточни, че атаката на член 6 няма да попречи на останалите текстове от бюджета и няма да повлияе на пенсии и заплати.", "date": "2017.12.01", "title": "Станишев уреди за пръв път Европа да обсъди сериозно приемането ни в Шенген"}
{"url": "https://offnews.bg/obshtestvo/uchitelka-nakarala-tcial-klas-parvoklasnitci-da-tcelunat-raka-na-prepo-670432.html", "text": "Учителка накарала децата от цял клас да целунат ръка на колежката ѝ - преподавател на първокласниците. Случаят е от вторник в 17-о училище в София. По време на занималнята учителка решила да помогне с дисциплината в I Г клас на своята колежка. Тя накарала децата да станат прави с вдигнати ръце, докато им умалеят ръцете, а след това да клекнат с ръцете напред, докато им умалеят краката. Накрая учителката накарала децата едно по едно да целунат ръката на преподавателката си, разказаха родители. Родителите подали жалба в училището още на следващия ден и внасят сигнал в Инспектората по образование. Майка сигнализира още Агенцията за закрила на детето и полицията за случилото се с детето ѝ. Записите от камерите в стаята потвърждават разказите на учениците.По случая е започнала проверка. Свикана е и извънредна родителска среща. Пред bTV директорът на училището д-р Антоан Тонев коментира, че двете учителки са се опитали неуспешно да прибягнат до ролева игра. Той посочи, че не е съгласен с подобен подход, но подчерта, че е рано да се правят генерални изводи, тъй като предстои проверка. Тонев все пак увери, че ще вземат мерки случилото се да не се повтори. Учителката, накарала децата да целуват ръка на колежката ѝ, е преподавател отскоро. Другата учителка е с предупреждение за наказание отпреди. Родители, присъствали на продължилата над два часа родителска среща в късния следобед днес, разказаха пред OFFNews, че запис от случилото се така и не им е бил показан. За сметка на това пред една от майките директорът казал, че възнамерява да наложи порицание и парична глоба на учителката от занималнята, а на намесилата се в часа ѝ колежка - да забрани да влиза в часовете на този клас. Тези мерки са смехотворни и не отговарят на провинението, смятат родителите. Според тях освен административна, трябва да се търси и наказателна отговорност за проявеното нехайство.С първокласниците се е срещнал психолог. От Агенцията за закрила на детето също са започнали проверка. Оттам обясняват, че двете учителки са играли на игра \"кои деца са послушни, кои - не са, и какви наказания могат да им се приложат\". Официалната проверка на инспектората ще приключи в средата на декември.Гласност на случая даде Цветко Цанковски - чието дете е първокласник във въпросния клас. Според него проблемът трябва да се разгледа на две нива. Да се потърси отговорност за съответната случка, но и да се повдигне въпросът за насилието в класните стаи, източник на което често са не само децата, а и персоналът. И да се акцентира защо често отговорните да наложат мерки по подобни сигнали не го правят. Той споделя, че по ирония на съдбата, когато подал жалбата си в районния инспекторат по образованието, се оказало, че и директорът на училището, и шефът на инспектората са на един и същ семинар в Банско - по темата насилие в училищата. Макар да бил уверен от служители в инспектората, че ще уведомят директора си за случая, той не получил обратна връзка. Не е разбрал и дали, по време на семинара, училищният директор и ръководителят на инспектората са обсъдили казуса и дали са взели мерки. Впечатлението на Цанковски е, че това не е така, а напротив. Задействали се едва след като случаят добил гласност.", "date": "2017.12.01", "title": "Учителка накарала цял клас първокласници да целунат ръка на преподавателката си"}
{"url": "https://offnews.bg/sviat/sled-14-godini-nachelo-na-vmro-dpmne-gruevski-podava-ostavka-670431.html", "text": "Никола Груевски, който беше министър-председател на Македония в продължение на 10 години, обяви днес, че ще подаде оставка от лидерския пост във ВМРО-ДПМНЕ.В момента ВМРО-ДПМНЕ е най-голямата опозиционна формация в западната ни съседка, но претърпя сериозен провал на местните избори през октомври - партията спечели едва 5 кметски места, докато през 2013 г. разчиташе на изборен успех от 56 градоначалници.Независимо от това какво ще е крайното заключение от анализа на изборите, дори ако обективно се докаже, че моята вина е малка или най-малката, дори и да нямам вина за поражението, аз ще връча оставката си пред органите на партията, заяви днес Груевски.Той очаква ДПМНЕ да свика извънреден конгрес, на който делегатите да изберат лидер.Лидерска партияВМРО-ДПМНЕ е учредена през 1990 г. и в своята история има едва двама председатели - основателя на партията Любчо Георгиевски и Никола Груевски.От 2003 г. Груевски е несменяем на лидерския пост, а Георгиевски напусна ДПМНЕ и основа нова, значително по-малобройна формация: ВМРО - Народна партия.Формално ДПМНЕ е дясна, консервативна партия, асоцииран член на Европейската народна партия. Разчита предимно на популистки и националистически послания към избирателите.Груевски беше министър-председател на Македония в продължение на 10 години - от 2006 до 2016 г. Дългогодишното управление на ВМРО-ДПМНЕ се дължеше най-вече на клиентализъм, приближени бизнесмени, които получаваха големите държавни поръчки, корупция, партийни назначения в администрацията, рекламни кампании на министерствата към удобните медии.Кой ще оглави ВМРО-ДПМНЕ?Към момента има единствено спекулации за наследника на Груевски на лидерския пост в ДПМНЕ.В днешното си интервю за онлайн изданието \"Курир\" той казва:В това изречение обаче липсва думата \"нов\" - нов председател.В близките до ДПМНЕ медии за фаворити за поста се лансират две имена: на сегашния генерален секретар на партията Християн Мицковски и на бившия външен министър Антонио Милошоски.", "date": "2017.12.01", "title": "След 14 години начело на ВМРО - ДПМНЕ Груевски подава оставка"}
{"url": "https://offnews.bg/politika/borisov-obeshta-pari-za-remont-na-zografskia-manastir-i-aleksandar-ne-670434.html", "text": "Премиерът Бойко Борисов обеща на заседанието на Министерския съвет в сряда да отпусне пари за ремонт на Зографския манастир и за храм-паметник \"Александър Невски\". По време на обсъждането на второ четене на бюджета за догодина от БСП предложиха пари за ремонт на двата големи религиозни храма. След процедурни хватки управляващите все пак успяха да премахнат вече приетия член от законопроекта за бюджета, в резултат на което БСП обяви, че внася жалба в Конституционния съд. От ГЕРБ нарекоха решението \"див популизъм\", а по-късно Борисов обяви, че ще бъдат отпуснати пари за ремонт. \"Разговарях с българския патриарх Негово Светейшество Неофит. Уверих го, че на редовното си заседание в сряда, 6 декември, Министерският съвет в присъствието на игумена на Зографската света обител архимандрит Амвросий ще отпусне необходимите средства за ремонта на южното крило на манастира „Свети Георги Зограф“ в Атон. Всякакви спекулации по темата от страна на БСП са злонамерени и неверни. За делата има кой да ни съди\", каза Борисов.По думите му до сряда ще бъдат направени необходимите разчети за отпускането на средствата. \"И също – знаете: 2,5 млн. за Семинарията и освен това за „Александър Невски”. Пак повтарям: това е много сложен проект, патриархът и Синодът знаят, че трябва да се направи детайлна оценка на основите, на покрива и чак тогава ще знаем 15 – 16 или 20 млн. ще струва това. Това са много пари да се оправи, но аз съм им ги обещал, правителството им ги е обещало, и щом станем готови, тогава ще бъдат на тяхно разположение\", допълни Борисов. ", "date": "2017.12.01", "title": "Борисов обеща пари за ремонт на Зографския манастир и \"Александър Невски\""}
{"url": "https://offnews.bg/sviat/slovesniat-sblasak-s-mej-za-videata-v-tuitar-otlozhi-vizitata-na-tramp-670433.html", "text": "Визитата на президента на САЩ Доналд Тръмп във Великобритания беше отложена след словесния му сблъсък с британския премиер Тереза Мей заради споделените от Тръмп видеа с антимюсюлманско съдържание в Туитър, съобщи \"Дейли телеграф\", цитиран от БТА. Тръмп сподели три видеа, публикувани от лидерката на британска крайнодясна организация Джейда Франсен, на които се виждат нападения и разрушаване на статуя на Дева Мария, извършени по думите ѝ от мигранти мюсюлмани. Автентичността на видеата обаче не е доказана. Мей критикува Тръмп за решението му да сподели видеата, а той ѝ отговори, че трябва да се фокусира върху радикалния ислямски тероризъм във Великобритания. \"Тереза, не се съсредоточавай върху мен, фокусирай се върху разрушителния радикален ислямски тероризъм в Обединеното кралство. Ние сме си добре\", написа Тръмп в Туитър.Въпреки че няма обявена официално дата за визитата на Тръмп, плановете са били тя да бъде осъществена през януари и че равнището ѝ е било понижено от държавно на работно, за да бъдат избегнати масови протести. Сега обаче тези планове са отложени, посочва ежедневникът, позовавайки се на високопоставен американски дипломат, пожелал анонимност.", "date": "2017.12.01", "title": "Словесният сблъсък с Мей за видеата в Туитър отложи визитата на Тръмп в Лондон"}
{"url": "https://offnews.bg/obshtestvo/politciata-izdirva-28-godishna-zhena-670436.html", "text": "Полицията издирва 28-годишната Полина Стефанова Попска.Младата жена е висока около 168 см, с дълга кестенява коса и зелени очи.В деня на излизането й от дома е била облечена със сиво палто, рокля в черно и жълто и е била обута с боти.Гражданите, които имат повече информация за жената, могат да подават сигнали на тел. 112 или в най-близкото поделение на МВР.", "date": "2017.12.01", "title": "Полицията издирва 28-годишна жена"}
{"url": "https://offnews.bg/politika/pusnaha-sajta-na-evropredsedatelstvoto-670437.html", "text": "Сайтът на Българското председателство на Съвета на ЕС 2018 вече е онлайн на адрес .Тъй като кирилицата е третата официална азбука в Европейския съюз, порталът на председателството е и на адрес ес2018бг.бг, запазен съвместно с Министерството на транспорта, информационните технологии и съобщенията.Страницата е на четири езика – български, английски, френски и немски, и е съобразена с нуждите на хората с увреждания.Порталът е изграден от „Информационно обслужване“ АД е и по изискванията на Генералния секретариат на Съвета на ЕС. Цената на проекта е 69 900 лв. без ДДС.Това е подготвителната версия на сайта. Той ще стане официална страница на председателството от 1 януари 2018 година, когато България поема поста от Естония. Порталът ще бъде основният източник на информация, свързана с Председателството, предназначена за журналисти, широката общественост, както и за практикуващи специалисти и експерти. Специално място на него е отделено за събитията от календара на Председателството. Страницата ще осъществява и връзката с акредитационната система, през която ще се регистрират делегатите и журналистите за събитията от високо ниво.Сайтът ще дава възможност да се гледат пряко или на запис откритите дебати чрез лайвстрийминг. Достъпът до него ще бъде свободен, както и до всички публикувани статии, документи, прессъобщения, снимки и видеа. Към портала е разработено и мобилно приложение.Сайтът на Министерството за Българското председателство на Съвета на ЕС 2018 вече е на адрес .", "date": "2017.12.01", "title": "Пуснаха сайта на европредседателството"}
{"url": "https://offnews.bg/politika/parlamentat-prie-pozitcia-po-programata-na-balgaria-za-evropredsedatel-670391.html", "text": "Народното събрание днес прие позиция по проекта на програма на България за Председателството на Съвета на Европейския съюз. Тя бе гласувана със 154 гласа \"за\", 15 гласуваха \"въздържал се\". В позицията се посочва, че парламентът възприема председателството на Съвета на ЕС като важна национална задача, която може да представи България в положителна светлина като подготвен, конструктивен и коректен посредник в предстоящите ключови европейски дебати. Депутатите отчитат засилената роля на националните парламенти след Договора от Лисабон във формирането и реализирането на водещите приоритети от европейския дневен ред и подчертават значението на парламентарното измерение на българското председателство на Съвета на ЕС за неговото успешно провеждане и заявява готовност да взаимодейства с правителството по всички важни теми и планирани инициативи.В позицията си парламентът изразява принципна подкрепа за обявените приоритети в проекта на програма на България за председателството на Съвета на ЕС, като споделя основните послания за консенсус, конкурентоспособност и кохезия, както и девиза \"Съединението прави силата\".Приоритетите на позицията са обединени в няколко сфери- европейски бюджет, кохезионна политика, обща селскостопанска политика; отбрана, сигурност и миграция; европейският социален модел, образование, младеж и култура, както и разширяване и регионално сътрудничество.В сферата на европейския бюджет, кохезионна политика и обща селскостопанска политика в позицията на НС са изведени три приоритета.Първият е многогодишната финансова рамка на ЕС за периода след 2020 г. да гарантира запазване на успешните политики на ЕС, водещи до постигане на стратегическите цели на Съюза за сближаване, повишена конкурентоспособност, икономически растеж и създаване на качествени работни места, социален напредък и борба с бедността; конкурентоспособна икономика, цифров пазар. Вторият е запазване на кохезионната политика като един от основните инструменти за постигане на икономическа и социална конвергенция при справедливо разпределение на средствата между държавите-членки; конструктивен подход към регионалната политика чрез диференцирано допълване на безвъзмездната финансова помощ за изоставащите региони с финансови инструменти.И третият е за утвърждаване на общата селскостопанска политика като силна и адекватно финансирана общностна политика, като се запази единната схема за плащане на площ и подпомагане, обвързано с производството с цел гарантиране на устойчивото развитие на този ключов сектор на европейската икономика.Три са приоритетите и за сектор отбрана, сигурност и миграция.Постигане на съгласие за финализиране на реформата на общата европейска система за убежище, вкл. с приемането на ревизиран Дъблински регламент, като се постави фокус върху прилагането на целенасочени мерки за предотвратяване на незаконната миграция и трафика на хора, е първият.Вторият е извеждане на преден план на борбата с организираната престъпност и тероризма чрез осигуряване на по-добро взаимодействие и обмен на информация и данни между националните служби за сигурност на държавите-членки и приемане на нова правна рамка за функционирането на Шенгенската информационна система;Третият приоритет е за активна роля на България в усилията за задълбочаване на сътрудничеството и развитие на ефективна обща политика в областта на отбраната с цел повишаване на сигурността на ЕС и неговите граждани; постоянен ангажимент за солидарна подкрепа спрямо държавите-членки по външните граници на ЕС в това число за укрепване на граничния контрол; подкрепа за приемането на Европейска програма за промишлено развитие в областта на отбраната и насърчаване на участието в проекти по Европейския фонд за отбрана.Последният приоритет в позицията на парламента е разширяване и регионално сътрудничество.В него се апелира за създаване на нов импулс в процеса на разширяване на Европейския съюз към страните от Западните Балкани като гаранция за стабилността, икономическото развитие и социалния прогрес както в Югоизточна Европа, така и на европейския континент като цяло, чрез предприемане на конкретни стъпки и инициативи: подкрепа за реформите в страните-кандидатки, за да постигат по-бързо критериите за членство; по-силно приобщаване на страните от региона към постигането на стратегическите цели на ЕС; силен фокус върху свързаността както между страните-кандидатки, така и между тях и държавите-членки от региона във всичките нейни измерения - транспортна, енергийна, икономическа, комуникационна, цифрова, улесняване на контактите между хората.Призовава се за приемане на финален документ от срещата на върха в София за Западните Балкани, който да потвърди политическата воля на Европейския съюз да приобщи Западните Балкани и бъдат положени усилия той да бъде придружен от Пътна карта с конкретни инициативи, ангажименти и ориентировъчни срокове за реализацията им.Освен това позицията приканва към засилване на видимостта на Черноморския регион, включително чрез повишаване на свързаността с Дунавския регион и при пълноценно използване на потенциала и инструментариума на макрорегионалните стратегии на ЕС, както и прилагане на резултатите от Петата среща на високо равнище по Източното партньорство, насочени към изграждането на демократично, стабилно, проспериращо и устойчиво пространство в държавите от Източното партньорство като един от приоритетите на ЕС и на Триото председателства – Естония, България, Австрия.Не на последно място позицията на НС насърчава българското правителство да работи за приемането на балансирани решения с цел запазване на единството между държавите-членки на ЕС и изпълнение на стратегическите приоритети на Европейския съюз, като заедно с това насочи своите усилия към постигане на конкретни резултати в рамките на 6-месечния период на председателството.Депутатите настояват още министрите да информират редовно ресорните парламентарни комисии за напредъка по реализацията на приоритетите на Българското председателство, а резултатите от заседанията на Европейския съвет да бъдат представяни в Народното събрание.Последният призив е Програмата на Република България за Председателството на Съвета на ЕС да бъде представена в Народното събрание след нейното приемане от Министерския съвет.", "date": "2017.12.01", "title": "Парламентът прие позиция по програмата на България за европредседателството"}
{"url": "https://offnews.bg/112/otvorila-se-dupka-na-trakia-spuka-gumi-i-zatrudni-dvizhenieto-670439.html", "text": "Отворила се дупка на магистрала \"Тракия\" стана причина за спукани гуми на автомобилите и затрудни движението. Има временно ограничение на движението при 13-и километър в посока Пловдив.Движението се осъществява в изпреварващата и аварийната лента поради отворилата се дупка в пътната настилка преди фугата на мостовото съоръжение и се регулира от представители на пътноподдържащата фирма \"Автомагистрали\" и Пътна полиция, съобщиха от АПИ.Ремонт на участъка ще започне още утре. От Агенцията предупреждават шофьорите да се движат с повишено внимание и при 17-и км на магистралата в посока Бургас. Временно е ограничено движението по активната лента за обезопасяване на неравност на пътната настилка. Движението се осъществява в изпреварващата лента. На място движението се регулира от Пътна полиция и \"Автомагистрали\".", "date": "2017.12.01", "title": "Отворила се дупка на Тракия спука гуми и затрудни движението"}
{"url": "https://offnews.bg/futbol/stoichkov-naj-golemite-igrachi-na-balkanite-sa-shuker-boban-miatovi-670420.html", "text": "Христо Стоичков е сред многото футболни знаменитости, които пристигнаха в Москва за тегленето на жребия за Световното първенство, което ще се проведе догодина в Русия. Ето материала на най-големия хърватски спортен вестник „Sportske novosti” от разговора между репортера Даворин Оливари и българската футболна легенда.\"Московска среща с един от най-големите европейски футболисти в историята\"И Христо Стоичков (51) пристигна на жребият в Москва. Не за първи път разговаряме с него, срещали сме се и преди на големите футболни форуми. Той сигурно си спомни, защото след като се поздравихме попита:- Дойде ли Шукер?Докато разговаряхме президентът на Хърватския футболен съюз още не беше пристигнал в Москва.- Е, като дойде, тогава ще се видим с него, за да се наприказваме.С този някога велик футболист е приятно да се говори. Той веднага ще поръча питие, ще се отнася като че сме стари приятели, а не само познати. За онези младежи, които може би не знаят, Стоичков е най-големият български футболист за всички времена. Играл е за Барселона, за която през 90-те години вкара 111 гола в 232 мача във всички турнири. След това за малко отиде в Парма, но отново се върна в Барса… За българския национален отбор изиграва 83 мача, в които отбелязва 37 гола. Определено, жива легенда.- Сега живея в Маями, работя във футбола с една мексиканска компания. Не се оплаквам. Добре се поддържа, освен сивата коса, не бихме казали че е на годините, на които е.- Не съм се отпуснал, но за какво да се отпускам? Как е в Хърватия?Обяснихме му накратко за случващото се в хърватския футбол…- Ще остане ли новият ви треньор след Световното в Русия? Ще? Виж, това съм го пропуснал. Добър е, нали? Видях, че се класирахте след баражи. Можехте да го направите и преди това… Хърватия е силна, много силна. Бях изненадан, че не успяхте да спечелите групата си.Прав е Христо, и ние бяхме изненадани.- Вижте, мисля, че Хърватия може да стигне далеч на Световното в Русия. Не го казвам за това, че ти си тук. Наистина мисля, че сте сред десетте най-добри в света. Може би, знам ли, между първите шест и осем. Виж само какви играчи имате. Затова се чудих как Исландия може да ви изпревари в групата. Когато се паднахте с Гърция на баражите бях сигурен, че ще се класирате за финалите. Христо прескачаше от тема на тема, даже в един момент си помислихме, че е репортер, постоянно ни питаше за нещо.- Знаеш ли кои са най-добрите играчи на Балканите?Чакам вашия отговор…- Шукер, Бобан, Миятович и Хаджи!Не спомена себе си. Като му казахме, че не бива да е толкова скромен, само се засмя…- Добре де, и аз съм тук някъде…Отново имаше следващ въпрос…- Кажи ми, ама честно, защо Ивало Петев трябваше да напусне Динамо?Какво да му кажа като в клуба не му вярваха…- Абе, за какво да не са му вярвали? Доколкото знам, той е бил много добър към хората от Динамо. Добър е Петев, само нашият български футбол вече не е като едно време. Ето, виж Лудогорец. Има само двама български играчи, всички останали са чужденци. Не става така, не може да се развиват български играчи, а от това страда националният отбор. Иначе аз се чудя на Хърватия, та вие постоянно вадите чудесни футболисти. Само някакви силни младоци, как го правите? Имате добри школи, това е очевидно. Разказа и една интересна история, която не знаехме. - Сега ще ти кажа нещо… Лука Модрич играеше за Динамо, беше много млад. В този бизнес съм, знам всичко. Обадих се на Гуардиола и му казах: „Вземи Модрич в Барселона”. Не съм сигурен, но мисля, че тогава Динамо искаше за него около 8 млн. евро. Говорих с Гуардиола няколко пъти. И не ме пoслуша… Тогава той купи някой друг, но плати три пъти повече. Тогава Модрич отиде в Тотнъм, а след това и в Реал. Трябваше да дойде при нас в Барса и сега ние, а не Реал щяхме да имаме един от най-добрите халфове в света. Днес Модрич щеше да е велик играч в Барса, а не в Реал. Макар че и Иван Ракитич е отличен. На въпроса кой би бил добър съперник за Хърватия на днешния жребий, той отговори с широка усмивка.- Виж, ако покажете най-добрата си игра, за вас е почти все едно. Хърватия може да победи всички и от най-силната урна. Но да ви кажа, малко сте странни и можете и да загубите от всеки. Желая ви късмет и успех. Междувременно, ако някъде видиш Шукер му кажи, че съм тук в хотела.Христо Стоичков, супер човек, забавен, отворен, винаги готов за разговор.- Обади се довечера, можем да пием по нещо…Това беше последното му изречение. Видяха го няколко испански колеги и веднага го наобиколиха с микрофоните си…", "date": "2017.12.01", "title": "Стоичков: Най-големите играчи на Балканите са Шукер, Бобан, Миятович, Хаджи… и аз"}
{"url": "https://offnews.bg/112/rekata-v-malo-buchino-prelia-14-000-domakinstva-bez-tok-krizisni-sht-670429.html", "text": "Реката в софийското село Мало Бучино преля заради проливния дъжд, заля мост и няколко къщи. Наложила се е евакуацията на една жена. На място работят екипи на пожарната и Дирекция \"Аварийна помощ и превенция\", ситуацията е овладяна. В селото беше и кметът на София Йорданка Фандъкова. Има готовност за изграждане на пясъчни диги. \"Екипите на пожарната бяха на място, дойде тежка техника, така че успяха да се справят със ситуацията с реката и в момента продължава отводняването на къщите, така че да можем да помогнем на хората. Да се надяваме, че след няколко часа ще успеем да нормализираме ситуацията там\", посочи кметът на столицата.В София най-силни бяха дъждовете в южните и западни райони на града. Като добавим и обилното снеготопене, имахме критични моменти и критични участъци. Общо 44 сигнала получихме за деня. Повечето от тях бяха за завирявания. Екипите реагираха с почистване на шахти и отводняване. Повишени са нивата на реките в тези райони на София. Кметовете на райони са на място и наблюдават, допълни Фандъкова. 14 000 домакинства са без ток. Става въпрос за клиенти на ЧЕЗ, уточни енергийният министър Теменужка Петкова. Очаква се проблемите да бъдат отстранени до часове. Кризисни щабове следят обстановката в страната. За момента няма извънредни ситуации, обяви директорът на Главна дирекция \"Пожарна безопасност и защита на населението\" гл. комисар Николай Николов. Има готовност за изграждане на пясъчни диги, като сигнали за аварийна ситуация има и на други места в района.Най-силни са дъждовете в Западна и Централна България. До 80 км. в час достигна силата на ветровете в източната част на страната. В Мало Бучино с допълнителна техника ще се навлезе в руслото на реката.Превантивни мерки се вземат на територията на Пловдив, Пазарджик и Смолян, където се очакват валежи от 60 до 100 литра на квадратен метър. От Регионалния щаб съобщават, че на място има допълнителни полицейски патрули и служители на пожарната, които при нужда да се включат в наблюдението на най-големите язовири. Продължават валежите и в Северозападна България. Най-много дъжд през последното денонощие се е излял в района на Берковица - близо една трета от прогнозираното количество за декември, съобщи БНТ.Нивото на реката, която минава през Берковица, е повишено. Нивото ѝ се следи.  Следят се и нивата на язовирите в страната.Очаква се през тази нощ валежите да стигнат своя пик в районите на Югозападна България и Родопите. В неделя валежите ще са основно в Родопите, а в понеделник ще се успокоят. Няколко са армейските формирования, които имат готовност да оказват помощ на населението във връзка с усложнената обстановка – те са на територията на Благоевград, Смолян, Хасково, София и област София.", "date": "2017.12.01", "title": "Реката в Мало Бучино преля, 14 000 домакинства без ток, кризисни щабове следят обстановката"}
{"url": "https://offnews.bg/sviat/ne-iskam-pogrebenie-nito-grob-oshte-predi-2-g-praliak-napisal-preds-670415.html", "text": "72-годишният хърватски генерал Слободан Праляк, който се самоуби, изпивайки отрова в Хагския трибунал, най-вероятно е планирал действията си още преди две години. От тогава датира предсмъртното му писмо, което навежда на мисълта, че генералът е предвиждал подобен развой на събитията, съобщават англоезични медии, цитирайки хърватски издания.В прощалното си писмо той пише, че не иска нито погребение, нито гроб. Той е пожелал прахта му да бъде разпръсната над гробище в Загреб. След смъртта си Праляк остави съпругата си и двете си доведени деца, които обаче носят неговата фамилия. Генералът е изпратил писмото на собствения си адрес с изискване то да се отвори, само ако загине внезапно. Бившият началник на щаба на босненския хърватски съвет за отбрана Слободан Праляк почина, след като изпи отрова от малко шишенце в сряда, чувайки потвърждението на активната си присъда от 20 години.Международният трибунал прекрати за близо два часа четенето на присъдата срещу шестима босненски хървати, след като Праляк изпи отровата.Бившият началник на щаба за отбрана заяви за себе си в трето лице:\"Праляк не е военнопрестъпник. С презрение отхвърлям присъдата ви\".След това той изпи течността, а съдията нареди да се прекрати четенето на присъдата.Екип с хеликоптер пристигна в трибунала, за да окаже медицински грижи на Праляк. По-късно той беше настанен в болница, където е починал.В момента властите в Хорандия разследват начина, по който загиналият генерал е внесъл малкото шише с отрова.", "date": "2017.12.01", "title": "Не искам погребение, нито гроб: Още преди 2 г. Праляк написал предсмъртно писмо"}
{"url": "https://offnews.bg/ikonomika/prikliuchi-parvata-faza-na-konkursnata-programa-bakb-predizvikatelst-670400.html", "text": "Предприемачи от цялата страна изпратиха своите идеи за “зелен” и устойчив бизнес. Те ще се борят за участие в стартъп акселератор и безвъзмездно финансиране. Най-добрият бизнес план ще получи целева награда в размер на 20 000 лева. Ще бъдат връчени още две поощрителни награди от по 3 000 и 2 000 лева.Програмата БАКБ Предизвикателство е създадена от Център „Ринкър“ към Фондация BCause, в партньорство с Българо-американска кредитна банка. Предназначена е за предприемачи с бизнес идея, насочена към положително въздействие върху хората и общностите - със социален или екологичен ефект. Подкрепя стопански инициативи, изградени върху концепцията за природосъобразно и устойчиво развитие.Лидерите на 53% от кандидатстващите екипи са мъже, а 47% - жени. В конкурса участват идеи на фирми от общо 21 населени места. Най-много кандидати има от София – 46%, от Варна са 13% от кандидатурите, а 9% - от Пловдив. Най-много кандидати предлагат проекти за производство на \"зелени\" продукти – 38% или за оползотворяване на суровини и отпадъци – 16%. Равен брой са предложенията в сферата на „устойчива градска среда“ и „иновации“ – по 13%, идеите за устойчиво земеделие са 11%, а проектите за туризъм, развиван по устойчив начин са 9%.В следващия месец изпратените бизнес идеи ще бъдат оценени от професионалисти в сферата на предприемачеството и зелената икономика. Половината ще бъдат допуснати до онлайн събеседване, а в обучителната програма ще бъдат включени до 15 екипа.БАКБ Предизвикателство предоставя възможност на предприемачи в начален етап на развитие да получат подкрепа за своята идея, да изработят жизнен бизнес модел и да създадат своя първи бизнес план. Най-добре представилите се в конкурсната надпревара ще бъдат обучавани по съвременна методика, разработена от лекторите на Ринкър център и доказала своята ефективност във времето.Участниците ще разработят своите бизнес проекти и ще ги представят публично в края на месец април.Оценяването на бизнес плановете ще бъде поверено на авторитетно жури. Селектираните бизнес идеи ще бъдат представени на широката публика, чрез националните медии.Пълната информация за БАКБ Предизвикателствоможете да намерите на адрес:https://www.rinkercenter.org/bg/bacb-predizvikatelstvo.html", "date": "2017.12.01", "title": "Приключи  първата фаза на конкурсната програма  БАКБ Предизвикателство"}
{"url": "https://offnews.bg/zvezdi/5-te-naj-haresvani-snimki-v-instagram-za-2017-670334.html", "text": "Instagram е сред една от най-популярните социални мрежи. Благодарение на нея известните печелят хиляди долари само от леко загатната реклама в някоя снимка, а хора с усет към бизнеса стават известни и богати. В края на годината ви представяме 5-те най-популярни и харесвани снимки в Instagram за изминалите 11 месеца:1. Бременната БионсеПевицата публикува снимка, на която позира, обхванала порасналото си коремче. С тази публикация звездата от Destiny's Child обяви пред света, че с Джей Зи чакат близнаците Сър и Руми. Снимката има над 11,1 милиона харесвания и над половин милион коментарa.2. Второто бебе на Кристиано РоналдоФутболистът сподели снимка на току-що родилата си половинка Джорджина Родригес и се похвали пред света, че има дъщеричка. Снимката събра 11 милиона харесвани и над 140 000 коментара.3. Трансплантацията на Селена ГомесСлед неочаквана пауза от социалните мрежи певицата публикува снимка на себе си и нейна приятелка, заснета малко след успешна трансплантация на бъбрек. Гомес, която е звездата с най-много последователи в социалната мрежа, събра 10,3 милиона харесвания и над 250 000 коментара.4. Бионсе и близнацитеСлед невероятния успех на публикацията на бременната Бионсе, снимката на близнаците Сър и Руми извоюва още една победа за певицата и й събра над 10 милиона харесвания и над 300 000 коментари.5. Близнаците на Кристиано Роналдо Снимката на футболиста, прегърнал новородените си близнаци, събра над 8 милиона харесвания и бе коментирана почти 200 000 пъти. Майката на децата обаче остана е неизвестна. Роналдо обясни, че е наел сурогатна майка, която да му роди деца. По същия начин е заченат и първият му син.", "date": "2017.12.01", "title": "5-те най-харесвани снимки в Instagram за 2017"}
{"url": "https://offnews.bg/ikonomika/zaradi-glasa-na-balgaria-es-ne-zabrani-herbitcid-veroiaten-kantceroge-670389.html", "text": "На 27 ноември Апелативната комисия на ЕС, в която гласуват страните-членки, взе решение за подновяване на разрешението за използване на глифозата. Той е най-широко употребяваният хербицид в света и се използва прекомерно от небиологичните фермери, както и на детски площадки, паркове и други обществени места. Следи се срещат в много храни и напитки, както и в почвата и водата. Той също е откриван в човешката кърма и урина. През март 2015 г. Международната агенция за изследване на рака (IACR) към Световната здравна организация заключи, че глифозатът е генотоксичен, т.е. променя ДНК и е вероятен канцероген, заявиха от партия \"Зелените\".Разделението в ЕС относно хербицида се проточва от юни 2016 г. насам, когато изтече предишната 15-годишна лицензия и бе издадено 18-месечно удължаване.Европейската комисия първоначално препоръча да се одобри употребата на хербицида за още десет години. Въпреки това, изправени пред предполагаемите опасности от употребата на глифозата, миналия месец експертите се отдръпнаха от позицията за такова подновяване, след което комисията предложи да се съкрати срокът до пет години.По-рано този месец Европейската комисия не успя да спечели мнозинството, необходимо за разширяване на лиценза до 2022 г., а България беше сред страните-членки, които гласуваха „въздържал се\". Това на практика означаваше, че не се дава зелена светлина за разрешението.Българското правителство промени позицията си и на 27.11.2017 г. гласува „за\" подновяване на разрешението. Гласовете на страните-членки бяха толкова разделени, че всеки глас беше ключов за крайния резултат. Дори и със своята малка тежест в подобни гласувания, ако България беше гласувала „против\" или дори „въздържала се\", глифозатът нямаше да бъде одобрен, посочват \"Зелените\".От партията посочват, че считат подобна промяна, без да бъде проведена публична дискусия и дори без изявление за мотивите, за недопустима.Българското правителство е длъжно, макар и пост-фактум, да даде обяснение за решението си, защото одобрението, макар и само за пет години, е пропусната възможност да се отървем от този рисков хербицид и да започнем да отдалечаваме фермерите от влиянието на химическата индустрия. Още пет години глифозатът ще излага на риск нашето здраве и околна среда и ще е сериозна пречка пред по-здравословните, екологични и устойчиви земеделски методи, категорични са \"Зелените\".", "date": "2017.12.01", "title": "Заради гласа на България ЕС не забрани хербицид, вероятен канцероген"}
{"url": "https://offnews.bg/obshtestvo/avaria-spria-parnoto-v-pernik-dazhdat-navodni-ulitci-670404.html", "text": "Проливен дъжд наводни улици в Перник, залети са и паркинги в града. Авария спря парното, съобщиха от местната Топлофикация. Хипермаркет за строителни материали е барикадирал входовете си с чували с пясък срещу наводнение. Граждани сигнализират, че до трета поликлиника в града може да се стигне само с лодка, съобщи новинарският сайт zapernik.com. Няма опасност от преливане на язовир “Студена”, той е изпуснат почти до критичния си минимум, каза областният управител Ирена Соколова. Повишава се количеството на валежите, препоръчва се гражданите да не предприемат рискови пътувания.Възникнала е авария с производствени мощности в топлоизточник ТЕЦ „Република”, заради която топлоснабдяването на клиентите е преустановено. Аварийните екипи ще работят до отстраняване на аварията, съобщиха от Топлофикация Перник. ", "date": "2017.12.01", "title": "Авария спря парното в Перник, дъждът наводни улици"}
{"url": "https://offnews.bg/sviat/tibetski-monah-se-samozapali-v-kitaj-kato-protest-sreshtu-kontrola-na-670398.html", "text": "Тибетски монах се самозапали в Западен Китай в знак на протест срещу контрола на Пекин над Тибет, предадоха Франс прес и ДПА, цитирайки хуманитарна организация.Монахът на име Тенга се е запалил в неделя в автономния район Ганцзъ в китайската провинция Съчуан.Съобщава се, че той е извикал \"Искаме свобода за Тибет\", докато е горял, съобщава БТА.Властите бързо са отстранили тялото на мъжа, който е бил на над 60-годишна възраст. Не е ясно дали той е починал от раните си.Китайските медии не са съобщили за инцидента, отбелязва \"Международната кампания за Тибет\", посочвайки, че Тенга е 151-ият самозапалил се от 2009 г. насам. Това е петият подобен случай тази година.", "date": "2017.12.01", "title": "Тибетски монах се самозапали в Китай като протест срещу контрола на Пекин"}
{"url": "https://offnews.bg/obshtestvo/tunel-ot-svetlini-na-mosta-na-vliubenite-koledna-gora-na-sv-nedelia-670393.html", "text": "София трябва да светне с коледна украса до неделя. Екипите на Столична община украсяват града през нощта, за да не се пречи на движението. Светлинен тунел от звезди ще има на Моста на влюбените, на площад \"Св.Неделя\" пък ще \"израсне\" коледна горичка от 30 смърча, украсени и окичени с бутафорни подаръци. 80 броя светещи завеси ще създават коледно настроение по жълтите павета. 40 дървета около НДК ще бъдат украсени с 4 км светещи маркучи, още 7 км ще се увият по 200 дърветата на ключови места в столицата. Звезди и камбани ще красят стълбовете по булевардите \"Мария Луиза\" и \"Тодор Александров\" Шейна с елени спира пред Народния театър, конструкция с колегите на Рудолф ще краси Ларгото. Предвидена е коледна украса и за по-големите паркове на София. Заради дъжда обаче се отменя празничната програма, запалването на светлините на Коледната елха на град София и зарята, които трябваше да се случат тази вечер в парка пред НДК. ", "date": "2017.12.01", "title": "Тунел от светлини на Моста на влюбените, коледна гора на Св. Неделя"}
{"url": "https://offnews.bg/politika/ultimatum-ako-do-6-mesetca-niama-sporazumenie-tcarskite-imoti-otivat-670405.html", "text": "\"Държавата не се е отказала от делата за \"царските имоти\". Ако не бъде постигнато извънсъдебно решаване на казуса, след 6 месеца продължаваме с делата\", каза министър Николай Нанков в отговор на депутатски въпрос за действията нарегионалното министерство по спиране на делата за т. нар. царски имоти.\"Депозирани са молби с искане за спиране на съдебното производство за срок от 6 месеца. Съдът не се е произнесъл по това искане, за което е необходимо съгласието на всички страни по делото“, заяви той.„Сформирана е работна група. Най-късно в понеделник работната група ще приключи с дейността си и ще има становище. Тогава на цялата общественост ще се представи каква е визията на държавата“, обясни регионалният министър.От ведомството не са подавани молби за отказ от иска. \"Появиха се спекулации в медийното пространство. Заявявам категорично, че не са подавани молби“, уточни той. Министърът поясни, че има 2 висящи съдебни производства с предмет правото на собственост върху имотите Дворец „Врана“ и Дворец „Царска Бистрица“, по които страна е регионалното министерство, с предмет признаване за установено, че българската държава е собственик на имота и присъждане на обезщетение за ползването без основание.", "date": "2017.12.01", "title": "Ултиматум: Ако до 6 месеца няма споразумение, царските имоти отиват в съда"}
{"url": "https://offnews.bg/ikonomika/obsazhdat-tri-varianta-za-magistralata-ruse-veliko-tarnovo-670401.html", "text": "През 2018 г. ще стартират тръжните процедури за изграждането на автомагистралата „Русе - Велико Търново“. Строителството ще бъде разделено на няколко лота, за да може да се работи едновременно на няколко участъка, съобщи председателят на Управителния съвет на Агенция „Пътна инфраструктура“ инж. Дончо Атанасов. Днес в Русе  бе поредната среща от обществените  обсъждания на Доклада за Оценка на въздействието върху околната среда на инвестиционното предложение за автомагистралата „Русе - Велико Търново”. В нея участва и кметът на община Русе Пламен Стоилов.Той съобщи, че изграждането на автомагистралата е съобразено и с бъдещия нов мост над река Дунав край Русе и индустриалната зона на града, която е източно от моста.Председателят на УС на АПИ  съобщи, че където е възможно ще бъдат направени необходимите  пътни възли и връзки, за да може хората от различните населени места да имат бърз и удобен достъп до трасето на магистралата. През 2018 г. предвиждаме да обявим тръжните процедури за строителството на отсечката от Русе до Бяла, която заедно с пътя през Кресненското дефиле, е  с голяма концентрация на пътни инциденти. Това са участъци, в които родителите губят децата си и затова трябва да ги изградим колкото се може по-бързо, категоричен е инж. Атанасов.Началото на проекта АМ „Русе - Велико Търново“ е на 3 км източно от съществуващия Дунав мост при гр. Русе, а краят е след гр. Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе – Бяла /от 0+400 до км 40+357/, обход на гр. Бяла /от км 40+357 до км 76+000/ и Бяла – Велико Търново /от км 76+000 до км 133+240/.На срещата бяха представени разработените варианти на трасе - комбиниран, червен и син. Най-целесъобразен от екологична, техническа и икономическа гледна точка, според експертите, е комбинираният вариант. Той обобщава останалите проектни решения и в определени участъци е подобрена геометрията на пътя.Комбиниран вариантТрасето пресича път II-21 Русе - Силистра и продължава в посока юг-югозапад, като преминава югоизточно в непосредствена близост до интермодалния железопътен терминал. Автомагистралата продължава в югозападна посока, след което пресича първо път II-23 Русе - Червена вода, а след това и път I-2 Русе - Варна. Развитието на трасето следва в посока юг-югозапад, като минава над река Русенски Лом с голямо мостово съоръжение между селата Басарбово и Иваново. След това се насочва в южна посока и пресича път I-5 Русе - Бяла. Магистралата продължава в югозападна посока и минава между селата Екзарх Йосиф и Обретеник. Трасето пресича р. Янтра с голямо мостово съоръжение югоизточно от с. Белцов. След това се преминава между с. Ценово и с. Пиперково и следва пресичане с път II-54 Свищов - Бяла. Предвиден е западен обход на с. Ценово, а след това трасето се развива в южна посока и следва пресичане с път I-3 Плевен – Бяла. Магистралата преминава южно от с. Пейчиново, а след това се насочва източно от с. Страхилово и пресича път III-407 Моравица - Царевец, а след това и път III-502 Полски Тръмбеш - Горна Липница и път III-504 Самоводене - Алексово. Пътят продължава в южна посока. Предвидено е пресичане на АМ „Русе – Велико Търново“ с проектното трасе на АМ „Хемус“ при км 102+779.91 - в близост до с. Паскалевец, с. Стефан Стамболово, с. Никюп и с. Водолей. След това магистралата продължава право на юг и преминава между с. Ресен и Водолей. Предвидено е пресичане на път III-3031 Павликени - Самоводене, като трасето преминава западно от с. Хотница. Следва пресичане на път I-4 Коритна - Велико Търново, а след това и на река Янтра, като се преминава между селата Момин сбор и Леденик.Релефът на терена след река Янтра до края на магистралата при път I-5 Русе - Маказа е планински с дълбоки дерета и високи върхове. Това налага изграждането на големи съоръжение - 4 тунела по лявото платно и 2 по дясното, както и 22 моста и виадукти, с обща дължина 14 853 м. Връзката на републиканските и част от общинските пътища ще се осъществява чрез 18 пътни възела. Достъпът до земеделските земи ще бъде осигурен с построяването на 12 селскостопански надлеза и 9 селскостопански подлеза.Проектирани са 8 площадки за краткотраен отдих. Те са в близост до с. Басарбово, с. Красен, с. Тръстеник, гр. Бяла, с. Стефан Стамболово, до промишлената зона на гр. Дебелец, до промишлената зона на гр. Русе, преди с. Белцов, с. Ресен и с. Водолей.Червен вариантТрасето обхожда гр. Русе югоизточно и развивайки се успоредно на р. Дунав, пресича път I-2 Русе – Варна малко след разклона с път II-23 Русе - Червена вода. След това преминава западно на селата Красен, Божичен и Иваново до пресичане с път I-5 Русе - Бяла, което е след разклона с общинския път за с. Иваново. След това трасето се насочва северозападно на селата Тръстеник и Екзарх Йосиф, като продължава между селата Белцов и Ценово, след което се насочва на югоизток и преминава в непосредствена близост западно на кв. „Гара Бяла“ и пресича път I-3 Гара Бяла – Плевен на около 2 км от кръстовището с път I-5. След гр. Бяла, трасето продължава своето развитие югозападно от с. Пейчиново, след което се насочва в южна посока. Преминава в непосредствена близост западно на с. Иванча и с. Стефан Стамболово, източно на с. Водолей, западно на с. Хотница до пресичането с път I-4 Коритна – Велико Търново и източно на с. Момин сбор. След това трасето се насочва в югоизточна посока, като преминава под с. Леденик и гр. Велико Търново до включването в съществуващото трасе на път I-5, южно от гр. Дебелец.Син вариантТози вариант на трасе следва развитието на червения до пресичането с общински път за с. Иваново западно от селото, след което се развива в южна посока. С това направление преминава в непосредствена близост западно на гр. Две могили и с. Батишница, източно на гр. Борово, западно на с. Пет кладенци и обхожда източно гр. Бяла. След това продължава отново в южна посока, като преминава източно на селата Каранци, Раданово, Сашево, Куцина, западно на селата Крушето и Янтра, между градовете Поликраище и Първомайци, западно на с. Самоводене и се насочва към път I-4, който се пресича западно от с. Леденик. На около 5 км след пресичането с път I-4 се влива в червения вариант. При този вариант, южно от гр. Бяла е проектирана връзка с дължина близо 8 км, която да осигури възможност за връзка между синия вариант в участъка между градовете Русе и Бяла и червения и зеления варианти в участъка между градовете Бяла и Велико Търново.Изграждането на автомагистралата „Русе - Велико Търново“ е сред приоритетните обекти, тъй като направлението осигурява транзитния трафик по коридор №IX и международен път Е-85. С построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ „Русе - Велико Търново“ ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен - Русе и бъдещия участък от АМ „Хемус“.", "date": "2017.12.01", "title": "Обсъждат три варианта за магистралата Русе - Велико Търново"}
{"url": "https://offnews.bg/obshtestvo/peshterniatci-spasiha-kuche-bedstvalo-tri-dni-v-propast-670372.html", "text": "Пещерняци спасиха домашно Хъски, паднало в дълбока пропаст край софийското село Бов. Спасителите се отзовават на сигнал, подаден в социалната мрежа, за бедстващо от три денонощия куче, съобщи бТВ. Доброволци от неправителствената организация „Пещерно спасяване” се свързали с жена - братовчедка на собственика на кучето Ласи, която ги завела до скалите при падналото животно. Трима спасители успяват да измъкнат Ласи с въже, днес кучето ще бъде прегледано от ветеринар. „Пещерно спасяване” е изцяло доброволческа организация, която обединява около 80 пещерняци. Мисията им е да помагат на колеги в беда, на бедстващи хора в пещери. Нямат много опит в спасяването на животни, но не отказват да помогнат, защото е живо същество в опасност. ", "date": "2017.12.01", "title": "Пещерняци спасиха куче, бедствало три дни в пропаст"}
{"url": "https://offnews.bg/obshtestvo/balgarskata-koleda-startira-za-15-a-poredna-godina-670403.html", "text": "Президентът Румен Радев даде старт на дарителската кампания \"Българската Коледа\" от УМБАЛ „Свети Георги“ в Пловдив.Благотворителната кампания се провежда за 15-та поредна година. Тази година тя ще премине под мотото \"В подкрепа на спасения детски живот\". През изминалите 14 години благодарение на дарените за „Българската Коледа“ средства деца са преодолели критично здравословно състояние. Най-честите причини - рискови новородени, деца с тежки заболявания, с вродени малформации, преживяни тежки инциденти, инфекции, и др. Последващите грижи за здравето на тези деца съществено подобрява тяхното състояние и намалява случаите на тежко инвалидизиране или загуба на безценен детски живот.Новите методи на диагностика позволяват навременно откриване на заболяванията и прилагане на лечение, водещо до спасяване на живот. Спасеният детски живот се нуждае от продължителна грижа за да бъдат предотвратени евентуални хронични заболявания и усложненията от тях. Поддържането на здравето на спасените деца изисква усилия за дълъг период от време, дори през целия живот, като в повечето случаи това е сериозно предизвикателство - както за лекарите, така и за техните семейства.Много деца се нуждаят от системна медицинска грижа, постоянен медицински контрол, медикаментозно поддържащо лечение и много често продължителна, специализирана рехабилитация. Този проблем е особено отчетлив при деца с хронични заболявания и увреждания, при които с приключване на активното лечение, в много случаи децата и техните семейства се сблъскват с проблеми и попадат в безизходица пред необходимостта от осигуряване на продължително лечение, рехабилитация и грижи. Именно към това ще е насочена тазгодишната кампания на \"Българската Коледа\".Парите от кампанията тази година ще отидат за продължително лечение и рехабилитация на деца, медицинска апаратура за специализирани болници за рехабилитация – СБРДЦП „Св. София”, СБР-НК ЕАД - филиали Банкя и Момин проход, СБР-Котел, центрове за комплексно обслужване на деца с увреждания и хронични заболявания в съществуващите в момента ДМСГД в Бургас, Варна и Стара Загора, ДСБПЛРББ \"Царица Йоанна\"- гр. Трявна.Ще бъдат подпомогнати още университетските болници в страната, където се насочват за консултации и лечение трудните в диагностично и лечебно отношение деца. При възможност ще бъдат подпомогнати още  УМБАЛСМ „Пирогов“, СБАЛДБ ”Проф. Ив. Митев”– гр. София, УМБАЛ „Свети Георги“ ЕАД гр. Пловдив, УМБАЛ „Света Марина“ - гр. Варна, МБАЛ „НКБ” и др.Само преди ден приключи 14-тото издание. То събра 2,65 млн. лв.702 895 лв. от тях са насочени за лечението на 474 деца с тежки заболявания, които се нуждаеха от диагностика, лекарства, медицински изделия и помощни средства, рехабилитация, логопедична и психологична терапия.С 1 766 774 лв. е закупена апаратура за 30 болници в цялата страна. „Българската Коледа” не е само дарителска кампания, тя е нещо много по-голямо. Тя ни дава вярата и усещането, че живеем в цивилизовано общество, което се крепи на хуманни ценности. Тя споява различни социални слоеве е инвестира в нашия най-голям капитал – здравето на нашите деца. Тя е израз на надежда за бъдещето ни като нация и държава, защото успява да обедини хора с различни професии и социално положение и образование около една обществено значима кауза”, каза президентът.", "date": "2017.12.01", "title": "'Българската Коледа' стартира за 15-а поредна година"}
{"url": "https://offnews.bg/obshtestvo/lektcia-v-unss-barekov-sazdava-chestni-medii-gladni-detca-bogotvoria-670395.html", "text": "\"Излизам от политика, аут съм. Никога повече. Говорете с мен като човек, който се връща в медиите\", заяви днес Николай Бареков пред студенти и гости на лекция на тема \"Фалшивите новини - бунтът на масите срещу елита в XXI век\" в зала \"Тържествена\" на УНСС.Той обяви още намеренията си да създаде \"конгломерат от честни медии\" под наслов Fairnews.bg. Бареков уточни, че няма да напуска поста си на евродепутат и ще изкара мандата си в Брюксел докрай.Според него най-свободната част от света по отношение на свободата на словото е Азия, защото там тя е изграждана в продължение на 5000 години. Той поясни, че Европа също има дълга история, но преминава през етапи на саморазрушение и няма изградена \"силна имунна система\".Бившият тв водещ посочи премиера Бойко Борисов и почетния лидер на ДПС като най-големите жертви на фалшивите новини.Toй не коментира как ще финансира медиите си. В презентацията беше изобразен розов октопод, в чиито пипала авторът на презентацията бе вградил образите на хора от \"Протестна мрежа\" и на медии като Нова тв, БНТ, bTV, \"Дневник\", \"Капитал\" и др.На дискусията, организирана от Студентския съвет към УНСС, присъстваха още Кристина Патрашкова и Димитър Байрактаров. След репортерски въпрос за връзките на Бареков с депутата Делян Пеевски, се намеси бившият депутат от НФСБ и журналист от тв СКАТ Байрактаров, като допълни, че много гладни деца от родопските села боготворят Делян Пеевски, защото им помага.Първоначално беше обявено, че на дискусията ще присъства и социологът от агенция \"Галъп интернешанъл\" Първан Симеонов, но по-късно името му беше премахнато.По повода Симеонов написа във Фейбук:", "date": "2017.12.01", "title": "Лекция в УНСС: Бареков създава честни медии, гладни деца боготворят Пеевски"}
{"url": "https://offnews.bg/obshtestvo/novi-220-s-hiv-tazi-godina-naj-vazrastniat-na-67-godini-670376.html", "text": "Нови 220 ХИВ позититви са регистрирани у нас тази година. Броят на хората с тази инфекция от 1986 г. са 2 694 лица, мъжете са в пъти повече от жените, съобщи Министерството на здравеопазването. Днес е световният ден за борба със СПИН. 199 мъже и 21 жени са заразени тази година. 88% от новорегистрираните с ХИВ–инфекция са се инфектирали по сексуален път (от тях 52% са мъже, съобщили за хомосексуален контакт, и 36% при хетеросексуален контакт). Останалите 12% са инфектирани при инжекционна употреба на наркотици.Тази година най-засегната е възрастовата група 30-39 г. - 36%, следвана от възрастовата група 20-29 г. – 34%. Най-младият ХИВ серопозитивен е на 20 години, а най-възрастният на 67 години. Географското разпространение показва, че по-голямата част от новоинфектираните с ХИВ са предимно в големите градове: София – 91 лица, в областите Пловдив – 22 лица, Варна – 18 лица, Плевен – 9 лица, София област- 7, Бургас – 4 лица и единични случаи в останалите области. Данни сочат, че над 25% (55) от новорегистрираните ХИВ–позитивни лица са открити в 13-те Кабинета за безплатно и анонимно консултиране и изследване за ХИВ (КАБКИС) към РЗИ. В Центъра за сексуално здраве в София, са узнали своя резултат близо 13% от всички новорегистрирани (28 лица).Министерството на здравеопазването осигурява безплатно съвременно лечение с антиретровирусни лекарства за всички нуждаещи се лица с ХИВ/СПИН, независимо от техният здравно-осигурителен статус. Разкрити са и работят 5 сектора за лечение на пациенти с ХИВ/СПИН към инфекциозните клиники в градовете София, Пловдив, Варна, Плевен и Стара Загора.Прилагането на антиретровирусната терапия удължава живота на пациентите и подобрява качеството им на живот.Към 31 октомври 1 291 души с ХИВ се проследяват в секторите за лечение на пациентите с ХИВ/СПИН, а 1 163 (90%) от тях получават съвременна антиретровирусна терапия.Лабораториите, които извършват вирусологичен и имунологичен мониторинг на терапията, са снабдени с всички необходими тестове и консумативи.През 2017 г. след приключването на Програма „Превенция и контрол на ХИВ/СПИН“, финансирана от Глобалния фонд, дейностите за превенция сред най-уязвимите групи бяха финансово обезпечени по „Националната програма за превенция и контрол на ХИВ и СПИН 2017-2020 г.“ чрез възлагане на дейности на РЗИ в 13 области в страната и работници на терен от НПО.По данни на Европейския център за контрол на заболяванията през 2016 г. в страните от Европейския съюз и Европейското икономическо пространство (ЕС и ЕИП) са регистрирани над 29 000 нови случая на ХИВ. Данните показват, че един от всеки двама регистрирани случая на ХИВ в Европа са диагностицирани със закъснение.Честотата на новорегистрираните случай с ХИВ инфекция на 100 000 души население в страните от ЕС и ЕИП през 2016 г. е 5.7, за България показателят е 2.8, т.е. страната ни е с двойно по-ниско разпространение на ХИВ сред страните от ЕС и ЕИП.Страните с показатели над средните за ЕС и ЕИП са : Латвия -18.5, Естония – 17.4, Малта – 14.5, Люксембург -11.5, Ирландия- 10.5, Португалия – 10.0, Кипър – 9.4, Англия – 7.9.", "date": "2017.12.01", "title": "Нови 220 с ХИВ тази година, най-възрастният на 67 години"}
{"url": "https://offnews.bg/politika/zaharieva-otnosheniata-ni-s-iran-ostavat-dobri-na-vrashtane-ni-pozhe-670377.html", "text": "И българското, и иранското външно министерство отчитат, че този инцидентът с върнатия държавен самолет от Иран няма да навреди на добрите отношения, които имаме, каза външният министър Екатерина Захариева в сутрешния блок на bTV. Тя добави, че не мисли, че от „Авиоотряд 28“ са допуснали грешка. \"Върнахме се през Иран, пожелаха ни приятен полет. Ситуацията беше неприятна, но това няма да навреди на добрите ни отношения с Техеран\", посочи тя и обясни, разрешенията за преминаване през въздушното пространство на дадена държава се вземат през оперативния отдел на „Авиоотряд 28“. От Иран такова е поискано на 17 ноември и е получено на 27 ноември.В момента, в който самолетът навлезе в Иран, бе помолен да напусне. Това, което получихме като доклад от авиоотряда, беше, че въпреки че сме имали разрешение, сме били помолени да напуснем. Веднага беше получено разрешение за прелитане над Ирак и стигнахме. Върнахме се през Иран без никакъв проблем, пожелаха ни приятен полет, каза още външният министър. Ситуацията беше неприятна ситуация, но не сме се притеснили, увери тя.Предполагам, че е някакво техническо недоразумение, каза Захариева. На въпрос дали проблемът наистина е бил технически или става въпрос за обтягане на отношенията между Иран и Саудитска Арабия, тя отговори: „И двете са възможни“.", "date": "2017.12.01", "title": "Захариева: Отношенията ни с Иран остават добри, на връщане ни пожелаха приятен полет"}
{"url": "https://offnews.bg/obshtestvo/vizite-za-kanada-padat-dnes-v-16-chasa-670375.html", "text": "Визите за Канада падат днес в 16 часа за българи и румънци. Пътуването ще става само с електронно разрешение, ако е със самолет. Българите и румънците нямат да имат нужда от допълнителни документи, когато влизат в Канада по суша или по вода.При полети, които изискват трансфер на канадско летище обаче, българите и румънците също ще имат нужда от електронно разрешение(eTA). Хората, които вече имат eTA, няма нужда да кандидатстват отново. eТA е валидно за срок до пет години и позволява на пътуващите да летят или да преминават транзитно през Канада колкото често желаят, за краткосрочен престой (обикновено за непрекъснат период до 6 месеца) да учат, за посещение или за бизнес. В повечето случаи, eTA се издава в рамките на минути от подаването на молбата.", "date": "2017.12.01", "title": "Визите за Канада падат днес в 16 часа"}
{"url": "https://offnews.bg/politika/upravnitci-ot-dps-v-hitrino-napuskat-partiata-sled-izkliuchenia-kmet-670406.html", "text": "Общински съветници и селски кметове от ДПС в община Хитрино напускат структурите на партията. Те са подписали декларация, че излизат от редовете на Движението, за което съобщиха на пресконференция.От 27 членове на партийно ръководство 26 са подписали декларацията. От 20-те местни структури само тази в село Длъжко не напуска партията.От ДПС излизат и 16 от 18 кмета в община Хитрино. 14 общински съветници от ДПС в местния парламент също са декларирали, че стават независими.Декларацията бе прочетена от кмета на село Каменяк Сабрия Таир, която бе и част от общинското ръководство на ДПС досега. По думите й два са мотивите да се вземе това решение. Единият е провежданата политика от централното ръководство и областното ръководство на ДПС в частта с избирането на кандидати за кметове и народни представители.Вторият мотив е отстраняването на кмета на Хитрино Нуридин Исмаил и председателя на Общинския съвет Мустафа Ахмед от ДПС. ", "date": "2017.12.01", "title": "Управници от ДПС в Хитрино напускат партията след изключения кмет"}
{"url": "https://offnews.bg/politika/prezidentat-na-portugalia-kam-stanishev-na-evropa-%d1%9d-e-nuzhna-silna-l-670399.html", "text": "Основните предизвикателства пред ЕС и визията на Партията на европейските социалисти за бъдещето на Европа обсъдиха президентът на ПЕС Сергей Станишев и президентът на Португалия Марселу Рибелу ди Соуза. Португалският държавен глава прие сърдечно лидера на европейските социалисти в Лисабон. Срещата, която продължи повече от час, се проведе преди началото на годишния Съвет на ПЕС, чийто домакин е Социалистическата партия в Португалия.“Лидерите на социалдемократическите движения в Европа се събираме в решаващ момент за Европейския съюз. Ниските социални стандарти, увеличаващите се неравенства, нарастващата несигурност, екстремизмът и тероризмът застрашават основните европейски ценности и начина ни на живот. Ето защо идваме с конкретни послания и ще представим ясна визия за прогресивна политика в ЕС, насочена към справянето с първопричините за набиращите скорост популизъм и национализъм,” заяви Станишев.От своя страна, държавният глава на Португалия, който е излъчен от десницата, изрази своята подкрепа за инициативата на социалистите. Той отбеляза, че ЕС се нуждае от силно социалдемократическо семейство, за да преодолее предизвикателствата, пред които се изправя.“На фона на трудната ситуация, в която се намират голяма част от традиционните партии в Европа, Португалия е пример за успешно проведени социални политики и създаване на перспективи за гражданите. През последните две години правителството изигра ключова роля за създаването на 270 хил. работни места и значителното намаляване на безработицата, като същевременно беше спазена необходимата бюджетна дисциплина и стабилизирана банковата система,” отбеляза Станишев, давайки висока оценка на социалистическото правителство, водено от премиера Антонио Коща.Лидерът на ПЕС и президентът на Португалия не подминаха и дебата за бъдещето на Европа, който ще бъде във фокуса на срещата на европейските лидери на Европейския съвет на 14-ти и 15-ти декември. Станишев се обяви против идеята за различни скорости на интеграция и степени на сътрудничество в ЕС по ключови политики. Той изтъкна, че избирателната интеграция може само да доведе до изграждане на нови разделителни линии и слагане на край на надеждите за социално и териториално сближаване в Европа.", "date": "2017.12.01", "title": "Президентът на Португалия към Станишев: На Европа ѝ е нужна силна левица"}
{"url": "https://offnews.bg/nashite-avtori/hristo-komarnitcki-grazhdanskiat-proval-670374.html", "text": "Обрисувай ми системния ни проблем, но с думи - както ти го виждаш в момента.Системният проблем е, че - както винаги - имитираме някакви неща, както си ни е навик от сто години или повече. Т.е. формално правим нещо, но всъщност наподобяваме нещо, което е модно навън. И то е само фасадно.Според мен никак не успяваме да го наподобим.Доколко успяваме, няма да коментирам, но това е системният проблем. Няма нищо, което бих определил като “дълбокоценностно”.Нещата не почиват на поне сравнително добре стратифицирана, т.е. етажирана ценностна система?Абсолютно точно казано. Аз съм убеден, че ако утре някой - дали ще е Бойко Борисов или друг - каже, “ОК, братя българи, аз ставам диктатор – забранявам партии, забранявам медии, ще ви давам всеки месец пари, храна, бензин и лекарства!”, никой няма да протестира. Или ако протестират, ще са някакво пренебрежимо малцинство.“Ще са” или “ще сме”?Е, добре, ще сме, но това няма да промени нищо.Какво, по твоему, стана с прословутата енергия за протести за промяна? Говоря за евентуалния отглас от дългите протести 2013-14, по повод нашия общ любимец Пеевски?(смях) Аз, по обясними причини, съм бил свидетел на много такива „дълги протести“ и преди това. И сега не знам дали тези хора си дават сметка за какво са стояли, каква промяна точно са искали и искат, каква промяна очакват. Също така не съм сигурен каква част от обществото са тези хора, дали няма да се размият в множеството.Да кажем, че от техните редици произлязоха нови демократични филизи.Ми не ми се вижда много сериозно. Той целият ни политически живот изглежда несериозен. И сбъркан. В смисъл, че политическите субекти не изразяват някакви групови интереси.Освен клиентелистки? Плюс вид културологично “rus in urbe”, или, както казва големият съвременен поет Хазарта, “селото се оказА тъкмо във града”?Да, това са клиентелистки организации. Колкото до десните или “демократичните” – те са, малко или много, изкуствени образувания. Тоест, нямат някаква здрава основа, дълбоки корени в народностния чернозем.Защото у нас, като цяло, няма “здрава основа” за дясно мислене и средна предприемаческа класа? Или?Да. Връщаме се към началото на въпроса за ценностите на демокрацията. Това ще прозвучи много клиширано, обаче аз не виждам някаква политическа организация, която да каже, “аз отстоявам тези и тези ценности – основни за демокрацията”. И всеки път, когато се нарушава по някакъв начин някоя от ценностите, тя да скочи и да каже, “не, ние стоим зад това и това”.Не е съвсем така. Част от хората вдясно/демократично го правят поне два пъти седмично. Както се ходи на фитнес.(смях) Те го правят, но пак го правят избирателно, по мои наблюдения. Т.е., ако някой от техните е засегнат, те скачат. Не го правят на някаква принципна основа, на основа на самите ценности.Т.е. ти не вярваш в честните намерения на извънпарламентарната дясно-демократична общност?Не. Имам съмнения, че просто им липсват „екстрите“ на властта.Ако поровим по-надълбоко в социокултурните пластове, може ли да се твърди, че понеже българите най-често са живели под източна вертикална власт от стар византийски тип, се е изгубила “хоризонталната” основа за дясно мислене и предприемачество?Да, но по тези по-сложни въпроси ти ще кажеш. Аз смятам, че отношението към частната собственост е много показателно. Последните примери като този с “Дунарит” ясно показват, че някой може да открадне нечия частна собственост, и то през държавата. И като казах за евентуалния диктатор – ако той каже, че национализира всички приватизирани предприятия, пак никой няма да гъкне. Даже ще са доволни хората. Ще има 80% подкрепа, може и повече.В такъв случай какво ни спасява от тази хипотетична ситуация, която “рисуваш”?Кого да спасява? Нас индивидуално, или народа, или кого? Защото това са различни спасения.Да кажем, нас. Онези, които никога няма да се примирят с подобно развитие. Какво ни пази от това нещо?Добре, ти наясно ли си, че 65-70% от населението на България подкрепят Русия - срещу около 30%, които са за Запада и Щатите? Спасението е индивидуално.И войните ли са индивидуални? Единият с туша, така да се каже, другият с перото, а не “момите с иглата, учений с умът” и т.н.?Битките са индивидуални, да. Това е другият голям проблем - че нямаме колективно мислене. Много дървета, а не се получава гора.Всъщност, на едно друго, мета-ниво, имаме твърде много колективно мислене, твърде силна колективистична култура; по моему, част от проблема е, че българският егоизъм “от затворен тип” никога не метаморфира в градивен индивидуализъм и проактивност. Това ли задушава развитието?Не бих казал, че точно това задушава развитието. За мен проблемът е тази ирационална привързаност към Русия и всичко, което следва от нея. Когато това са тежащата маса хора, те по някакъв начин определят и посоката. И рано или късно това ще се случи. По най-прости физични закони.Ще завием към “евразийското”, един вид?Ами най-вероятно.Нали си даваш сметка, че ако това се случи, може и да няма къде да си публикуваш карикатурите?Това ми е последната грижа и последният проблем. Винаги мога да се преместя и да публикувам някъде другаде, това не е толкова страшно. Въпросът е какво се случва с тази страна и дали изобщо ще ме е грижа тогава, ако това се случи.Защо видимо още те е грижа? Нали и аз, и ти, всеки по своему, се борим с “дебелите” и hijacked state?Защото все още нещата са малко или много на кантар - не е нещо предрешено. Това е тенденция просто. Дебелите все още не са надделяли, има някакви баланси. А и е много... мишешко да напускаш кораба, докато е над водата.Т.е още не е ясно дали ще потъне?Да.Всеки път, когато видя подобен квазиоптимист, примирам от тъжна възхита.(смях) Да даваме надежда до последно.Опиши ми процеса на на раждане на една твоя карикатурна творба.От една страна, има механизъм, който вече е отработен и следва някакъв стереотип, от друга - всеки ден е различно и това го прави интересно. Образно казано, седиш край един поток и гледаш какво тече по водата, какво се носи, и нещо ти привлича вниманието – защото плават различни неща, нали, галоши, смачкан вестник, някаква кофа или нещо. И като видиш нещо интересно, го хващаш. Хвърляш въдицата, слагаш го в тигана и горе-долу е така (смее се). Има и субективни моменти, разбира се: да речем, някой път нямаш настроение или музата я няма... Малко е сложно, понеже са намесени различни фактори.Т.е. ти си хем вид журналист-коментатор, хем артист-рисувач?Точно така. Давам си сметка обаче, че хора като теб се борят с писан текст, а не с визуализация, и аз затова се отказах да пиша преди години. Защото има сериозна криза в журналистиката.Да кажем, че приличаш на онези от Клондайк – клечиш край потока и пресяваш тонове зловонна, но и евентуално златоносна вода.Чудесно казано. И ако преди десетина години по-лесно оставаше нещо в ситото, сега, за да намериш едно зрънце, трябва да пресееш един тон жълти и кафяви медии. И пак е съмнително, че ще намериш нещо. И това е голямата криза.Защо рисуваш Еднокнижния извънмерно дебел? Че даже ти се поразсърди веднъж?(смях) Значи, първо той по този начин естествено отмества въпроса от есенцията на карикатурата, от сатиричното й съдържание, към някакви външни белези. Второ, това говори за някаква суетност. А защо всъщност го рисувам дебел? Защото по този начин искам да кажа, че е преял с власт. Че се оял, образно казано.Т.е. той не само е дебел-дебел и елементарен, като в живота, а и метафоризираш, на всичкото отгоре.(смях) Да. Този човек е преял с всичката тази власт, безконтролна и безгранична. Една здравословна диета ще му е от полза. Както и на другите дебели.Хайде сега ние, като видни песимисти.....А-а, не, аз съм виден оптимист.Извинявай, не знаех.Ами аз така се водя, имам мнение за себе си, че съм оптимист. Ако не бях оптимист, нямаше да правя това, щях да правя нещо друго.Добре. Аз пък съм елейски тип песимист, но това не е важно: важното е да се опитаме заедно да дадем малко кураж на хората, жертви – съзнателни или не – на сегашното блато, наречено “стабилност”.Не знам. Може би да осъзнаят, че не са сами. Да се огледат, да видят, че има и други хора като тях. Да опитат по някакъв начин нещо да направят заедно с тези други хора. Да стоят будни, а не да празнуват този “ден на будителите”, който е много смешен. Ей такива неща.И последно: дай няколко свои карикатури, които си обичаш, за да ги публикуваме отново.Разбира се, с удоволствие.Още на facebook.com/ivailo.noisy.tsvetkovNB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2017.12.01", "title": "Христо Комарницки: Гражданският провал"}
{"url": "https://offnews.bg/politika/da-vi-otvedat-do-rajonnoto-za-previshena-skorost-e-na-raba-na-zakona-670378.html", "text": "Идеята на главния секретар на МВР Младен Маринов нарушители на пътя да  за назидание до най-близкото районно управление на МВР, е на ръба на закона.Това стана ясно от думите на министъра на вътрешните работи Валентин Радев. \"Да го направим на ръба на закона, буквално - да ги разходим до Районното управление\", каза Радев в интервю за Нова тв. От обясненията на министъра стана ясно, че полицаите на място преценяват кого да отведат. Ставало въпрос за шофьори, които нарушават закона \"драстично\". \"И ние го виждаме. Да иде и да обясни в районното\", каза Радев и даде пример за нарушения като засичане на автомобили. \"Дори някой може да пострада с това разхождане до районното, но пък, ако това е цената да спасим човешки живот\", приключи министърът.Юристи вече , че действията на МВР в този случай подлежат на съдебен контрол, тъй като правото да отвеждат полицаите имат единствено при извършено престъпление по смисъла на Наказателния кодекс.  ", "date": "2017.12.01", "title": "Да ви отведат до районното за превишена скорост е на ръба на закона, призна вътрешният министър"}
{"url": "https://offnews.bg/politika/bsp-prashta-biudzheta-na-konstitutcionnia-sad-670381.html", "text": "Парламентарната група на БСП ще внесе жалба до Конституционния съд за Бюджет 2018, който бе гласуван вчера. Причина за това е казусът с предложението на социалистите за пари за ремонт на два големи религиозни храма - \"Александър Невски\" и Зографския манастир. След процедурни хватки все пак управляващите успяха да премахнат вече приетия член от законопроекта за бюджета, а това вбеси партията на Нинова. „Правим това с ясното разбиране да се противопоставим на поредния опит за неглижиране на Народното събрание. Това се превръща в политика от страна на ГЕРБ“, заяви депутатът от БСП Жельо Бойчев. Според неговия колега Филип Попов приемането на бюджета е напълно противозаконно. \"Вчера на нас ни беше обяснено, че няма никакъв смисъл да се правят предложения в бюджета, защото те щели да бъдат необвързани. Беше ни обяснено, че цялата процедура по обсъждане на бюджета няма никакъв смисъл, защото вече един път МС е предложил и не можело да стават промени в нея\", каза Бойчев. БСП няма да се обръщат към президента Румен Радев за помощ и налагане на вето на закона за бюджета. \"Това е парламентарна битка\", смятат социалистите. Буквално минута след изявлението на БСП, брифинг даде и председателят на бюджетната комисия Менда Стоянова (ГЕРБ). \"Див популизъм\" - това бяха нейните първи думи към колегите ѝ от БСП и тяхното намерение да сезират Конституционния съд. \"По конкретния случай ще кажа следното: мястото, където се извършва промяна в законите, още повече това важи за Закона за държавния бюджет, който е сложен, се случва в комисиите.Г-н Антонов не благоволи да дойде на комисия и да каже и да защити своите аргументи. Това, ако се беше случило, още там на комисия, ползвайки експертите на Народното събрание, на Министерството на финансите, щяхме да изработим текста така, че той да бъде приет\", каза Стоянова. Тя дори изрази задоволство от това, че спорният член ще бъде пратен в КС, защото така ще се разбере, че противоконституционност в случая няма. ", "date": "2017.12.01", "title": "БСП праща бюджета на Конституционния съд"}
{"url": "https://offnews.bg/ikonomika/rosatom-i-lagerwey-sazdadoha-savmestno-predpriatie-redwind-za-dostavka-670382.html", "text": "АО „НоваВинд“, компанията на „Росатом“, отговаряща за проектите в областта на вятърната енергетика, и холандският производител на вятърни турбини Lagerwey създадоха съвместното предприятие RedWind. Това бе съобщено в Амстердам на изложението WindEurope от генералния директор на АО „НоваВинд“ Александър Корчагин и изпълнителния директор на Lagerwey Хюб Морелис.За генерален директор на RedWind бе назначен Емин Аскеров, заместник-генерален директор на АО „НоваВинд“, а поста управляващ директор на RedWind пое Шурд Сибург Шордсма, който отговаря за лицензионната дейност в Lagerwey.RedWind ще отговаря за маркетинга, продажбата и доставката на вятърни турбини „до ключ“ и последващата им поддръжка. Компанията ще се заеме с реализирането на програмата за локализация на производството. Съвместното предприятие ще отговаря за квалификацията на доставчиците и договарянето на компонентите за производствената площадка на АО „НоваВинд“ във Волгодонск. Действащата производствена програма предвижда доставка на 388 вятърни турбини за съвместните предприятия на страните до 2022 г. АО „ВетроОГК“ ще бъде собственик на строящите се вятърни паркове и доставчик на електроенергията.Lagerwey ще осигури на руския партньор трансфер на технологиите за производство на вятърни турбини с мощност 2,5 МВт и 4,5 МВт и ще сподели компетенциите си в областта на създаване на вятърни паркове. Холандският партньор ще помогне на RedWind за обучението на персонала, необходим за производството на вятърни турбини и експлоатацията на ветропарковете. Lagerwey ще доставя и компоненти за първите 60 вятърни турбини.", "date": "2017.12.01", "title": "Росатом и Lagerwey създадоха съвместно предприятие RedWind за доставка на вятърни турбини"}
{"url": "https://offnews.bg/psihologia/zad-kulisite-na-emotcionalnite-manipulatori-670320.html", "text": "Манипулацията. Понякога усещаме допира на студените й пръсти. Понякога усещаме диханието й във врата си. Понякога се подчиняваме на другите без да знаем защо. Умелите емоционални манипулатори въздействат директно на подсъзнателните реки в нас. Те го правят напълно осъзнато, с цел да изкривят перцепцията ни за тях и да получат власт, контрол и привилегии. Как можем да се предпазим от умелите емоционални манипулатори? Със сигурност един от начините е да опознаем в дълбочина тактиките, които те използват спрямо нас. В настоящето пътешествие ще се опитаме да подредим и прецизираме някои от най-честите тактики, които те използват.Една от най-честите тактики, които манипулаторите използват, е да се преструват постоянно на Жертви. Те рядко се чувстват наистина жертви, но държат и искат другите да ги възприемат като такива. Те представят живота си като низ от несполучливи случвания, като целта им е ние да изпитаме чувство на съжаление към тях, което след това те умело използват в своя полза. Друга тактика е техниката за Проектиране на Вината. Тя огледално отразява тяхната тенденция винаги да обвиняват другите хора и ситуациите за несполуките в живота си. Винаги на тях животът раздава най-трудните карти. И никога те не представят собствения си принос за случването на дадена ситуация по точно този начин.Друга масово разпространена техника е техниката на Засрамването. При нея емоционалните манипулатори използват всичките си усилия да можем да се почувстваме засрамени от това, че ги обвиняваме неправомерно за направеното от тях. Те винаги са в толкова уникално тежки обстоятелства, а ето ние им отправяме упреци и не се опитваме да влезем в положението им. По този начин ние започваме да изпитваме дълбоко чувство за срам, причинено от собственото ни себевъзприемане като нетолерантни хора. За да разсеем тази емоция, ставаме склонни да правим щедри жестове към тях, като несъзнателно имаме нужда да възстановим собствения си имидж на състрадателни хора.Друга умело използвана тактика от емоционалните манипулатор е на Минимизацията. Когато използва тази техника, манипулативният индивид се опитва да ни убеди, че грешките, които е направил, не са толкова големи и нараняващи ни. Те представят грешките, които са направили, като съвсем банални. Използват механизма на Тривиализацията, за да омаловажат последствията от собствените си действия. Те, например, могат с покаяние да признаят само за една много малка част от направеното от тях. Тази техника се облича в думи като ”Какво толкова е станало?; “ На всички се случва да грешим, “И аз съм човек”.Една друга, много силно повлияваща ни техника, е тази на Отричането от думите. При нея първоначално манипулаторите казват нещо, а малко по-късно се отричат от първоначалните си думи. Те ни карат да се чувстваме така, сякаш трябва да си водим записки, когато разговаряме с тях. Правят го за неща, за които нямаме преки доказателства. И в един момент самите ние започваме да се съмняваме дали сме чули правилно, дали не сме си въобразили техните думи.Много разпространена техника за манипулиране е и тази на Ласкателството. При нея през правенето на постоянни комплименти манипулаторите се опитват да ни обвържат емоционално към тях. Така те използват нашата собствена потребност да поддържаме високо ниво на самоооценката си. Използват умело дълбинната ни нужда да бъдем харесвани и обичани от другите. Те много добре знаят, че ние се привързваме по-лесно към огледалата, които ни отразяват позитивно. Целта им е с времето да станем напълно лоялни към тях, като през нашата вярност те да постигат различни свои цели.При следващата стратегия основният механизъм е на Подправеното невежество. При тази тактика манипулаторите се опитват да ни убедят, че не са имали абсолютно никаква информация за ситуацията, в която са попаднали. Играели са напълно на сляпо. По този начин те се опитват да ни вкарат в ролята на фалшиви обвинители. Тази техника се облиза в думи като: “Не знаех че…”, “Нямах представа, че”. Друг важен психологичен механизъм, чрез който упражняват влияние, е тактиката на Триангулацията. При нея манипулаторът въвежда трета страна в отношенията (организация, друг мъж, друга жена), като твърди, че е силно желан и единствено и само положително оценяван. При тази тактика целта на манипулатора е да ни накара да се борим за него с всички възможни наши емоционални и материални ресурси.При тактиката на Постоянните извинения манипулаторите ни се извиняват често и се опитват да ни убедят, че станалото повече никога няма да се повтори. Целта им е да отклонят вниманието ни от настоящия проблем и да ни фокусират в картината на едно безоблачно бъдеще.Една различна, много разпространена и мощна техника, е тази на Предизвиканото съчувствие. При нея, в каквото и трудна ситуация да попаднем ние самите, те се опитват да ни убедят, че са преживели в животите си много повече от нас самите. По този начин те се опитват напълно да отрекат силата и валидността на нашите собствени чувства и преживявания. Те целят ние да се почувстваме сякаш нямаме право на собствени емоции. Тази тактика често се облича в думи като: ”А, ако знаеш, на мен какво ми се случи”, “Ти в такава ситуация никога не си бил.”Друга ключова черта на емоционалните манипулатори е да използват тактиката на Емоционалното отдръпване. При нея в трудни за взаимоотношенията ни ситуации манипулаторите отказват изцяло да комуникират с нас. Често отказват дори да ни изслушат. Когато използват спрямо нас тази тактика, често се чувстваме самотни, захвърлени в нищото и виновни за думите и действията си спрямо тях. И сме готови да направим всякакви компромиси със себе си, за да ги накараме да не ни се сърдят повече. При тактиката на Празните думи манипулаторът ни казва винаги точно нещата, които ние искаме да чуем. Той използва нашата силна нужда от признание, топли ласки и любов, за да ни направи емоционално зависими от него. При тази стратегия манипулаторите ни обясняват с подробности как винаги ще ни обичат. Представят себе си като напълно лоялни в любовта, твърдейки, че ние сме първата и последната им любов. При тактиката за Отклоняването на вниманието винаги, когато попитаме за някое важно за нас събитие или нещо, което те са направили, манипулаторите се опитват да отклонят вниманието ни в друга посока (тема). Започват разговор за нещо друго, което представят като спешно и изискващо моментално отреагиране.Също доста често използвана техника от емоционалните манипулатор е Манипулация на фактите. При нея те постоянно сглобяват фактите от реалността по желания от тях начин. Тук тяхната цел е да ни създадат неправомерна картина на действителността. Фактите умишлено се вадят от реалния контекст, в който са се случили, и се залепват по съвсем нов начин, изгоден за емоционалния манипулатор начин.Изключително мощна техника за манипулация е тази за Споделената интимна информация. Манипулаторите при този вид техника на много ранен етап от взаимоотношенията ни споделят с нас драматично твърде лична информация (често измислена), за да ни накарат ние самите да разкрием повече лична информация. Тук те използват заложеният в нас механизъм на Реципрочността – склонни сме да отвръщаме огледално на поведението на другите.Друга техника е тази на Селективното забравяне. При нея манипулаторите претендират, че са забравили нещо важно, което някога са ни казали или ние сме им споделили. Това се случва винаги когато казаното има връзка със сегашната ситуация и те трябва да понесат негативните последствия за действията си в реалността.  Друг механизъм е тактиката на Натрапеното помагане. Обикновено манипулаторите откликват бързо на нуждата ни от помощ. След това обаче те ще използват тази ситуация, за да ни накарат да се почувстваме много виновни, сякаш сме изчерпали част от ресурсите им. И в бъдещето дълго време ще изтъкват в разговорите ни колко много са направили за нас. Така че ние самите да правим неща за тях, за да компенсираме неимоверните усилия, които те са положили за нас някога. Също със много мощно въздействаща е тактиката на Лъжата чрез пропускане. При нея при възпроизвеждане на една ситуация манипулаторът ще изпусне ключовите събития за нея и тя ще звучи по съвсем различна в очите на слушателя.Можем още дълго да търсим психологическите механизми, които стоят зад кулисите на съзнанието на успешните емоционални манипулатори. Без да искаме, понякога всички ние използваме някои от гореизброените механизми. Въпросът е кога го правим умишлено и в големи дози с цел да се възползваме от другите по изгоден за нас начин? Въпросът е, когато редят нов пъзел на реалността, за да подменят изкуствено истинската действителност, те да бъдат разкрити. Проблемът идва, когато спираме да бъдем автентични и единствено влизаме. Тогава в един момент ние трябва категорично да се противопоставим на емоционалните манипулатори в животите си. Защото животът е създаден, за да бъде пространство на истински автентични срещи. Животът е, когато някой знае по-добре планинските маршрути, да ни начертае карта. Да ни остави маркировка по дърветата. И някъде там, по общия си път, да се срещнем. Животът е твърде кратък за психологични войни от този манипулативен характер. В тези битки никой никога не печели. Рано или късно даже емоционалните манипулатори биват разкрити. И ние с мощен писък напускаме световете им. И те остават сами.", "date": "2017.12.01", "title": "Зад кулисите на емоционалните манипулатори"}
{"url": "https://offnews.bg/politika/maia-manolova-s-prochuvstveno-pismo-do-deputatite-za-sotcialnata-polit-670384.html", "text": "\"Днес занесох в парламентарните групи по едно писмо - прочувствено и гневно - в пореден опит да привлека вниманието им върху една ужасна несправедливост, която депутатите от социалната комисия извършиха през тази седмица\", каза пред журналисти в Народното събрание омбудсманът Мая Манолова.Поводът за писмото е отказът на депутатите от социалната комисия да приемат промени в Кодекса на труда, предложени от нея, с които служители на фалирали фирми и предприятия да могат по-лесно и сигурно да си получат неизплатените възнаграждения.Заседанието на комисията бе тази седмица, а след отказа на депутатите да приемат това предложение, Манолова почти се разплака.\"Абсолютно бездушие\", бяха думите ѝ пред журналисти тогава.\"Не става думи за емоции, става дума за справедливо отношение към хората, които са си заработили заплатите. С едно гласуване депутатите могат да им дадат възможност да си получат парите или да отнемат тази възможност\", каза омбудсманът.Още след заседанието на комисията социалният министър Бисер Петков каза, че за подобна промяна в Главната инспекция по труда нямат нито времето, нито парите, нито обучените кадри. Отговорът на Манолова:\"Видиш ли, 6 месеца им трябвало за подготовка. Елементарно е, имат си юристите.\"", "date": "2017.12.01", "title": "Мая Манолова с прочувствено писмо до депутатите за социалната политика"}
{"url": "https://offnews.bg/obshtestvo/nova-sgrada-v-sofia-samo-ako-obshtinata-ima-teren-za-ulitca-do-neia-670367.html", "text": "Строителство на нова сграда в София вече няма да има, ако тя не граничи с терен, който е собственост на общината. Не издавам разрешения за строеж с договор за право на преминаване, защото това води до конфликти и спира изграждането на улици и канализация. Това обяви главният архитект на столицата Здравко Здравков на обществено обсъждане за инфраструктурните проблеми на \"Манастирски ливади - Изток\" с жители на квартала и представители на Спаси София на \"Московска\" 33. Арх. Здравков направи презантация на това, което предстои да се случва в квартала. От нея стана ясно, че вече е получено разрешение за строеж на детска градина. Цялостния план за регулация и застрояване на Манастирски ливади-Изток е приет през 2001 година и потвърден през 2009 г. и чрез него са защитени 300 дка за улици върху частни терени. Това ни дава право да провеждаме процедури по отчуждаване, обясни главният архитект.До този момент са отчуждени 170 дка, уточни столичният кмет Йорданка Фандъкова. 30 милиона лева ще са необходими за отчуждаване само за бул. \"Тодор Каблешков\" в целия му габарит от \"Костенски водопад\" до \"Емилиян Станев\" при \"Черни връх\", още около 25 милиона лева ще са необходими за изграждането му, допълни Фандъкова. Тя пое конкретни ангажименти пред съседите си, но подчерта, че има много обжалвания и делата вървят по общия ред. Фандъкова: Живея в този квартал, познавам отлично проблемите муРешаването на проблемите в квартали като „Манастиски ливади“ трябва да се случва при максимална публичност и непрекъснат диалог. Аз живея в този квартал. За мен е изключително важна тази среща. Познавам отлично проблемите на квартала, заяви столичният кмет Йорданка Фандъкова. По думите ѝ безспорно „Манастирски ливади“ е един от кварталите с много сериозни проблеми по отношение на публичната инфраструктура.„Ние сме групирали проблемите в града. „Манастирски ливади“ - Изток и Запад, „Кръстова вада“ и  „Витоша“ - това са кварталите, за които в момента работим активно. Те имат почти сходни проблеми и те се дължат на интензивното строителство през последните 10-15 години, както и на липсата на общински терени публична собственост, които са за изграждане на инфраструктура. Този проблем изисква много сериозна работа, много сериозни инвестиции и много, много средства. През последните години районните кметове в тези райони заедно с ресорния заместник-кмет имат задачата да работят точно в тази посока, каза още Фандъкова. ", "date": "2017.12.01", "title": "Нова сграда в София, само ако общината има терен за улица до нея"}
{"url": "https://offnews.bg/politika/vlastta-mozhe-da-nabliudava-neudobnite-chrez-sluzhbite-smiata-shefat-670380.html", "text": "Има атака срещу Националното бюро за контрол на специалните разузнавателни средства (НБКСРС), за да не може да се контролира кой кого следи и подслушва. Това стана ясно от изказване на председателя на бюрото Бойко Рашков в интервю за bTV. В последните няколко месеца бюрото беше обект на безпрецедентна атака от страна на прокуратурата, която поиска отнемането на допуска до класифицирана информация на зам.-председателя на бюрото . Причината - Гатев помагал на подсъдими лица да попълват заявления до бюрото за това дали са подслушвани незаконно или не. В отговор Бойко Рашков контраатакува като заяви, че има данни за поредица от неправомерни действия от страна на някои органи по прилагането на СРС. НБКСРС беше  през 2013 година в отговор на скандалите с поредицата от незаконни подслушвания, след като в общественото пространство , включително и с премиера Бойко Борисов. Четири години по-късно шефът на бюрото твърди, че има хора които искат бюрото да бъде закрито, така че службите да останат изцяло под контрола на изпълнителната власт. \"Изрази като: \"Трябва да се смачка бюрото\", аз знам кой ги е произнесъл\", коментира Рашков в петък. По думите му най-уязвими от СРС са политиците. \"Чрез използване на СРС по отношение на един политик, независимо дали е законосъобразно или не е, се придобива информация, и неговата политическа дейност става достояние. Опасността по отношение на политиците е малко по завишена, защото тези, които управляват в момента, мога да наблюдават своите опоненти с използването на държавния апарат. Службите, които контролират граждани са подчинени на изпълнителната, на политическата власт, който управлява страната\", обясни Рашков. Според него именно в това е проблемът - кой чете информацията и как я използва. \"Възлагането на контрола на изпълнителната власт само, крие рискове за това упражнява ли се такъв контрол\", категоричен е шефът на бюрото. По думите му с атаката срещу неговия заместник се цели блокиране на работата на бюрото. \"Аз имам категорична информация, че целта е била бюрото. И насоката на дейността на ДАНС е точно такава, защото там има информация не само за Гатев, каквато са могли да съберат, включително и такава, която не отговаря на истината\", коментира Рашков.Той обясни, че със създаването на бюрото страната ни е изпълнила изискванията на Европейския съд за правата на човека, който произнесъл осъдителна присъда заради незаконно подслушване. В това решение се посочвало, че 10 хил. СРС за мащабите на България са прекалено голям брой. \"Сега сме успели да редуцираме този брой под половината\", обясни Рашков.  По думите му за 2016 г. са наблюдавани, следени и подслушвани 2749 души, от които под 10 процента са политици и магистрати. Той се закани да предостави пред парламента данни за конкретни злоупотреби от конкретни служби. Той обаче намекна за \"драстични нарушения\" в ДАНС. Сред тях са внасяне на искания за прилагане на СРС до съд, който не е компетентен да издаде подобно разрешение. В последните години съдът отказвал все по-често подобни искания.", "date": "2017.12.01", "title": "Властта може да наблюдава неудобните чрез службите, смята шефът на бюрото за СРС"}
{"url": "https://offnews.bg/obshtestvo/zelena-zona-v-oborishte-krivata-reka-i-vazrazhdane-670379.html", "text": "Зелена зона за платено паркиране ще има на практика в целия район \"Оборище\" в София до лятото на следващата година. Жителите на района подкрепят въвеждането й, стана ясно след обществено обсъждане с кмета Васил Цолов вчера. Очаква се СОС да гласува промените през април и след необходимите два месеца за подготовка, зелената зона да започне да действа през юни или юли. По лев на час или по 100 лв. за годишен стикер за жителите на района ще се плаща и по \"Христо и Евлоги Георгиеви\", \"Ген. Данаил Николаев\", \"Ситняково\", \"Черковна\" и \"Султан тепе\".Обществените обсъждания в Красно село и Възраждане също показват, че ще се разшири зелената зона и в районите \"Възраждане\" и Красно село, пак по същото време догодина. В \"Красно село\" тя ще обхване Кривата река - улиците между булевардите \"Иван Гешов\", \"Пенчо Славейков\", \"Ген. Тотлебен\" и улица \"Георги Софийски\".В район \"Възраждане\", където предстои още едно обществено обсъждане, зелената зона ще е между \"Сливница\", \"Константин Величков\", бул. \"Ген. М. Д. Скобелев\" – ул. \"Опълченска\", ул. \"Димитър Петков\" и др.", "date": "2017.12.01", "title": "Зелена зона в Оборище, Кривата река и Възраждане"}
{"url": "https://offnews.bg/sviat/potvardeno-raketata-na-kim-mozhe-da-dostigne-vashington-670368.html", "text": "Южнокорейски военни потвърдиха, че новата междуконтинентална балистична ракета на Северна Корея може да порази цели, намиращи се на разстояние 13 000 километра и ако бъде изстреляна под съответен ъгъл, би могла да достигне Вашингтон, съобщи Асошиейтед прес.Министерството на отбраната на Южна Корея заяви пред депутати, че все пак още не е ясно дали наистина ракетата Хвасон-15 може да бъде използвана за бойни цели. Необходимо е да бъдат направени допълнителни оценки, за да се прецени дали бойната глава на ракетата ще издържи повторно навлизане в атмосферата, дали може да бъде прецизно насочвана и да произведе планирана експлозия, заявиха експерти.По-рано южнокорейският президент Мун Дже-ин заяви в телефонен разговор с американския президент Доналд Тръмп, че Северна Корея все още има технически проблеми, които трябва да реши, преди да разполага с отговаряща на всички изисквания междуконтинентална балистична ракета, която да представлява реална заплаха за американските градове.Междуконтинентална балистична ракета \"Хвасон-15\" може да носи ядрена бойна глава и да достига цялата континентална територия на САЩ, обяви официалната информационна агенция на Пхенян КЦТА, след тестовете ѝ.", "date": "2017.12.01", "title": "Потвърдено: Ракетата на Ким може да достигне Вашингтон"}
{"url": "https://offnews.bg/sviat/nashestvie-na-italiantci-koito-iskat-da-stanat-shvejtcarski-seliani-s-670370.html", "text": "Швейцарското селце Албинен, което предложи по 25 000 швейцарски франка (25 000 долара) на млади хора, които пожелаят да се заселят в него, вече отчита голям интерес към инициативата. Така местните се надяват да спрат обезлюдяването - проблем, който засяга доста планински населени места в Швейцария, предаде ДПА. Агенцията се позовава на онлайн изданието \"20 минути\".Жителите на селото подкрепиха вчера със 71 гласа \"за\" и 29 този си необичаен план, макар че през последните дни, след като медиите писали за него, в селото изненадващо дошли много гости - и от Швейцария, и от чужбина, за да разпитат за подробностите.Според жителите на селцето - общо 250 души - от Италия пристигнала група хора дори с куфари, очаквайки да получат обещаните пари. Офертата обаче важи при определени условия. Заселниците трябва да се под 45-годишна възраст, да си купят или построят дом за най-малко 200 000 франка и да останат поне десет години в селото, уточнява БТА.Преди гласуването кметът на Беат Йост предупреди съселяните си, че Албинен може съвсем скоро да изчезне.Други швейцарски села също предлагат стимули, за да се преборят със застаряването на населението и миграцията към градовете, включително по-евтини парцели за строеж или обществен транспорт. Отдалеченото селце Гондо пък предложи евтин ток, за да привлече IT компания.", "date": "2017.12.01", "title": "Нашествие на италианци, които искат да станат швейцарски селяни срещу 25 000 долара"}
{"url": "https://offnews.bg/volejbol/natcionalite-uznaha-zhrebia-si-za-svetovnoto-670413.html", "text": "Мъжкият ни национален отбор по волейбол ще играе с тимовете на Полша, Иран, Куба, Финландия и Пуерто Рико в груповата фаза на Световното първенство по волейбол през 2018 година.Това отреди тегленият жребий на бляскава церемония във Флоренция. Съставът на селекционера Пламен Константинов е водач в Група D и ще изиграе всичките си срещи в зала „Конгресна“ във Варна.В Група B, срещите, от която ще се проведат в „Булстрад Арена“ в Русе, жребият събра Бразилия, Канада, Франция, Египет, Китай и Холандия. До началото на битката за шампионската титла остават точно 283 дни.Първите срещи ще се изиграят на 10-и септември, а 20 дни по-късно е финалът в Торино.", "date": "2017.12.01", "title": "Националите узнаха жребия си за световното"}
{"url": "https://offnews.bg/112/zapaliha-dzhipa-na-shefa-na-zatvora-v-plovdiv-670369.html", "text": "Запалиха колата на шефа на пловдивския затвор Божил Иванов. Инцидентът е станал снощи, съобщи Нова телевизия.Джипът е бил полят със запалителна течност в предната част. Пожарникарите са пристигнали бързo и са успели да овладеят пламъците, но предната част на джипа е унищожена.Иванов не е бил заплашван.Самоличността на извършителите не е установена. Според очевидци палежът е дело на двама души.Преди време автомобилът на шефа на охраната на затвора също беше полят със запалителна течност.", "date": "2017.12.01", "title": "Запалиха джипа на шефа на затвора в Пловдив"}
{"url": "https://offnews.bg/analizi-i-komentari/reza-zarrab-zatvornikat-ot-kogoto-erdogan-se-strahuva-670383.html", "text": "Извън родината си 5531 турски граждани се намират в затворите в 147 страни по света. Това съобщава през месец март външният министър на Турция Мевлют Чавушоглу, цитиран от в. „Тюркийе“. Но един от тях е много специален на турските власти и най-вече на президента и лидер на управляващата Партия на справедливостта и развитието (ПСР) Реджеп Тайип Ердоган. Намиращият се в затвор в САЩ ирански бизнесмен с турски паспорт Реза Зарраб (Ръза Сарраф) бе човек обгрижван от турските власти.Няма информация управляващите да се интересуват от останалите 5530 турски граждани, намиращи се в затворите по света. Специалното отношение на първите мъже на Турция към Реза Зарраб, буди повече съмнение и въпроси, отколкото уважение към дейността на властта. Затворникът Реза Зарраб е водеща тема за турските медии и по всичко изглежда, че ще е така още много дълго.Но с какво е по-специален иранският бизнесмен Реза Зарраб от всички останали турски граждани? С какво прикова вниманието върху себе си в Турция и вече от водещите световни медии, които обширно започнаха да пишат за неговите признания пред американския съд.На 29 ноември Реза Зарраб се изправи пред съд в САЩ. Той бе задържан от агенти на ФБР на 19 март 2016 г. на летището в Маями, Флорида по обвинение за нарушаване на ембаргото, което бе наложено на Иран, финансови измами, пране на пари и даване на подкуп. Зарраб е сред ключовите фигури в най-големия корупционен скандал в републиканската история на Турция, гръмнал на 17 декември 2013 година, в който бяха намесени близкото обкръжение на Ердоган. След разкритията се наложи да бъдат сменени четирима министри. Последва остра реакция на управляващите, които смениха разследващите прокурори. Тогава Зарраб изкара 72 дни в турски затвор с обвинение за корупция и финансови злоупотреби и бе освободен заедно с другите обвиняеми (синове на министри, видни бизнесмени и шеф на държавна банка).Зарраб бе освободен от наказателна отговорност в Турция и всички обвиняеми си получиха обратно парите, които бяха намерени в домовете им по време на полицейската акция, заедно с лихвите им за няколко месеца.Веднага Ердоган приписа разобличаването на корупционния скандал на Фетхуллах Гюлен и неговите симпатизанти, които според него чрез делото са опитали да направят „цивилен преврат“ и да го свалят от власт. Разследването бе прекратено като заговор на гюленистите, а скандала потулен. Открито репресиите срещу т.нар. гюленисти датират от тогава.След мегакорупционния скандал президентът Ердоган (тогава все още премиер) подкрепи Реза Зарраб и го нарече „бизнесмен филантроп“, който сам е покрил 15% от дефицита по текущата сметка на Турция. Подкрепата на властта към Зарраб продължи и през 2015 г. Тогава на специална церемония той официално бе награден от двама министри за своите бизнес успехи!Потуленият от режима на Ердоган корупционен скандал в Турция сега обаче се разраства. От локален турски проблем се превръща в международен, влизайки в американски съд.Почти година и половина след ареста на Зарраб американските власти издадоха заповед за задържането и на бившия министър на икономиката в кабинета на Ердоган Зафер Чаглаян. Още по време на корупционния скандал той бе обвинен, че е получил крупни подкупи от страна на Зарраб.Подсъдимият в момента в САЩ Реза Зарраб от обвиняем стана свидетел по мегаделото за нарушаването на ембаргото срещу Иран и призна, че е подкупил Зафер Чаглаян с 50 милиона долара. Чаглаян, който по онова време бе в много близки отношения с Ердоган, беше един от четиримата отстранени от длъжност министри.Турските медии, цитирайки американски източници, писаха още преди старта на делото в САЩ, че Зараб е направил пълни самопризнания пред американските власти за връзките си с отговорни турски политици в сделките в нарушение на санкциите срещу Иран. Така „бизнесменът филантроп“, както го бе определил Ердоган, от обвиняем се е превърнал в свидетел на американската страна.Преди старта на делото Турция на два пъти изпрати нота до САЩ със запитване къде е Зарраб, но отговорът така и не стана известен (изпращане на нота не се случвало и при най-обтегнатите отношения между Анкара и Вашингтон – б.а.). От друга страна президентът Ердоган заяви, че делото е политическо и измислено. Според него случаят Реза Зарраб не е нищо друго, освен скалъпен компромат срещу Турция.Преди започване на делото в САЩ турският премиер Бинали Йълдъръм в публична реч обвини американските власти в оказване на натиск върху Зарраб.Относно процеса турският министър на икономиката Нихат Зейбекчи реагира остро с думите:Правителственият говорител Бекир Боздаг твърди, че бизнесменът е бил заплашван с присъда от 35-40-150 години, ако не даде признания, каквито се искат от него.Въпреки атаките на турските управляващи към САЩ, начело с Ердоган, анализатори са на мнение, че Зарраб ще създаде сериозни главоболия властта в Турция. За това управляващите се страхуват и сън не ги лови нощем.Как започна всичко?До корупционния скандал името на Реза Зарраб фигурира основно в жълтите страници на медиите, където се пише за богатсвото и успешния бизнес на 33-годишния иранец придобил турско гражданство (тогава по-млад). След това следва брака му с Ебру Гюндеш, една от най-популярните певици в Турция. Луксозният им живот е честа тема по страниците на жълтите издания.17 декември 2013 г. обаче е датата, на която Реза Зарраб става известен на цяла Турция. Тогава избухва корупционният скандал, засегнал близкото обкръжение на Ердоган.Реза Зарраб бе арестуван, заедно с още 53-ма обвиняеми, сред които синове на трима министри и директорът на държавната „Халкбанк“ Сюлейман Аслан. Бяха намерени значителни суми в домове на заподозрените, а в кутии за обувки в дома на Сюлейман Аслан полицаите откриха около 4 милиона долара.Тогава Зарраб изкара 72 дни в турски затвор по обвинение в корупция и финансови злоупотреби и бе освободен заедно с другите обвиняеми, след като разследващите прокурори бяха сменени от управляващите. Тогава Ердоган определи случващото се като „преврат срещу правителството“. Той се закани, че виновните ще си платят, като на мушка бяха сложени полицаите и прокурорите, дръзнали да разследват корупцията и злоупотребите по високите етажи на властта. До няколко месеца всички задържани по обвинение за корупция и злоупотреби бяха освободени, като управляващите спряха опитите за създаване на специална парламентарна комисия, която да разследва уволнените от кабинета министри.Реза Зарраб - „бизнесменът филантроп“След корупционния скандал президентът Реджеп Тайип Ердоган (тогава все още премиер) подкрепи Реза Зерраб и го нарече „бизнесмен филантроп“, като посочи, че гарантира за „честния бизнесмен“. След това Реза Зарраб се ползваше със специална протекция от управляващите в страната, като стана ясно, че двама полицаи са го пазили по време на почивка.На 22 юни 2015 г. Реза Зарраб бе награден на специална церемония в присъствието на президента Ердоган, като наградата му бе връчена от вицепремиера Нуман Куртулмуш и министъра на икономиката Нихат Зейбекчи. Неговата фирма “Volgam Gıda Dış Ticaret Limited” получи награда за най-голям износител на скъпоценности.Преди да отпътува за САЩ за международната конференция по ядрената безопасност, президентът Ердоган коментира и ареста на Зерраб. Той посочи, че арестът на Зерраб не засяга „нашата държава и не може да знаем за пране на пари ли става въпрос“.Веднага след това в социалните медии се появиха коментари, че наистина случаят Реза Зерраб не засяга турската държава, а засяга лично Ердоган!Според информация на в. „Хюррийет“ адвокатът на Бабек Зенджани, Ресул Кухпайезаде, призна престъпленията, извършени от Реза Зерраб. Бабек Зенджани и Реза Зерраб са съдружници и са действали заедно при нарушаване на ембаргото, наложено срещу Иран.Зенджани бе арестуван също през декември 2013 г. в Иран. На 6 март 2016 г. той бе осъден на смърт от съд в столицата Техеран за измами на стойност 2,8 милиарда долара.„Бизнесменът филантроп“ Реза Зарраб започна със самопризнанията пред американския съд и тези горчиви истини плашат Ердоган, неговото близко обкръжение и властта в Турция. Предстои да научим много неща, които ще бъдат отхвърляни на момента от най-високо ниво в Турция. Не е трудно да се предположи, че антиамериканската риторика при южните ни съседи ще се засили, а турско-американските взаимоотношения ще се обтегнат допълнително.", "date": "2017.12.01", "title": "Реза Зарраб - затворникът, от когото Ердоган се страхува"}
{"url": "https://offnews.bg/obshtestvo/dekemvri-zapochva-s-valezhi-stoplia-ni-tciklonat-filip-670366.html", "text": "Декември започва с оранжев код за обилни валежи за осем области в страната. Ще вали опасно силно в София град, София област, Перник, Кюстендил, Благоевград, Смолян и Кърджали, където кодът е и за силен вятър. Над 1800 метра дъждът ще премине в сняг. Жълт код за валежи е обявен във Видин, Монтана, Враца, Ловеч и Пловдив, а за силен вятър - в Хасково, Ямбол, Сливен, Бургас, Варна и Добрич. Морето ще е бурно, вълните ще са от 3-4 бала. Максималните температури ще варират между 6 и 15 градуса днес, според прогнозата на НИМХ. Днес през страната ни преминава средиземноморският циклон \"Филип\". През първия зимен месец - астрономическата зима започва на 21 декември в 18 часа и 28 минути, термометрите ще падат до минус 15 градуса и ще се качват до 18 градуса. Към 4-5 декември от север-северозапад ще нахлуе студен въздух. Температурите ще се понижат и дъждът ще премине в сняг. През последните дни от десетдневието температурите относително ще се повишат, но ще останат по-ниски от обичайните. Отново ще има валежи, предимно от сняг.Динамично ще се задържи времето през второто десетдневие на декември. През повечето дни температурите ще останат по-ниски от обичайните. Около 12-13 декември отново ще има валежи, в по-голямата част от страната, предимно от сняг.В началото, в средата и в края на третото десетдневие на месеца, отново ще има вероятност за валежи. ", "date": "2017.12.01", "title": "Декември започва с валежи, стопля ни циклонът Филип"}
{"url": "https://offnews.bg/obshtestvo/bez-voda-na-chetiri-mesta-v-stolitcata-670365.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Пресвързване на нов уличен водопровод на ул. \"21 век\", кв. \"Витоша\" налага спиране на водоподаването от 10:00 до 18:00 часа на  ул. \"21 век\", от ул. \"Димитър Страшимиров\" до ул. \"21 век\" №29, №36, ул. \"Проф. Христо Вакарелски\", от №16 до №20 и №19.Подмяна на сградно водопроводно отклонение на ул. \"Велбъжд\", кв. \"Васил Левски\", се налага спиране на водоподаването от 09:30 до 17:30 часа на ул. \"Велбъжд\", от ул. \"Поп Груйо\" до ул. \"Станислав Доспевски\".Във връзка с подмяна на сградно водопроводно отклонение на ул. 301, кв. \"Факултета\", се налага спиране на водоподаването от 10:00 до 14:00 часа на ул. 300, ул. 302, ул. 303, ул. 306 от ул. 302 до №2.Диагностика на уличен водопровод на ул. \"Христо Ботев\", с. Казичене, налага спиране на водоподаването от 09:30 до 17:30 часа на ул. \"Никола Петков\", ул. \"Христо Ботев\", ул. \"Аличо\", ул. \"Околовръстна\". ", "date": "2017.12.01", "title": "Без вода на четири места в столицата"}
{"url": "https://offnews.bg/ikonomika/vdigat-dnevnata-vinetka-za-kamioni-trimesechnata-za-leki-koli-e-54-lv-670387.html", "text": "Еднодневният винетен стикер за тежкотоварни камиони над 3.5 тона става 23 лв. или 12 евро. Това предвиждат промени в Наредбата за условията и реда за събиране на таксите за ползване на пътната инфраструктура по Закона за пътищата, които са внесени от регионалния министър. Промяната е аргументирана с редакции в евродиректива 1999/62/ЕО за таксите за тежкотоварни автомобили, съгласно които дневната такса е еднаква за всички категории превозни средства и възлиза на 12 евро.От регионалното министерство изчисляват увеличаване на приходите с близо 2.8 млн. лв. Анализът показва, че средно годишно над 1 300 000 шофьори на автомобили над 3.5 тона купуват дневни винетни стикери. Очаква се също около 37 хил. леки автомобили, или близо 7% от водачите, да си купуват тримесечни винетки. Повече приходи означава и подобряване на инфраструктурата, мотивират се вносителите на промените. В предложението за промени се посочва, че:За да бъдат спазени тези изисквания от МРРБ предлагат съкратен срок за обществено обсъждане на предложението от 14 дни.Във връзка с цената на тримесечната винетка за леки автомобили, от регионалното министерство се позовават на анализ на Института за икономически изследвания при БАН (ИИкИ - БАН), в който е посочено, че цената трябва да е по-висока от месечната и по-ниска от годишната като се спазва пропорционалност за намаляваща стойност с увеличаване срока на валидност. Така се стигнало до стойност на тримесечната винетка от 54 лв. или 28 евро.Цените на останалите винетки за леки автомобили се запазват - 97 лева за годишна винетка, 30 лева за месечна, 15 лева за седмична.Годишните винетки пък ще имат срок на действие от датата на купуването им, а не както досега - за календарна година. Липсата на обществено обсъждане доведе до отмяна на новите цени на винетките от Върховния административен съд (ВАС). Мотивите бяха, че не са спазени Законът за нормативните актове (ЗНА) и Административнопроцесуалният кодекс (АПК), както и че не са посочени мотиви за промяна в цените. Втора инстанция на съда обаче отмени това решение и остави в сила цените.", "date": "2017.12.01", "title": "Вдигат дневната винетка за камиони, тримесечната за леки коли е 54 лв."}
{"url": "https://offnews.bg/zvezdi/eto-kolko-pecheli-maraia-keri-vsiaka-godina-ot-all-i-want-for-christm-670409.html", "text": "Една от най-известните коледни песни в света със сигурност е \"Аll I want for Christmas\" на Марая Кери. Песента излиза на бял свят през 1994 г. и от тогава се пуска по радиата и телевизиите в цял свят всяка година през декември. Вече 23 години тя печели огромна сума пари само от авторски права и други лицензи над песента. Наскоро \"Дейли мейл\" обяви, че тя печели сумата от  376 000 паунда или 426 481 евро годишно от емблематичната си песен.Тази Коледа се очаква да излезе и филмче, вдъхновено от песента. В него ще се разказва историята на малко момиче на име Марая, което мечтае да получи кученце за празника. Година след година обаче мечтата и не става реалност.", "date": "2017.12.01", "title": "Ето колко печели Марая Кери всяка година от 'Аll I want for Christmas'"}
{"url": "https://offnews.bg/politika/promeniat-zakona-za-narkotitcite-zaradi-investitcia-ot-50-mln-i-3000-670386.html", "text": "Единодушно днес депутатите в парламента приеха промени в Закона за контрол върху наркотичните вещества. На първо четене народните избраници промениха правилата за употребата на наркотични вещества в индустрията.Мотивите на вносителите от ГЕРБ и Обединени патриоти са, че с предложения законопроект се създава законова делегация чрез подзаконов акт химически смеси за промишлеността да могат да бъдат използвани, когато наркотичното вещество не надвишава определено количество и не може да бъде използвано директно и извлечено с лесно достъпни или икономически изгодни средства.Конкретен пример за подобна индустриална полза от наркотично вещество е производството на полимерни изделия за промишлеността. За тях се ползват химически смеси, които в малък процент съдържат веществата 1,4 Бутанидол и/или Гама-бутиролактон (GBL). Получен краен продукт от ползването на тези вещества е полиуретан, който служи за направата на уплътненията, наречени громети.Една от причините за промените в Закона, който преседява близо година в Народното събрание, е стартиращата скоро дейност на предприятие за кабелно оборудване за автомобили.То ще създаде 3150 работни места в Плевенско, а инвестицията е за 45,5 млн. лева.Планирана е и друга подобна инвестиция от чуждестранен инвеститор на стойност от 100 млн. лева. Обещанието е за 2000 работни места.\"Без възможността за влагането на гореспоменатите химически смеси в производствения процес съществува реална възможност проектите на инвеститорите да бъдат пренасочени в друга държава от ЕС, в която използването им не е забранено\", пишат вносителите в мотивите си.До разгорещен дебат в зала не се стигна. Позиция изразиха вносителите и опозицията от БСП. Социалистите посочиха опасенията си от това, че става въпрос за молекула, която представлява мощен синтетичен наркотик. Все пак всички се обединиха около тезата, че между 1-во и 2-ро четене трябва да се направят промени, тъй като сега предложенията не са достатъчно прецизирани.Според БСП най-важно е да се създаде законова уредба и специална наредба, която трябва да уреди както вноса, така и транспорта на производството. \"Строг контрол\", каза по темата \"червеният\" депутат Стефан Бурджев.За мнение по темата потърсихме Димитър Карагегов - програмен мениджър на Българското либертарианско общество и основен идеолог на движението за легализация на наркотиците Liberty 420.\"Това е стъпка напред поне за индустрията. Не решава сериозните проблеми на материята и какъв ще е курсът на властта към наркотиците. Това е решение в името на частния интерес, но е време Националният съвет по наркотични вещества да започне да мисли и за обществения\", каза Карагегов.", "date": "2017.12.01", "title": "Променят Закона за наркотиците заради инвестиция от 50 млн. и 3000 работни места"}
{"url": "https://offnews.bg/sviat/organizatorat-na-atakata-na-letishteto-v-istanbul-e-likvidiran-v-gruzi-670410.html", "text": "Бивш боец на групировката \"Ислямска държава\", заподозрян като организатор на кръвопролитното нападение на летище \"Ататюрк\" в Истанбул през юни 2016 г., е бил ликвидиран при операция на спецслужбите в Грузия миналата седмица, съобщи говорителката на грузинската Служба за държавна сигурност Нино Гиоргобиани, цитирана от Ройтерс и БТА.По думите ѝ е потвърдено, че един от тримата убити по време на операцията на 22 ноември е чеченецът Ахмед Чатаев, като самоличността му е установена с помощта на ФБР чрез анализ на ДНК и пръстови отпечатъци. Операцията на грузинските спецчасти се е провела в жилищна сграда в предградие на Тбилиси и е продължила около 20 часа. Освен тримата заподозрени е загинал един грузински полицай и са ранени трима негови колеги. Арестуван е бил и един член на въоръжената група. Грузинският вътрешен министър Гиорги Гахария каза, че вероятно членовете на клетката са влезли в Грузия нелегално. Подробности около случая все още се установяват.При самоубийствения бомбен атентат на истанбулското летище \"Кемал Ататюрк\"на 28 юни 2016 г. загинаха 45 души, а десетки бяха ранени. Турските власти назоваха Ахмед Чатаев, бивш полеви командир в ИД, като евентуален организатор на терористичния акт.", "date": "2017.12.01", "title": "Организаторът на атаката на летището в Истанбул е ликвидиран в Грузия"}
{"url": "https://offnews.bg/obshtestvo/lavat-asen-pristigna-ot-razgrad-na-lechenie-v-stolichnia-zoopark-670411.html", "text": "Един от лъвовете от зоопарка в Разград постъпи за лечение и специализирани грижи в единствения национален спасителен център за екзотични животни – Зоологическата градина в София.Той беше докаран със специализиран транспорт и при повишено внимание от риск за влошаване на здравословното му състояние.При постъпване в Столичния зоопарк, лъвът Асен е диагностициран във видимо тежко физическо и психическо състояние. Към момента животното преминава през различни медицински прегледи, така че да се установи цялостното му здравословно състояние, след което комисия от ветеринарни лекари ще набележи по–нататъшни мерки за подобряването му.Лъвът е настанен в отделна сграда, където има на разположение четири големи помещения, в част от които се провеждат и поредица от рехабилитационни упражнения, за укрепване на физическото му състояние.Лъвът Асен ще остане в Столичния зоопарк до трайното подобряване на неговото състояние, след което ще бъде транспортиран до едно от убежищата за големи котки на фондация „Четири лапи\". ", "date": "2017.12.01", "title": "Лъвът Асен пристигна от Разград на лечение в столичния зоопарк"}
{"url": "https://offnews.bg/obshtestvo/poroiat-v-sofia-navodni-chisto-novia-bulevard-dondukov-670417.html", "text": "Поройният дъжд в София наводни новия бул. \"Дондуков\". Крайният срок за завършване на булеварда, обявен от кмета Йорданка Фандъкова, изтича днес. За локвите по ремонтирания булевард информира общинският съветник Иво Божков. На страницата си във фейсбук той написа: 7 милиона за един гьол - гарантирано от недосегаемата Трейс. Първият дъжд по случай официалното откриване на чисто новия ремонтиран булевард Дондуков показа способността и качественото изпълнение на доказалата се в национален план строителна фирма любимец на властта. Гражданите на София и най-вече на квартал Оборище ще могат да доразвият плувните си способности за 2018, когато София ще бъде европейска столица на спорта! Успех съседи, дълбочината на плувните съоръжения на места е достатъчна, за да не виждате дъното(на улицата, не на положението). ", "date": "2017.12.01", "title": "Пороят в София наводни чисто новия булевард \"Дондуков\""}
{"url": "https://offnews.bg/obshtestvo/otmeniha-zapalvaneto-na-svetlinite-na-kolednata-elha-v-sofia-zaradi-vr-670414.html", "text": "Столична община отмени запалването на светлините на коледната елха пред НДК заради лошото време, съобщиха от общината. Запалването на светлините на елхата, придружено с празнична програма и заря, беше предвидено за тази вечер. За момента не е обявена нова дата за събитието. Тя ще бъде оповестена по-късно. Предвидено е около НДК да бъдат украсени 40 дървета. Те ще бъдат украсени с 4 км светещи маркучи, още 7 км ще се увият по 200 дърветата на ключови места в столицата. Коледната украса в столицата тази година ще включва още светлинен тунел от звезди на Моста на влюбените, коледна горичка на площад \"Св.Неделя\", 80 светещи завеси по жълтите павета и др. ", "date": "2017.12.01", "title": "Отмениха запалването на светлините на коледната елха в София заради времето"}
{"url": "https://offnews.bg/112/kola-se-vriaza-v-mantinela-kraj-televizionnata-kula-v-sofia-670371.html", "text": "Жестока катастрофа край Телевизионната кула в София е станал около 6,30 часа тази сутрин. Автомобилът се е нанизал на мантинелата. Вероятно скоростта на движение е била висока. Шофьорът е откаран в болница. Пожарни, полиция и линейка са пристигнали на мястото на инцидента, наложило се е да режат ламарините на колата, за да извадят шофьора. Мъжът е на 33 години и е в тежко състояние със счупена гръдна кост, тежка травма на бял дроб и тежка коремна травма, настанен е в реанимация на УМБАЛ \"Св. Анна\", съобщиха от болницата. ", "date": "2017.12.01", "title": "Кола се вряза в мантинела край Телевизионната кула в София"}
{"url": "https://offnews.bg/sviat/za-prav-pat-ot-200-godini-iaponski-imperator-shte-abdikira-670385.html", "text": "Японският император Акихито ще отстъпи престола на 30 април 2019 г., а от 1 май император ще бъде големият му син, престолонаследникът Нарухито, съобщи БТА.Новината първоначално бе съобщена от японски медии, а по-късно бе потвърдена пред журналисти от премиера Шиндзо Абе. Очаква се официалното съобщение да бъде направено от кабинета другата седмица.Датите бяха определени на състоялото се заседание на специалния съвет по въпроса за абдикирането на монарха, в което участва и премиерът. В консултациите участваха десет души, включително председателите на двете камари на парламента, председателят на Върховния съд и ръководителят на Управлението на императорския двор.Тази дата за церемонията по абдикирането бе предпочитаната от японското правителство, защото другият вариант, който се обсъждаше - предаването на престола да стане на 31 март срещу 1 април - щеше да съвпадне с планираните за този период местни избори и с обсъждането на бюджета за новата финансова година в парламента.Абдикирането на Акихито стана възможно, след като през лятото в Япония влезе в сила специален закон, позволяващ на императора - за пръв път от 200 години - да се оттегли от властта. Той ще действа само в продължение на три години и важи само за сегашния император. През август миналата година японският император в безпрецедентно обръщение към нацията изрази желание да се откаже от престола, тъй като смята, че заради преклонната си възраст може да не е в състояние да изпълнява задълженията си. През последните години Акихито имаше и сериозни здравословни проблеми - претърпя сърдечна операция и бе лекуван от рак на простатата.Доскоро законът изискваше императорът да изпълнява церемониалните си задължение до края на живота си. Социологически допитвания показаха, че японците реагират със симпатия и разбиране на желанието на Акихито. Затова бе решено специално за него да се направи изключение.Акихито е представител на една от най-старите монархии в света. Той е роден на 23 декември 1933 г. В края на 50-те се жени за Мичико - момиче, което не е от висшата аристокрация и с което се запознава на тенис корта.Последно японски император е абдикирал през 1817 г.", "date": "2017.12.01", "title": "За пръв път от 200 години японски император ще абдикира"}
{"url": "https://offnews.bg/obshtestvo/sofia-shte-ima-obshtinska-strategia-za-preventcia-ot-hiv-670412.html", "text": "По повод 1 декември - Световния ден за борба срещу СПИН, представители на неправителствени организации, активно ангажирани с проблема ХИВ/СПИН, се срещнаха с кмета на Столична община Йорданка Фандъкова, която подкрепи серия от съвместни действия.Организациите, участващи в срещата, изразиха готовност да работят съвместно с общината за изработване на общинска стратегия по ХИВ, изпълнявайки националната.Представителите на неправителствените организации са на мнение, че съвместните усилия на общинската власт и гражданското общество са ключът към една по-здрава София.Според тях политическото лидерство е ключово за справяне с проблема и за формирането на адекватни обществени нагласи.Сред направените предложения бе София да се присъедини към международната инициатива на Парижката декларация, която бе връчена от организациите на столичния кмет.В декларацията, подписана от кметове на градове в Европа, Америка, Африка и Азия, се посочва:Представителите на неправителствените организации, които днес се срещнаха с кмета на София, са Анна Любенова, Фондация „Инициатива за здраве“, Райна Димитрова, Фондация „Здраве и социално развитие“, Юлия Георгиева, Фондация „Център за хуманни политики“, Деница Любенова, Младежка ЛГБТ организация „Действие“, Димитър Богданов, фондация „ГЛАС“ и Петър Цинцарски, експерт в сферата на ХИВ/СПИН.", "date": "2017.12.01", "title": "София ще има общинска стратегия за превенция от ХИВ"}
{"url": "https://offnews.bg/ikonomika/kak-se-zaplashta-trudat-po-koleda-i-nova-godina-670388.html", "text": "Главната инспекция по труда (ГИТ) напомня как се заплаща трудът в почивните празничните дни около Коледа и Нова година.Най-много запитвания са получени за датата 27 декември (сряда). Експертите на ГИТ уточняват, че 27 декември 2017 г. е неприсъствен ден. Това е така, защото, когато официалните празници (изключение на Великденските) съвпадат със събота и/или неделя, първият или първите два работни дни след тях са неприсъствени. Празничните дни за Коледните празници според Кодекса на труда са 24, 25 и 26 декември 2017 г. А 27 декември е неприсъствен поради факта, че 24-ти съвпада с почивен ден – неделя. За празничен ден във връзка с Новогодишните празници е обявен само 1 януари, понеделник. Заплащането на труда на 27 декември е като за работа в почивен ден. Размерът, с който трябва да бъде увеличено дневното възнаграждение, зависи от начина на отчитане на работното време – подневно или сумирано, както и дали лицето работи на ненормиран работен ден. Във всички случаи – независимо от начина на отчитане на работното време, трудът, положен на официален празник, се заплаща с минимум 100% увеличение. Самият начин на отчитане на работното време – подневно или сумирано, както и дали лицето работи в условията на ненормиран работен ден, имат значение при заплащането на извънредния труд, положен в празнични и почивни дни.Ако работното време се отчита подневно или лицето работи на ненормиран работен ден, положеният труд в празнични дни винаги е извънреден и също се заплаща със 100% увеличение. Така служителят трябва да получи увеличение на дневната си надница в четворен размер – удвоен размер на трудовото възнаграждение за работа на официален празник и удвоен размер за положения извънреден труд. Работата за тези лица в почивни дни, в случая и на неприсъствения 27 декември, също е извънреден труд. В този случай обаче надницата се увеличава с минимум 75% - само за положения извънреден труд.При сумирано отчитане на работното време извънредният труд се изплаща с 50% увеличение, но едва в края на отчетния период, ако бъде отчетено полагането на такъв. В този смисъл самото полагане на труд в празничен и почивен ден не означава непременно полагане на извънреден труд и съответно той не се заплаща с увеличение. За работа в дните на официални празници, работниците и служителите, за които е въведено сумирано изчисляване на работното време, имат право да получат не по-малко от удвоения размер на трудовото си възнаграждение, т.е. не по-малко от две надници. При полагане на труд по график при въведено сумирано изчисляване на работното време на неприсъствения 27 декември, законът не предвижда увеличение на възнаграждението.", "date": "2017.12.01", "title": "Как се заплаща трудът по Коледа и Нова година"}
{"url": "https://offnews.bg/futbol/na-gerena-ne-puskat-fenove-s-chadari-670416.html", "text": "От ръководството на Левски излязоха със съобщение към феновете преди утрешния мач с Пирин от 19-ия кръг на Първа лига. На стадиона няма да се допускат привърженици с чадъри, а само с дъждобрани.Мярката е стандартна и се предприема от съображения за сигурност, тъй като чадърите могат да се превърнат в опасно оръжие в определен момент.Ето пълното съобщение:\"Уважаеми привърженици, във връзка с лошото време, което се очаква за предстоящия домакински мач срещу Пирин, ви информираме, че на трибуните няма да бъдат допускани хора с чадъри, а единствено с дъждобрани, които ще бъдат раздавани на точките за продажба на третия етаж в сектор А, както и в сектор В до изчерпване на количествата.Припомняме, че в четвъртък стартира предварителната продажба на билети за предстоящия домакински мач от деветнадесети кръг на ППЛ между отборите на Левски и Пирин, който ще се състои на стадион \"Виваком Арена Георги Аспарухов\".Левски и Пирин се изправят един срещу друг в събота, 02.12.2017г. от 17:30 часа.Цени на пропуските за срещата:Сектор А - 15 лв. (Блок 5 и 6), 18 лв. (Блок 3 и 4), 20 лв. (Блок 1, 2 и Прес ложа), 30 лв. (Ложа 2 и 3), 70 лв. (VIP - достъп до ВИП салона с кетъринг).Сектор \"В\" - 10 лв.Сектор \"Б\" - 7 лв.Сектор \"Г\" - 7 лв.\"", "date": "2017.12.01", "title": "На \"Герена\" не пускат фенове с чадъри"}
