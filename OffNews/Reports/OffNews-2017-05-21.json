{"url": "https://m.offnews.bg/news/Futbol_18793/Arsenal-pobedi-no-ostana-izvan-top-4-za-parvi-pat-ot-19-godini_656147.html", "text": "Арсенал победи с 3:1 Евертън в последния кръг на Премиър лийг, но остана на 5-ото място в крайното класиране и за първи път от 19 години не се класира за Шампионската лига.\"Артилеристите\" се добраха до победата, но тя така и не им помогна, тъй като Ливърпул победи Мидълзбро с 3:0, а Манчестър Сити унищожи Уотфорд с 5:0. И двата отбора ще играят в Шампионската лига през новия сезон.Ектор Белерин откри резултата на стадион \"Емиратс\" още в 8-ата минута, но само 6 по-късно домакините останаха с човек по-малко след зловещо нарушение на Лоран Косиелни в краката на Енер Валенсия, което накара реферът в двубоя Майкъл Оливър да покаже директен червен картон на френския защитник.Въпреки числения дефицит, възпитаниците на мениджъра Арсен Венгер успяха да стигнат до второ попадение в 27-ата минута. При далечен удар на Аарън Рамзи последва рикошет и топката стигна до Дани Уелбек, който подаде топката на нахлуващия Алексис Санчес и чилиецът без да се бави я прати във вратата.В 58-ата минута гостите получиха право да изпълнят дузпа. Зад топката застана Ромелу Лукаку и отбеляза. В добавеното време на мача, Рамзи оформи крайния резултат след великолепен фалцов удар от ъгъла на наказателното поле.След този мач Арсенал остана на 5-о място в крайното класиране на Премиър лийг с актив от 75 точки. По този начин играчите на Арсен Венгер ще трябва да се задоволят с участие в Лига Европа през следващия сезон. Евертън също ще е във втория по сила европейски клубен турнир, финиширайки на седма позиция с 61 точки. “Карамелите” обаче ще трябва да минат през квалификациите, ако искат да участват груповата фаза на турнира. Шампионът Челси завърши кампанията с 93 точки, следван от втория Тотнъм с 86, трети е Манчестър Сити със 78, а Ливърпул е 4-ти със 76 пункта.Арсенал - Евертън 3:1Бърнли - Уест Хам 1:2Челси - Съндърланд 5:1Хъл Сити - Тотнъм 1:7Лестър - Борнемут 1:1Ливърпул - Мидълзбро 3:0Манчестър Юнайтед - Кристъл Палас 2:0Саутхамптън - Стоук Сити 0:1Суонзи - Уест Бромич 2:1Уотфорд - Манчестър Сити 0:5", "date": "2017.05.21", "title": " Арсенал победи, но остана извън топ 4 за първи път от 19 години"}
{"url": "https://m.offnews.bg/news/Koloezdene_18819/IUngels-vze-15-iia-etap-v-Dzhiroto-bez-promeni-na-varha_656150.html", "text": "Боб Юнгелс спечели 15-ия етап от колоезната обиколка на Италия \"Джиро Д'Италия\".Състезателят на \"Куик Степ\" изпревари с финален спринт колумбиеца Наиро Кинтана по 199-километровия от Валденго до Бергамо.Трети завърши французинът Тибо Пино, който завърши с времето на победителя - 4:16:51 часа.Лидер в генералното класиране остава холандецът Том Дюмулен, който днес завърши осми.Той има аванс от 2:41 минути пред втория подреждането Кинтана. Трети е Тибо Пино с изоставане от 3:21 минути.В понеделник е почивен ден, а във вторник колоездачите ще имат много тежък планински етап - 222 километра от Ровета до Бормио.", "date": "2017.05.21", "title": " Юнгелс взе 15-ия етап в Джирото, без промени на върха"}
{"url": "https://m.offnews.bg/news/Futbol_18793/Levski-pobedi-Dunav-pred-nad-10-000-zriteli_656151.html", "text": "Пред уникална атмосфера с над 10 000 зрители в Русе Левски победи Дунав с 1:0 в мач от 34-ия кръг на Първа лига. Първото полувреме бе с една идея по-добро за тима на домакините. Русенци бяха по-настъпателни и активни на терена, като често стигаха до опасни положения пред вратаря Николай Кръстев.В 74-ата минута Антон Огнянов центрира от корнер, Божидар Краев стреля, но вратарят Станислав Антонов изби. При добавката обаче младият талант добута топката в мрежата за 1:0.Левски взе трите точки, с които все пак запази минимални шансове за второто място в първенството като вече е само на двот ЦСКА-София. Двата столични тима се изправят в директен сблъсък на 28 май на националния стадион.Дунав не е надделявал само над софиянци и Локомотив Пловдив в отборите от Топ 6. При успех на \"драконите\" днес, те щяха да направят сериозна крачка за 4-то място в крайното класиране.", "date": "2017.05.21", "title": " Левски победи Дунав пред над 10 000 зрители"}
{"url": "https://m.offnews.bg/news/Politika_8/Bojkot-sreshtu-deputata-ot-GERB-Anton-Todorov-v-studioto-na-BNR_656137.html", "text": "Професорът по културна антропология Ивайло Дичев отказа да участва в предаването на БНР \"Неделя 150\", става ясно от негов пост във Фейсбук. Причината е, че той е бил поканен да говори в тема по радиото, заедно с депутата от ГЕРБ Антон Тодоров, но не е бил уведомен за това предварително. Каква е темата, от поста не става ясно.\"Ако някой се чуди защо отказах да вляза в студиото на \"Неделя 150\", беше защото без да ме предупредят вътре се оказа Антон Тодоров. По-рано ми направиха този номер с Евгени Михайлов. Целта явно е сеир да има\". Антон Тодоров стана депутат от ГЕРБ в 44-тото Народно събрание. Преди да стане депутат от ГЕРБ, Тодоров беше от отсрещната страна. През 2013 г. Тодоров издаде книгата \"Шайка - Бойко, Росен, Цецо и другите\".\"Участието ми в \"Неделя 150\" по Хоризонт на БНР ме остави със смесени чувства. За първи път се сблъскам в близък контакт с лицето Антон Тодоров. Мога да кажа, че напълно разбирам защо проф. Ивайло Дичев само влезе, видя кой е вътре и напусна с думите: \"А, не, аз си тръгвам.\" Проф. Дичев не ме познава и най-вероятно не е чувал за мен... :)Тъй като едни от първите думи на Тодоров бяха нещо като: \"Аз вече съм народен представител и се ползвам с известна защита, мога да съдя всеки за уронване на името ми...\", а финалните му думи, за да ме затапи, бяха съвет към Една Грешка да ме съди, ще се опитам да бъда екзактен в изказа си и внимателно да подбирам какви думи използвам. Изпитвам чувство на отвращение, че такива лица ни управляват.Изпитвам чувство на погнуса, че първата мисъл на депутат е как вече има защита. А не какво конструктивно да направи.Изпитвам чувство на раздразнение, когато разговор се опростачва, не се отговаря на въпросите, отклонява се темата, показва се тотално неуважение към журналистите и се демонстрира поведение тип: \"А вие защо биете негрите?\". Това важи и за физкултурници.Усещам чувство за присмех, когато някой прави кампания срещу снимки във Фейсбук, като рови кой какво лайкнал във Фейсбук.Изпитвам чувство на жал към смислените хора от ГЕРБ, които трябва да стоят заедно с подобни лица.Усещам пълно недоумение как може някой да се оправдава глупостите си с посочване, че и други правят същото. Все едно да кажа, че съм видял убийство по телевизора и това да ме оправдае да тръгна с калашник по улиците.Изпитвам чувство на интелектуална немощ, че не проумявам как политиците не разбират, че трябва да служат за пример. И че ако вече не могат, трябва да си ходят.Усещам страх, че принципът \"целта оправдава средствата\" е издигнат в държавна политика. А ако утре някой луд реши, че е много патриотично да стреля с калашник, защото така е преценил, какво правим?Изпитвам чувство на срам, че сред политиците е изчезнало чувството за срам. От всички политически сили.Усещам тъга, че политиците не могат да се извиняват. И не разбират даже какво е това.Усещам надежда, че хората постепенно разбират, искат, знаят, могат. И ще го покажат на следващите избори.\". ", "date": "2017.05.21", "title": " Бойкот срещу депутата от ГЕРБ Антон Тодоров в студиото на БНР"}
{"url": "https://m.offnews.bg/news/Politika_8/Mazhoritarniiat-vot-mozhe-da-mutrizira-izborite-smiata-Parvanov_656157.html", "text": "Изцяло мажоритарната система с пълно мнозинство крие множество рискове и аз имам своите съмнения за нея. Моята идея винаги е била смесена избирателна система 50/50 по германски модел, защото отдавна съм осъзнал и необходимостта хората да избират повече личности.Това каза в интерв за „България он еър“ президентът Георги Първанов.Той направи паралел с преференциалния вот, който, макар и добра идея, довел до влизането в парламента на \"съмнителни фигури\".Според него се прави и опит президентът Румен Радев да бъде вкаран в капан, тъй като президентската институция няма капацитет да се справи с районирането за мажоритарен вот. \"Това е поредният опит президентът да бъде вкаран в капан да свърши една несвойнствена за институцията му работа, след което му се търси сметка\", заяви Първанов.\"Изводите са, че когато има 100 процента мажоритарност, наистина има опасност да се „напазаруват“ страшно много депутати. Защото, например, кмет на малка община, мобилизирайки всички, включително и вота на малцинствата, успява да постигне преференция, която да го изтика на челно място. А какво остава тогава за онзи, който може да плати много повече? Или за онези, които не са просто изразител на корпоративния вот? Мен ме плаши перспективата да се „мутризира“ отново изборният процес. Ще се объркат много нещата. Малките партии и с тях възможността за повече мнения, и ако щете за интелигентна политика, ще се сведат до минимум. Но ще се стигне и до там да се прилага това, което видяхме като наченки на тези избори. Големите партии се разбраха с големите играчи и им дадоха места в лисите си. Т.е. на хора, които нямат нищо общо с политиката, освен че изразяват един външен за нея интерес. Т.е. едно бъдещо правителство ще изглежда съмнително от гледна точка не на възможността то да бъде съставено, а да бъде работещо\", обясни Първанов. Той подложи на критика липсата на стратегия на правителството в областта на енергетиката. Управленската ни програма в енергетиката, например, е много слаба. Там я няма ядрената енергетика. Не става дума само за „Белене“ и седми реактор в „Козлодуй“. Там ги няма и газовите проекти. Болната ми тема е, че на масата имаше подписани три големи енергийни проекта. Особено „Белене“ и „Южен поток“ носеха милиарди чужди инвестиции на фона на сегашната нула. Носеха много работни места и възможности за бизнеса. Добре, за тези, които казват: „Не искаме руски инвестиции, не искаме руска техника“ - да отворим вратата за други инвестиции тогава. От Франция до Китай, който иска и е готов, да заповяда. Само че не се прави необходимото. Очевидно е, че никой не иска да се хване с тази задача, която е много мащабна и свръхотговорна, каза Първанов.", "date": "2017.05.21", "title": " Мажоритарният вот може да мутризира изборите, смята Първанов"}
{"url": "https://m.offnews.bg/news/Sviat-_12/Shvejtcariia-izbra-da-se-otkazhe-ot-iadrenata-energetika_656152.html", "text": "Швейцария е на път да се откаже напълно от ядрената енергетика. Това показват предварителните резултати от провелия се в страната днес референдум. Според първите данни на института gfs.bern след затварянето на секциите, с „да“ са гласували 58% от гражданите, съобщава БНТ.След окончателните резултати страната ще трябва да разработи план за постепенно спиране на ядрените мощности. Окончателните резултати се очакват по-късно днес, но поддръжниците на реформата вече ликуват.\"Това е исторически ден за страната\", каза „зеленият“ депутат Адел Торенс Гумаз пред телевизионния канал RTS. Според него така Швейцария най-накрая ще влезе в 21 век по отношение на ядрената енергия. Скоро след трагедията в японската ядрена централа „Фукушима“ през март 2011 г., правителството реши да закрие атомните си централи. Новата енергийна стратегия е в процес на разработка.Целта вече е да се увеличи зависимостта от хидравличната енергия, както и от възобновяеми източници - слънчева, вятърна, геотермална и енергия от биомаса.Правителствената енергийна стратегия за 2050 г. иска да изведе от експлоатация петте стари реактора, които днес произвеждат около 1/3 от електроенергията на страната, тъй като те достигат края на безопасното им експлоатационно време. Но тъй като всички швейцарски ядрени централи имат отворени лицензи за експлоатация, няма ясна крайна дата, която да определи кога трябва да бъдат затворени.Миналия ноември швейцарските гласоподаватели отхвърлиха призива за ускоряване на премахването на инсталациите, които искаха да ограничат експлоатационния живот до 45 години, в ход, който щеше да принуди три от петте реактора да приключат тази година.", "date": "2017.05.21", "title": " Швейцария избра да се откаже от ядрената енергетика"}
{"url": "https://m.offnews.bg/news/Obshtestvo_4/Otkriha-paraklis-v-pamet-na-Gundi-i-Kotkov_656138.html", "text": "В Кюстендил беше открип параклис в памет на легендарните футболисти от \"Левски\" Георги Аспарухов и Никола Котков. Параклисът \"Св. Георги Победоносец\" се намира до стадион \"Осогово\".Ктитори на храма са Дима и Велизар Стоилови. Храмът е направен в Солун от българският представител Ивайло Николов. Използван е бял камък, на купола има камбана и кръст. Организатори на събитието бяха Клуб \"ГУНДИ\"- Кюстендил и фен клуб \"Торсида Кюстендил\".Сред гостите бяха Димитър Ларгов - капитанът на национален отбор, с Гунди и Котков в състава, една от легендите на ЦСКА Димитър Якимов, както и В,изпълнителният директор на ПФК \"Левски\" Красимир Иванов и вратарят на Левски Боян Йоргачевич.„Благодаря на местните структури на Левски за поканата. За нас е удоволствие да бъдем тук. Пожелавам на хората от Кюстендил параклиса да им носи радост и да не забравят за спорта. Футболът като спорт е едно от нещата, които подобряват начина на живот на всеки\", заяви за Дарик изпълнителният директор на ПФК \"Левски\" Красимир Иванов.„Чувствам се кюстендилец. Израснал съм в този град и съм бил спортист тук. Познавам спорта в града. Бил съм съпричастен към него. Като ученик си спомням, че тук идваха всички национални отбори по футбол, лека атлетика,борба и т.н за лагери. Тази дигитализация на обществото сега пречи на децата да спортуват. По мое време хора като Гунди вдъхваха младите да спортуват. Гунди идваше в Кюстендил поне по един месец в годината. Реших да помогна на Клуб \"ГУНДИ\"- Кюстендил за осъществането на тези идея за построяването на този параклис\", каза ктиторът Велизар Стоилов. На освещаването на параклиса бяха и областният управител Виктор Янев, кметът Петър Паунов, както и феновете на ПФК \"Левски\" от Кюстендил.„Прекрасно е да се поздравим с това светилище, в което ще може да отправяме топлите си молитви денонощно. Благодарности на семейство Стоилови, на любимия отбор, на фенклубовете\", каза кметът на Кюстендил Петър Паунов.", "date": "2017.05.21", "title": " Откриха параклис в памет на Гунди и Котков"}
{"url": "https://m.offnews.bg/news/Politika_8/Uchastieto-na-natcionalistite-vav-vlastta-e-opasno-smiata-Karadaja_656155.html", "text": "Участието на националистите, на фашистите във властта е крайно опасно за нашата родина. Това каза председателят на ДПС Мустафа Карадайъ на възпоменателния митинг-събор в село Пристое, съобщава БНТ.Ние трябва да заявим, че няма да го допуснем и ще се борим против това нещо, каза още Карадайъ.Той влезе в задочен диалог с премиера Бойко Борисов, който говори за етническа толерантност в Хитрино:", "date": "2017.05.21", "title": " Участието на националистите във властта е опасно, смята Карадайъ"}
{"url": "https://m.offnews.bg/news/Obshtestvo_4/Uvolneniiat-zaradi-natcistki-pozdrav-sluzhitel-se-izvini_656140.html", "text": "Уволненият директор на Дирекция \"Социални дейност\" в Министерството на отбраната Иво Антонов заради отправен от него нацистки поздрав изпрати открито писмо, с което се извинява за постъпката си, . В момента Антонов е в болница.В писмото той се извинява за своите действия отпреди 10 години, които определя като \"незрелите\". Тогава той се снима в двора на Националния военноисторически музей, отправил нацистки поздрав пред немски танк. \"Дълбоко съжалявам и искрено се извинявам за незрялата, необмислена и немотивирана постъпка. Съзнавам, че с тази постъпка съм накърнил чувствата на българските граждани, за което понесох съответните последствия преди три години, понасям ги и сега. Категорично заявам, че отхвърлям и винаги съм отхвърлял всяка тоталитарна идеология, включително нацизма и комунизма\", пише в писмото на Антонов.То благодари за оказаната му помощ от военнопатриотични организации и лично на президента Румен Радев и министъра на отбраната Красимир Каракачанов, като се извинява и на тях за причиненото \"неудобство и напрежение\".Той заявява, че не е членувал в политически партии и неговата \"единствена партия е България\".Антонов беше предложен за зам.-министър на отбраната във второто правителство на ГЕРБ. Тогава за първи път наяве излезе неговата снимка. Той не получи поста в мандата на военния министър Николай Ненчев, но беше назначен за началник на отдела за \"Военни паметници и военно-патриотично възпитание\". По-късно той оглави дирекцията за социални дейности в МО._____", "date": "2017.05.21", "title": " Уволненият заради нацистки поздрав служител се извини"}
{"url": "https://m.offnews.bg/news/Futbol_18793/Real-Madrid-detronira-Barselona-v-Ispaniia_656161.html", "text": "Реал Мадрид победи Малага с 2:0 в последния 38-и кръг на Ла Лига и триумфира за рекорден 33-ти път в историята си с титлата в испанското първенство.Столичани поведоха в резултата още във втората минута. Защитата на домакините подари топката на Иско, който пусна извеждащ пас за Кристиано Роналдо, португалецът финтира вратаря и безмилостно реализира.В 55-ата минута \"Белия балет\" удвои преднината си. След изпълнение на ъглов удар се заформи разбъркване в наказателното поле на Малага, където най-съобразителен бе Карим Бензема, който разстреля Камени за 2:0. Попадението остави съмнения за засада на френския нападател.В другия мач от първенството игран по същото време шампионът от миналия сезон Барселона победи трудно с 4:2 Ейбар на стадион \"Камп Ноу\". Въпреки победата обаче каталунците ще се задоволят с второто място този сезон. Двубоят ще се запомни със скандалната дузпа, отсъдена за каталунците за цирково падане на Жорди Алба в наказателното поле и пропусната от Лионел Меси.Шампионът Реал Мадрид завърши кампанията с 93 точки, следван от втория Барселона с 90, трети е Атлетико Мадрид със 78, а Севиля е 4-ти със 72.Със спечелената рекордна 33-а титла от създаването на Ла Лига през 1929 година Реал остави далеч зад себе си големия конкурент Барселона. Каталунците имат едва 24 трофея. Трети, още по-назад, е Атлетико Мадрид с 10, следван от Атлетик Билбао (8) и Валенсия (6).Шампионите на Испания са едва 9 на брой. Останалите четири са Реал Сосиедад (2 титли), Депортиво Ла Коруня (1), Севиля (1) и Бетис (1).", "date": "2017.05.21", "title": " Реал Мадрид детронира Барселона в Испания"}
{"url": "https://m.offnews.bg/news/Obshtestvo_4/Lazerni-pokazaltci-mogat-da-uvrediat-zrenieto-na-detcata_656141.html", "text": "Лазерните показалци са изключително опасни, когато не се ползват по предназначение и е възможно да увредят трайно зрението на децата, предупреждава Комисията за защита на потребителите (КЗП).Тези продукти са широко навлезли в арсенала на преподаватели и лектори при изнасянето на образователни и бизнес презентации. В случай че лазерният показалец се употребява правилно и отговаря на изискванията за безопасност, не би следвало да създава рискове за потребителите.Продуктите с лазерни диоди, обаче, могат да бъдат много опасни, ако децата решат да играят с тях. При игра в междучасие в училището или на двора децата биха могли да се „обстрелват” с лазерни лъчи, което да доведе до злополука. Включително до увреждане на очите.Подобни инциденти вече са регистрирани. 15-годшно момче от Швейцария, загубило част от зрението си при игра със закупен от Интернет лазерен показалец с мощност от 150 миливата (mW). Младежът е получил изгаряния на ретината, в резултат на което яснотата на зрението му сериозно се влошила. Два месеца по-късно имало подобрения, но според лекуващите специалисти някои увреждания и рискът да развие проблеми по-късно в живота в резултат на увреждането на ретината му останали.Неправилната употреба или несъответствието на лазерите с изискванията за безопасност във всички случаи са съпътствани с рисковете от увреждане на зрението и изгаряния.Има въведени задължителни изисквания, според които мощността на диода не трябва да надвишава 5 mW.Причината са доказателства, че над тази мощност лазерите носят риск от увреждане на зрението. Над 500 mW пък водят до изгаряния на кожата.Повечето лазери, използвани в играчките и игрите, са означени с тип I. Те имат мощност под 4 mW и са неспособни да повредят ретината. Болшинството лазерни показалци са класифицирани като тип II или IIIA и имат мощност от 1 до 5 mW. Макар, че според специалистите теоретично, това е достатъчно за увреждане на ретината, в литературата за подобни случаи не се съобщава.Лабораторните анализи преди пускането на подобен тип продукти на пазара са задължителни. Те могат да бъдат продавани само ако се докаже, че са годни за ползване по предназначение.Също така лазерните показалци трябва да бъдат продавани с предупредителен етикет за безопасно ползване.Две са най-важните указания. Едното е да не се ползват от деца. Другото – да не се гледа директно срещу лазерния лъч или срещу неговото огледално отражение, както и да не се насочва срещу незащитено око.В България надзорът се осъществява от Комисията за защита на потребителите. Тя е ангажирана със задачата продуктите с лазерни диоди на нашия пазар да отговорят на изискванията за безопасност и да бъдат придружени с информация за потребителите относно възможните рискове при употреба. В случай че подобни артикули се предлагат за продажба без информация на български език за безопасно ползване, контролният орган дава указания на производителя или вносителя да етикетира продуктите си съгласно изискванията.От комисията дават препоръки:Не насочвайте лазерни показалки към никого, особено към главата или очите.Не купувайте лазерни указатели за деца.Уверете се, че върху продукта има етикет с информация за производителя или дистрибутора и датата на производство и предупреждение за безопасна употреба.Проверете класа, който варира от I до IIIa. Продуктите от класове IIIb и IV трябва да се използват само от лица с подходящо обучение и в приложения, където има законна нужда от тези продукти с висока мощност.Не забравяйте, че лазерните показалци не са играчки. Те са предназначени за професионална употреба и трябва да се използват отговорно. Неправилното използване може да доведе до сериозно увреждане на зрението ви. Ако лазерен лъч попадне в очите Ви, е необходимо незабавно да посетите очния си лекар за преглед.Важно е да се отбележи, че при първоначалния контакт на лазера с окото Ви, се стига до временна слепота или загуба на зрение, дължащи се на първоначалния шок на светлината. Не се притеснявайте. Това е често срещано и в повечето случаи ще последва възстановяване (макар и не на оригиналното ниво на зрителната острота).", "date": "2017.05.21", "title": " Лазерни показалци могат да увредят зрението на децата"}
{"url": "https://m.offnews.bg/news/Komentari_65/Tramp-mozhe-da-ostane-politicheski-nikakav-prez-tceliia-si-mandat_656132.html", "text": "Вече сякаш няма ден Тръмп да не е в новините, дори тук в България. Но от това публичният му образ не става по-ясен. Напротив, с всяко негово действие или изявление е все по-трудно да бъде определен като политически някакъв. Включително и спрямо устойчиви маркери като отношенията му с Кремъл, вижданията му за ролята на САЩ в света, мотивите му за назначенията и уволненията, които прави.Объркването е заради очакването президентът Тръмп да бъде лице на американската държава, да я олицетворява, докато той се интересува от собствената си персона, от популярността си, от корпоративните си обвързаности, от семейството си. Това е поведение на диктатор от патриархално-авторитарен тип, каквито познаваме от комунизма, застанал обаче на върху на една демократична система, която не му позволява да бъде такъв. В този смисъл нищо чудно през целия си мандат, ако успее да го изкара, Тръмп да си остане политически никакъв.Изборът на еврокомисар е жертва на две повтарящи се недоразумения. Първото е вътрешно и е следствие на очакването, че нашият еврокомисар трябва да защитава нашите интереси като различни от тези на другите държави в ЕС. Няма такова нещо – неговата функция е да се грижи равнопоставено за всички граждани в съюза. А очакването ни идва от незаглъхващото „Булгар, булгар!”. От това, че продължаваме да гледаме на ЕС като на чужд, а според някои политици дори враг, с когото трябва да се борим.Другото недоразумение е, че първо трябва да намерим фигурата, която ценим и заслужава да взима едни добри пари, а после ще се решава какво точно ще прави, пък и това няма особено значение. Елементарната логика изисква да е обратното – първо да се определи ресорът на еврокомисаря, а после да се търси подходящият за него човек според потенциала на нацията.Така, заради сбърканата процедура, ако Мария Габриел наистина получи ресор „Цифровизация”, ще е принудена да работи над прага на своята компетентност.Утехата е, че еврокомисарят е в полето на общественото внимание, само докато бъде избран, после темата се забравя.Иначе твърде периферният жест на Боил Банов да поздрави рапъра Криско за рождения му ден, продължава да е обект на коментари и дебати, защото в него има хем нещо смело, хем нещо нелепо и се чудиш къде да го поставиш.Смелото е в съпротивата срещу практиката на Министерството на културата да забелязва и отличава дежурен кръг творци, по възможност станали такива още през соца, а някои и с ДС-биографии.Нелепото е, че рапът е ъндърграунд изкуство, което не само не се нуждае от държавно признание, а му е противопоказано, отрича го. Специално пък текстовете на Криско често са извън зоната и на добрия вкус, което от само себе си запраща там и жеста на министъра.Въобще, размяната на любезности между държавата и рапа е рисковано начинание, което може да доведе на „мичурински кръстоски” като „официозен рапър”. Нали не сте забравили, вече имаше един такъв – Мишо Шамара, който предвождаше „червените бабички” на протестите в подкрепа на кабинета на Орешарски.Националистите дотолкова сами са развеселени, че са попаднали във властта, че не спират да се шегуват. Както може да се предположи - на гърба на онези, които не са „чисти арийци”, или поне „чисти българи”.Работата е там, че оставка подаде единствено заместник-министърът Павел Танев, заради снимка отпреди 9 години с нацистки поздрав пред восъчни фигури на нацисти, която може да се приеме и като пародия на самия нацизъм.Няма по какъв друг начин обаче да се приеме, освен като гавра с паметта на зловещо умъртвени невинни хора, репликата на неговия защитник Валери Симеонов: „Като се замисля, кой знае какви майтапчийски снимки сме си правили там” – при посещението му в концентрационния лагер „Бухенвалд”. Като видя, че няма по какъв друг начин да се измъкне от капана на собствената си безчувственост към чуждата трагедия, той реши да твърди, че не бил казвал подобно нещо. Трябва вероятно да повярваме и че репортерът, който го цитира, е замесен в световен еврейски заговор срещу българския патриот.Ако беше от ГЕРБ, както е ставало при предишни скандали, Бойко Борисов и за далеч по-дребно словоблудство щеше да му поиска оставката. Какво излиза, че в управляващата коалиция по-малкият партньор се оказва по-силен от по-големия…*", "date": "2017.05.21", "title": " Тръмп може да остане \"политически никакъв\" през целия си мандат"}
{"url": "https://m.offnews.bg/news/Obshtestvo_4/Novata-sedmitca-idva-s-oblatci-i-dazhd_656153.html", "text": "Новата седмица ще бъде дъждовна и с температури между 20° и 25°.През нощта в неделя срещу понеделник ще има променлива облачност. В понеделник на места ще превали и прегърми. На повече места и по-съществени ще са валежите в следобедните часове. Ще духа слаб до умерен северозападен вятър.Максималните температури ще са предимно между 20° и 25°. Във вторник и сряда повече слънчеви часове ще има в Източна България. Над западната половина от страната ще се развива купесто-дъждовна облачност, ще има краткотрайни валежи, в часовете около и след обяд - с гръмотевици. Вятърът ще е слаб от изток-югоизток. Максималните температури ще бъдат между 20° и 25°.В четвъртък с усилване на вятъра от северозапад ще проникне хладен въздух. От запад на изток на много места в страната ще превали и прегърми.Утре над Черноморието ще има значителна облачност и на места ще превали. Вятърът ще е слаб до умерен от северозапад. Максимални температури на въздуха: 18°-21°. Температурата на морската вода е 16-17°. И над планините ще се развива купесто-дъждовна облачност и на много места ще превали и прегърми. Ще духа умерен до силен север-северозападен вятър. Максималната температура на височина 1200 метра ще е около 16°, на 2000 метра – около 8°.", "date": "2017.05.21", "title": " Новата седмица идва с облаци и дъжд"}
{"url": "https://m.offnews.bg/news/Bojni_18771/Boetc-ot-MMA-schupi-cheliustta-na-shef_656139.html", "text": "Вицепрезидентът на руската федерация по ММА Радмир Габдулин е със счупена челюст, след като боец си изля върху него яростта за съдийско решение.Неприятният инцидент се случи в Астана, Казахстан по време гала вечерта Fight Nights Global 65. Гаджимурад Хирамагомедов се ядосал, че победата в схватката му с Георги Кичигин била присъдена на съперника му.Той упрекнал за това именно шефа във федерацията.Той се оказал доста отмъстителен и няколко часа по-късно заедно с брат си Гамзат посетил началника в хотелската му стая. Разговорът явно не е потръгнал приятелски, защото Габдулин е с двойна фрактура на челюстта и сътресение на мозъка.След прибирането си в Москва той е бил настанен в болница и през цялото време му е лошо. Биячите са задържани от полицията. От организацията, която организира гала вечерите, скъсаха договора с насилника.", "date": "2017.05.21", "title": " Боец от ММА счупи челюстта на шеф"}
{"url": "https://m.offnews.bg/news/Drugi_18773/Erdogan-anulira-pasporta-na-basketbolist-sravnil-go-s-Hitler_656116.html", "text": "Продължава безмилостното преследване на турския президент Ердоган срещу прочути спортисти, които не подкрепят политиката му.  Асът на Оклахома Сити Енес Кантер е бил задържан за часове на летището в Букурещ заради невалиден паспорт.Звездата от НБА е бил освободен и отпътувал за Лондон, откъдето е продължил към Ню Йорк. Днес Енес ще даде пресконференция, за да даде отзвук на скандалния случай, в чиято основа стои негова критика към президента на южната ни съседка Реджеп Ердоган.Кантер е категоричен, че паспортът му е бил анулиран заради позицията му, че \"Ердоган е Хитлер на новото време\".Говорител на летищните власти в Букурещ разяснява случая с Кантер пред \"Нй Йорк Пост\":  \"Той нямаше валидни документи, които бяха анулирани от собствената му страна. Затова не можеше да влезе в Румъния.Не е бил арестуван или заключван. Просто продължи пътя си към Лондон\", коментираха румънските власти. Самият Кантер се закани да разкаже много неща днес.Припомняме, Ердоган обяви за свой голям враг може би най-великия турски футболист за всички времена Хакан Шукур. Бикът от Босфора живее в САЩ и не крие симпатиите си към духовния водач Гюлен. Негов последовател е и Енес.Баскетболистът е роден в Цюрих. Баща му обаче се връща в Одрин, за да преподава в местния Тракийски университет. ", "date": "2017.05.21", "title": " Ердоган анулира паспорта на баскетболист, сравнил го с Хитлер"}
{"url": "https://m.offnews.bg/news/Drugi_18773/Frenski-pilot-se-razbi-s-370-km-ch-ozhivia-video_656118.html", "text": "Представете си катастрофа с 370 километра в час? Изглежда невъзможно да оживееш. Е, Слава Богу,  Себастиен Бурде оцеля, макар и здраво потрошен!  38-годишният пилот направи екшъна по време на квалификации на Indy 500. Причината е неизвестна повреда. Болидът на французина се вряза с въпросната скорост в бетона, превъртя се и се запали.Бурде е останал в съзнание след зловещия удар. В болница е с множество счупени кости на таза и дясното бедро.Предстоят тепърва операции  на пилота. Лекарите не се ангажират със срок на възстановяване.  Indy 500 — най-популярното състезание в  САЩ, ще се проведе на 28 май в Индианаполис. То е най-старото в света, тази година се отбелязва 101-ото му издание.", "date": "2017.05.21", "title": " Френски пилот се разби с 370 км/ч, оживя (видео)"}
{"url": "https://m.offnews.bg/news/Sviat-_12/Tramp-skliuchi-naj-goliamata-orazhejna-sdelka-v-istoriiata-na-SASht_656117.html", "text": "Американският президент Доналд Тръмп вчера пристигна в Саудитска Арабия като част от първото му посещение извън САЩ. И в тази визита беше сключена най-голяма оръжейна сделка в историята на Америка, която влезе в сила веднага. Президентът на САЩ Доналд Тръмп и кралят на Саудитска Арабия Салман подписаха в Рияд серия от споразумения, включващи доставка на американски оръжия и военно оборудване на Саудитска Арабия за 110 млрд. долара. Сделката предвижда и допълнителни продажби на оръжие за Рияд за 350 млрд. долара през следващите 10 години. Според подписаната сделка в Саудитска Арабия ще бъдат сглобявани американски бойни хеликоптери \"Блекхок\", ще се създаде система за ПВО, както и за производство на други видове оръжия. Саудитска Арабия сключи споразумение за работа с Apple, както и за закупуване на американски пътнически самолети.Най-мащабното военно споразумение на Америка със Саудитска Арабия цели да да повиши сигурността на района на залива от Иран. Другата цел е да се подпомагат контратерористичните операции в целия регион, за да се намали участието на американските въоръжени сили да водят тези операции.Подписаните сделки ще дадат десетки хиляди нови работни места в американската военна индустрия.Тръмп получи лично от крал Салман най-високото саудитско отличие - орден \"Крал Абдул Азиз\" заради усилията му за укрепването на връзките с региона. Американският президент Доналд Тръмп пристигна в Саудитска Арабия като част от първото му посещение извън САЩ. Тръмп кацна в Рияд заедно със съпругата си Мелания и дъщеря си Иванка, които привлякоха погледите с факта, че са в мюсюлманската държава без да носят забрадки, отбелязва Си Ен ЕН.", "date": "2017.05.21", "title": " Тръмп сключи най-голямата оръжейна сделка в историята на САЩ"}
{"url": "https://m.offnews.bg/news/Sviat-_12/Severna-Koreia-pusna-kadri-na-terorist-kojto-iskal-da-ubie-Kim-Chen-U_656122.html", "text": "Южна Корея и Съединените американски щати планират убийството на севернокорейския лидер Ким Чен-ун чрез биохимично вещество, пише The Korea Times. А властите в Северна Корея разпространиха кадри за подготвяната конспирация.На 5 май Пхенян обяви, че терористична групировка, подкрепяна от Централното разузнавателно управление (ЦРУ) на САЩ и разузнавателната на Сеул, е планирала биохимична терористична атака срещу Ким Чен-ун.Кадрите от Северна Корея показват мъж на име Ким Сонг Ил, чието лице е замъглено и за когото властите в Пхенян твърдят, че е терорист. Той заявява, че е бил измамен и въвлечен в плана на Сеул и Вашингтон.", "date": "2017.05.21", "title": " Северна Корея пусна кадри на терорист, който искал да убие Ким Чен Ун"}
{"url": "https://m.offnews.bg/news/Intcidenti_6/Hvanaha-mazha-ubil-tashta-si-i-ranil-saprugata-si_656123.html", "text": "Криминалисти на полицията в Кърджали задържаха мъж, обявен за издирване за извършеното вчера тежко криминално престъпление в Стара Загора. Мъж закла с нож 67-годишната си тъща и прати в болница в тежко състояние 29-годишната си съпруга, дъщеря на убитата. Престъплението става в Стара Загора, в дома на възрастната жена. Всичко става пред очите на 10-годишния му син.МВР съобщи днес, че мъжът е установен и задържан на територията на село Черноочене снощи около 22 часа.В 15.10 часа вчера на тел.112 е постъпил сигнал, че мъж с порезни рани в областта на корема е търсил медицинска помощ в село Пчеларово.Автопатрул на РУ-Кърджали незабавно е предприел обход на района. Четири часа по-късно за общодържавно издирване бил обявен К.И./46/ за извършено тежко криминално престъпление в Стара Загора. Според първоначалните данни съществувала вероятност издирваният да се укрива на територията на област Кърджали. При извършената справка било установено, че потърсилият помощ мъж и издирваният са едно и също лице.С разпореждане на директора на ОД МВР-Кърджали старши комисар Венцислав Момчилов била сформирана група от криминалисти в дирекцията и РУ-Кърджали, която започнала активни действия по установяването на местонахождението му.Извършени са проверки на десетки места и в 21.50 часа в село Черноочене издирваният мъж е бил открит. След задържането К.И.е транспортиран до Центъра за спешна помощ в Кърджали. Претърпял е медицинска интервенция в болницата, където е оставен за лечение под полицейска охрана.", "date": "2017.05.21", "title": " Хванаха мъжа, убил тъща си и ранил съпругата си"}
{"url": "https://m.offnews.bg/news/Leka-atletika_18783/Ivet-Lalova-gi-otvia-v-IAponiia-video_656121.html", "text": "Ако денят си личи по заранта, сезонът на открито за Ивет Лалова ще е блестящ. Най-добрата българска записа победа в бягането на 200 метра на турнира по лека атлетика от сериите IAAF World Challenge в Кавазаки (Япония).Софиянката беше най-бърза с 22.98 секунди (+0.6 м/сек). Втора финишира Тифани Таунзенд (САЩ) с 23.31 секунди. С това постижение българката покри и норматива за участие на Световното първенство в Лондон през август, който е 23.10 сек.Японците представиха Ивент като една от големите звезди на състезанието и направиха обширно интервю с българката (вижте го).Българката заминава веднага за Юджийн (САЩ), където на 27 май ще направи дебют за годината в Диамантената лига, също в спринта на 200 метра. там обаче битката ще е доста по-трудна.Съперници ще бъдат холандката Дафне Схипърс и представителките на домакините Аликън Филикс и Тори Бауи, както и олимпийската шампионка Илейн Томпсън от Ямайка.Припомняме, Ивет Лалова навърши 33 години тази седмица, но явно няма време за празнуване покрай старта на сезона на открито.", "date": "2017.05.21", "title": " Ивет Лалова ги отвя в Япония (видео)"}
{"url": "https://m.offnews.bg/news/Drugi_18773/Gledajte-gratciite-ni-i-oshte-mnogo-sport-dnes_656120.html", "text": "11,50 ч MotoGP, Гран при на Франция Mtel sport 2 (пряко)12,00 ч Художествена гимнастика, ЕП в Будапеща БНТ HD (пряко)13,20 ч Художествена гимнастика, ЕП в Будапеща БНТ HD (пряко)13,30 ч Баскетбол, \"Уникаха\" - \"Тенерифе\" \"Диема спорт\" (пряко)14,00 ч Колоездене, обиколка на Италия Eurosport 1 (пряко)14,00 ч Тенис, турнир за жени в Рим F+/Sport+ HD (пряко)14,00 ч Мотокрос, СП БНТ 2 (пряко)17,00 ч Тенис, турнир за мъже в Рим 17,00 ч Мотокрос, СП Mtel sport 1 (пряко)17,15 ч Хокей на лед, СП, мач за третото място БНТ HD (пряко)18,00 ч Баскетбол, Евролига, мач за третото място Mtel sport 2 (пряко)21,00 ч Баскетбол, Евролига, финал Mtel sport 2 (пряко)21,45 ч Хокей на лед, СП, финал БНТ HD (пряко)22,00 ч NHL, \"Питсбърг\" - \"Отава\" Mtel sport 1 (пряко)3,30 ч NBA, \"Кливланд\" - \"Бостън\" \"Диема спорт\" (пряко)", "date": "2017.05.21", "title": " Гледайте грациите ни и още много спорт днес"}
{"url": "https://m.offnews.bg/news/Turizam_75/Trima-turisti-zasednaha-v-poleditca-v-Pirin-spasiha-gi-obnovena_656115.html", "text": "Планински спасители спасиха трима туристи в Пирин. Хората бяха заседнали в огромен заледен участък по време на туристически преход близо до езеро \"Окото\" и бедстваха с часове. Спасители тръгнаха към мястото още сутринта, за да помогнат на туристите, съобщи агенция \"Фокус\". Шест часа по-късно акцията им приключи благополучно. Двама мъже и една жена бяха свалени по алпийски способ до хижа „Вихрен“ в Банско.Бедствалите са в добро здравословно състояние. В акцията са се включили шестима планински спасители.От Планинската спасителна служба посочват, че те са били в безизходно положение и е било опасно да предприемат каквито и да е действия, тъй като са попаднали в заледен улей. ", "date": "2017.05.21", "title": " Трима туристи заседнаха в поледица в Пирин, спасиха ги (обновена)"}
{"url": "https://m.offnews.bg/news/Futbol_18793/Dzhizasa-shte-se-bori-za-otceliavane_656142.html", "text": "Бившият футболен национал Благой Георгиев, познат и с прозвищата Джизъса и Колизеума, ще се бори за оцеляване в руския елит с тима си Оренбург.В последния кръг на местната Премиер лига Оренбург надви у дома Ростов с 2:0 и зае 13-о чясто в крайното класиране.Заради по-лоши показатели от Урал и Анжи, които равен брой точки с Оренбург, тимът на Джизъса ще играе плейоф за оставане в елита.Мачовете са на 25 и 28 май, а съперник на Оренбург е СКА-Хабаровск.Другият тим, който ще играе плейоф е Арсенал Тула, а негов съперник ще е Енисей Красноярск.От Премиер лигата изпаднаха Криля Советов и Том Томск.", "date": "2017.05.21", "title": " Джизъса ще се бори за оцеляване"}
{"url": "https://m.offnews.bg/news/Sviat-_12/Referendum-v-Shvejtcariia-za-otkaz-ot-iadrenata-energetika_656119.html", "text": "Швейцарците ще гласуват днес на референдум за закон, който предвижда ядрените мощности да се заменят с възобновяеми енергийни източници, предаде БТА. Законът предлага субсидии в размер на милиарди за възобновяема енергия и забрана на строежа на нови ядрени централи.Проучванията показват, че законът ще бъде одобрен, макар че подкрепата за него е спаднала. При 61% подкрепа преди месеци, днес се смята, че законът се подкрепя от 56% от швейцарските гласоподаватели.Процесът по забрана на ядрената енергетика в Швейцария започна след бедствието през 2011 г. в японската ядрена централа Фукушима.\"Енергийна стратегия 2050\" в Швейцария поставя въпроса дали клиентите и данъкоплатците ще платят за мерките за въвеждане на възобновяеми енергийни източници. Ако стратегията се изпълни четиричленно семейство ще плаща 3200 франка (около 2900 евро) повече годишно, а страната ще трябва да внася повече електроенергия. Правителството смята обаче, че увеличението на разходите ще е 40 франка годишно.Законът ще забрани строежа на нови ядрени централи. Швейцария има пет такива. ", "date": "2017.05.21", "title": " Референдум в Швейцария за отказ от ядрената енергетика"}
{"url": "https://m.offnews.bg/news/Politika_8/Za-predsedatelstvoto-MVR-poluchava-oshte-2-mln-lv-za-koli_656024.html", "text": "Повече от 2 млн. лв. ще получи МВР за купуване на специализирани автомобили. В сряда правителството прие промени в постановлението, с което служебното правителство разпредели по пера близо 70 млн. лв. за подготовката на българското председателство на Съвета на ЕС. Отпуснатите средства за МВР са общо 8 млн. лв., но първоначално предвидените 2.7 млн. лв. за доставка на автомобили се оказват недостатъчни. За това в сряда правителството е решило да размести част от заделените за МВР средства, с които е предвидено купуването на защитни средства и специално оборудване и изграждането на команден ситуационен център на СДВР. Първоначално за тези дейности бяха заделени съответно 4.7 млн. лв. и 600 хил. лв. С новите промени средствата за тези дейности стават 3.280 млн. лв., а за доставката на автомобили са заделени 4.720 млн. лв.Националната служба за охрана (НСО) също ще  1 325 000 лв. за наемане на автобуси и автомобили. Средствата не предвиждат купуването на нови бронирани лимузини, но от службата настояват, че такива ще са им необходими за председателството. Такава е и препоръката в отчет за изпълнението на плана за подготовката на председателството. За транспорт на делегациите по време на председателството се очаква да бъдат наети автобуси от частни компании за превоз. Проучени са 5 компании за предоставяне под наем на 50-местни автобуси и по-малки такива.За председателството е необходимо осигуряването на 681 автобуса за 308 дни. Изчислението за необходимия брой автобуси е направено, като в него са включени и автобуси за извозването на министрите и делегатите по време на официалните вечери, в случай, че се вземе решение да не се използват леките автомобили и микробуси.В отчета за подготовката от февруари средната цена на ден за автобус е около 400 лв. без ДДС или общо 326 880 лв. само за наем на автобуси. За шофьорите на автобуси е необходимо допълнително заплащане, като са отчетени горните бройки автобуси и брой дни, включително и евентуални нощувки, като общата сума в размер на 384 084 лв.", "date": "2017.05.21", "title": " За председателството МВР получава още 2 млн. лв. за коли"}
{"url": "https://m.offnews.bg/news/Obshtestvo_4/Vremeto-toplo-no-s-oblatci-viatar-i-dazhd_656111.html", "text": "Облачно и дъждовно ще е времето днес в по-голямата част от страната. В сутрешните часове от север-североизток облачността бързо ще намалее, но по-късно през деня отново ще се увеличи. На отделни места ще превали, по-съществено в югозападните и планинските райони, като там е възможно да прегърми.Ще духа до умерен, в източната половина от страната силен североизточен вятър. Температурите ще са между 19° и 24°, в София около 19°.На Черноморието облачността ще се увеличи след обяд. На много места ще превали дъжд. Максимални температури на въздуха ще са между 16°-19°, абсолютно същата е и температурата на морската вода. В планините също ще има валежи, но през деня ще спират, а облачността ще се разкъсва. Ще духа умерен до силен североизточен вятър. Максималната температура на височина 1200 метра ще е около 14°, на 2000 метра – около 7°.Атмосферното налягане е по-ниско от средното за месеца, но през деня слабо ще се повишиПрогнозата е на Националния институт по метеорология и хидрология (НИМХ) към БАН. ", "date": "2017.05.21", "title": " Времето - топло, но с облаци, вятър и дъжд"}
{"url": "https://m.offnews.bg/news/Gimnastika_18776/Balgariia-e-s-bronz-na-Evropejskoto-po-hudozhestvena-gimnastika_656112.html", "text": "Добър резултат за грациите ни в Будапеща. Като в добрите стари времена те бяха преборени само от СССР.България спечели бронзов медал в отборната надпревара на Европейското първенство по художествена гимнастика в унгарската столица. Българките получиха сбор от 170.300 и завърши на трето място в крайното класиране.Шампион убедително стана Русия със 182.175. Н втора позиция завърши Беларус със 171.450.Ансамбълът за девойки в състав Мария Спасова, Галатея Герова, Биляна Везирска, Биляна Писова и Бояна Гелова заслужи място в утрешния финал на пет чифта бухалки с шести резултат в квалификациите от 32.150 след двете си изигравания. Най-добър беше Русия с 34.200.Ще чакаме успехи от лидерката ни Невяна Владинова. Плевенчанкта се класира и за четирите финала на отделните уреди в индивидуалната надпревара в неделя. В пресявките тя беше втора на лента със 17.650, трета на бухалки с 18.200, четвърта на топка със 17.850 и пета на обръч със 17.500.По-слабо представяне за втора по сила състезателка Катрин Тасева. Тя се класира за финалите на обръч (осма в квалификациите с 16.600) и на лента (трета с 16.700). Тя пропусна за малко и финалите на бухалки (девета с 16.700) и изненадващо на любимата й топка (девета с 16.650).", "date": "2017.05.21", "title": " България е с бронз на Европейското по художествена гимнастика"}
{"url": "https://m.offnews.bg/news/Futbol_18793/Titla-za-Real-ili-Barselona-Priako-v-efir-dnes_656113.html", "text": "21:00 -  Барселона - Ейбар, Испания, Примера дивисион, пряко Sport+HD 14,00 – Италия – Уругвай, световно до 20 г., пряко Евроспорт 215,00 – Локомотив Москва – Зенит, Русия, Премиерлига, пряко Мтел Спорт 116.00 – Ювентус – Кротоне, Италия, Серия А, пряко RING17,00 – Ливърпул – Мидълзбро, Англия, Висша лига, пряко Диема Спорт17,00 – Арсенал – Евертън, Англия, Висша лига, пряко Диема17,00 – Уотфорд – Манчестър Сити, Англия, Висша лига, пряко Нова Спорт17,30 – Дунав – Левски, България, Първа лига, пряко Диема Спорт 217,45 – Атлетика М – Атлетик Б, Испания, Примера дивисион, пряко Sport+ HD и F+20,00 – Локо Пд – Черно море, България, Първа лига, пряко Диема Спорт 221,30 – Ню Инглънд Ревълюшьн – Кълъмбъс Крю, САЩ и Канада, Мейджър лийг сокър, пряко Евроспорт 121,45- Лацио – Интер, Италия, Серия А, пряко RING00,00 – Минесота Юнайтед – Лос Анджелис Галакси, САЩ и Канада, Мейджър лийг сокър, пряко Евроспорт 201,00 – Спорт Ресифе – Крузейро, Бразилия, Серия А, пряко Sport+ HD", "date": "2017.05.21", "title": " Титла за Реал или Барселона? Пряко в ефир днес"}
{"url": "https://m.offnews.bg/news/Obshtestvo_4/Konstantin-i-Elena-e-nestinarite-tantcuvat-varhu-zheravata_656110.html", "text": "Православната църква почита днес св. св. Константин и Елена. 21 май е празник на нестинарите, отбелязваме го и като преход от пролетта към лятото.Имен ден празнуват Константин, Костадин, Константина, Елена, Елеонора и Елица. Името Елена има древногръцки произход и означава \"светла като слънце, сияйна\". Константин пък значи \"постоянен\", идва от латински.Свети Константин бил император на Византия през IV век. Той въвежда християнската религия като официална във Византия. Неговата майка Елена е построила няколко манастира в земите, където е живял Христос, открила е и кръста, на който е бил разпнат Исус. Това събитие се смята за най-важното в историята на християнската църква и затова император Константин и майка му Елена са канонизирани за светци.Във всички храмове на Българската православна църква се отслужва Божествена света литургия. В софийския храм \"Св.Св. Константин и Елена\"Архиерейска Света Литургия ще оглави Негово преосвещенство Браницкият епископ Григорий - викарий на Софийския митрополит. Днес е и денят на нестинарството. В Странджа пламват кладите и хората се събират около жаравата, като носят иконата на Св. Св. Константин и Елена. Ритуалният танц трае няколко минути.", "date": "2017.05.21", "title": " Константин и Елена е, нестинарите танцуват върху жеравата"}
{"url": "https://m.offnews.bg/news/Politika_8/Rumen-Radev-shte-razsekreti-stenogramata-za-KTB_656124.html", "text": "Отбраната\"Ще настоявам стенограмата за КТБ да бъде обявена\"  - обяви президентът Румен Радев в предаването Неделя 150 на БНР.Радев коментира, че за него стенограмата за КТБ няма никаква юридическа стойност, тъй като няма да даде отговор кой окраде КТБ.\"Но стенограмата има огромна обществена стойност, свързана с очакванията на хората\", смята той. Президентът обясни, че не е искал стенограмата да се обявява в предизборна ситуация или в момент на съставяне на правителство.На 18 май Радев е изпратил 21 препоръчани писма до всички участници в разговорите за КТБ. Срокът, който президентът е дал на участниците в стенограмата, е до 26 май. \"Ако не отговорят, се смята за мълчаливо съгласие\", уточни Румен Радев.Президентът заяви, че още на следващия ден след уведомлението му, един политик е отишъл при него, за да се подпиши, че дава съгласие за разсекретавяне на стенограмата на КТБ.Все пак Радев уточни, че сериозен проблем е, че някои от участниците са действащи политици. Президентът коментира и оттеглянето на доклада за състоянието на въоръжените сили от страна на военния министър Красимир Каракачанов: \"Изтеглянето на доклада за състоянието на отбраната и въоръжените сили - това за мен е абсурдно. Не можем да очакваме болният да оздравее, ако се скъса диагнозата. До днешното състояние на армията се стигна точно заради дългогодишното производство на \"розови доклади\", които замитат проблемите. Тези доклади само дават индулгенции на политиците, когато взимат решение по отношение на армията. Проблемите на армията могат да бъда решавани, само когато говорим истината и когато обсъждаме и решаваме реалните проблеми\".Радев изброи и проблемите на отбраната: „Изводите са изключително тревожни, особено по отношение на човешкия фактор -  20% некомплект. При войнишкия състав некомплектът е 30%. Ако с е задълбае в състоянието на техниката и въоръжението, ще се стигне до още по-тревожни констатации. Давам само един пример. От всички изтребители МиГ – 29, които летят в момента, от две години би трябвало те да са на земята. Всичките летят с удължен ресурс, който върши нашият инженерно-технически състав по решение на командването на ВВС\". Радев беше категоричен, че не е изразявал предпочитания към конкретен вид изтребител, но изрази недоволство от протакането на процедурите.Румен Радев коментира и предложението за наборна военна служба. Той смята, че то има своите положителни страни, но към момента няма как да бъде реализирано.", "date": "2017.05.21", "title": " Румен Радев ще разсекрети стенограмата за КТБ"}
{"url": "https://m.offnews.bg/news/Futbol_18793/Ludost-Alisher-Usmanov-pokachi-na-2-miliarda-paunda-ofertata-za-Arsen_656125.html", "text": "Руският магнат Алишер Усманов готви сензационно увеличение на офертата от 1 милиард на 2 милиарда паунда за контролния пакет на Арсенал. Няма грешка. Два милиарда!Етническият узбек, чието състояние се оценява на над 11 милиарда английски лири, притежава едва 30 процента от лондонския клуб. Главен акционер с 67 процента е американецът Стан Крьонке.Последният дава вид на тотално незаинтересован от офертата. Източник каза пред \"Financial Times\": \"Преди две седмици мислех, че нещо е на път да се случи. Сега не съм сигурен\".Но според Bloomberg, Усманов ще увеличи рязко мизата. Руският олигарх се надява и на помощ от феновете на Арсенал. Те са бесни на \"Тихия Стан\", който взе контрол над клуба през 2011 година. Запалянковците организираха куп протести срещу американеца, който вдига цените на билетите, не купува сериозни имена, а отборът е далеч от битката за титлата.Усманов е убеден защитник на Арсен Венгер, а също и така на необходимостта от солидни инвестиции в скъпи играчи. За първи път в ерата на френския мениджър Арсенал вероятно ще пропусне участие в Шампионската лига. Шансът четвъртият Ливърпул да се издъни у дома срещу Мидълзбро този следобед не е нулев, но доста малък.", "date": "2017.05.21", "title": " Лудост! Алишер Усманов покачи на 2 милиарда паунда офертата за Арсенал"}
{"url": "https://m.offnews.bg/news/Gimnastika_18776/Neviana-Vladinova-treta-v-klasatciia-za-slava_656127.html", "text": "Още един успех за грациите ни в Будапеща, макар и в неофициална класация. Българските гимнастички Невяна Владинова и Катрин Тасева записаха съответно трето и седмо място в многобоя на европейското първенство.Това класиране не е официално и за него отпада най-ниската оценка, уточнява beautyinsport.com.  Според регламента тази година не се дават медали за многобоя, а първите 24 (записват се три оценки) получават право да участват в многобоя следващата година.В това класиране Невяна е трета с 53.700 точки (отпадна тази на обръч 17.500). Повече от престижно е класирането и на Катрин – седма с 50.350 точки (и тук отпада обръчът 16.600).Александра Солдатова (Русия) е първа с 56.225 точки, а второто място е за Линой Ашрам (Израел) – 54.100. Освен България с по гимнастички на следващото Европейско ще бъдат Русия, Беларус, Израел, Украйна, Италия и Азербайджан.Днес са всички финали, като шанс за медали има и Невяна, и ансамбълът.", "date": "2017.05.21", "title": " Невяна Владинова трета в класация за слава"}
{"url": "https://m.offnews.bg/news/Izvan-terena_18817/Prodavat-ekipa-na-Majkal-Dzhordan-ot-Olimpiadata-prez-1984-g_656129.html", "text": "Феновете на Майкъл Джордан могат да полудят на този аукцион! На 2 юни започва търг, на който се продава исторически екип на най-голямата звезда в историята на баскетбола. Завинаги!Става въпрос за екипа, с който Майкъл спечели Олимпийските игри в Ел Ей през 1984 година. Той е с номер девет, а не с любимия му 23.Това са последните игри, в който победител става отбор на САЩ, селектиран изцяло от аматьори. Един от тях е колежанинът Майкъл Джордан. След това великият баскетболист спечели и Олимпиадата в Барселона с легендарния първи Дриймтийм.В тима от 1984 година не липсват и други изгряващи още тогава звезди. Например, бъдещата легенда на Ню Йорк Никс Патрик Юинг,  Сам Пъркинс, направил после успешна кариера в Сиатъл, Крис Мълин - симпатичният, бял гард на Голдън Стейт и Индиана. Всякакви спортни артикули, свързани с гения, скачат до небесата при подобни аукциони. Например, кецове на MJ бяха продадени за 104 хиляди долари на аукцион през 2013 година!Експертите прогнозират, че подобни нива може да догони и този екип. Цената му започва от 10 000 долара. Пазарът отваря на втори юни!", "date": "2017.05.21", "title": " Продават екипа на Майкъл Джордан от Олимпиадата през 1984 г."}
{"url": "https://m.offnews.bg/news/Obshtestvo_4/Diskriminatciia-e-da-si-s-predimstvo-v-uchilishte-ako-roditelite-ti-s_656133.html", "text": "Върховната административна прокуратура е уличила няколко училища в столицата в дискриминация. Причината е, че при приема в първи клас, училищата дават предимство на деца, чиито родители работят в сферата на образованието или са общински и държавни служители.Мотивите на прокурорите са, че този начин на предимство за влизане в първи класа, поставя в неравнопоставено положение всички други деца, които нямат родители с \"подходящите професии\".Докладът вече е изпратен в Комисията за защита от дискриминация, пише в. \"24 часа\".Такъв е принципът и за приемане в детска градина и ясла в столицата. ", "date": "2017.05.21", "title": " Дискриминация е да си с предимство в училище, ако родителите ти са в образователната сфера"}
{"url": "https://m.offnews.bg/news/Temida_18762/Tcatcarov-sazhaliaval-za-TcUM-gejt-no-ne-mu-bilo-zabraneno-da-se-sr_656134.html", "text": "Няма да коментирам самата среща. Ако някъде пише, че аз не мога да се срещам с хора, този писмен текст трябва да бъде направен. Ако някъде трябва да има правила, дайте тези правила да ги създадем. Дайте да не се упражняваме върху това, че Сотир Цацаров е провел нерегламентирана среща, пък тази на Лозан Панов (председателят на Върховния касационен съд, бел. ред.) била безкрайно регламентирана. Не става. Правилата трябва да са за всички. Така главният прокурор Сотир Цацаров  срещата  със собственика на \"Овергаз\" и издател на в. \"Сега\" Сашо Дончев. Цацаров обясни, че никога няма да каже какво са си говорили тримата на тази среща, а единственият начин това да го направи, било да го пусне в YouTube. \"Ама нямам това разбиране за култура\", поясни главният прокурор.Цацаров съжалявал за срещата чисто човешки, съобщава още bTV. Той отказа да уточни защо се е съгласил на срещата. Цацаров обясни, че не смята, че Лозан Панов ще бъде отстранен от поста му и че е готов на помирение: След като срещата в ЦУМ беше оповестена от Сашо Дончев съдия №1 поиска ВСС да направи проверка на обстоятелствата по провеждането ѝ. Това той поиска и от президента Румен Радев, но двете искания бяха отхвърлени. Той използва повода и се срещна и с премиера Бойко Борисов, пред когото Панов поставил въпроса за продължаване на конституционните промени за съдебна реформа. В отговор премиерът в стила на коалиционните си партньори се пошегува, че съжалявал, че не бил поканен на среща в ЦУМ: \"Аз щях да се почувствам поласкан да ме поканят в ЦУМ... Шегичка..\",  пред журналисти в Хитрино, часове след срещата му с Панов.", "date": "2017.05.21", "title": " Цацаров съжалявал за \"ЦУМ гейт\", но не му било забранено да се среща с хора"}
{"url": "https://m.offnews.bg/news/Politika_8/Navodni-se-blok-saniran-s-darzhavni-pari-stroiteli-savetvat-zhitelit_656135.html", "text": "Жилищен блок в Мездра, който в момента се санира по нациолната програма, протече, съобщава bTV. След проливния дъжд от тази сутрин в града 11 апартамента от последните етажи са буквално наводнени. Собствениците им определиха ситуацията като трагедия, а представител на строителната фирма посъветва хората да се изнесат временно от жилищата си.  По покрива днес са работили петима работници, но от фирмата твърдят, че броят им бил 25. Това е първият блок, който се санира в Мездра. По договор санирането трябва да приключи за 49 календарни дни, но хората се опасяват, че при темповете, с които се работи, апартаментите им ще се превърнат в басейни.След като случаят беше оповестен министърът на регионалното развитие и благоустройството Николай Нанков се е обадил на кмета на Мездра Генади Събков, за да поиска информация по случая. От МРРБ съобщиха, че Нанков е поискал проблемът да се реши \"по най-бързия начин\" и периодично да бъде информиран за развитието на случая.", "date": "2017.05.21", "title": " Наводни се блок, саниран с държавни пари, строители съветват жителите да се изнесат"}
{"url": "https://m.offnews.bg/news/Gimnastika_18776/Katrin-i-Nevi-okupiraha-podiuma-v-Budapeshta_656136.html", "text": "Катрин Тасева и Невяна Владинова си пожелаха подиум на Европейското първенство по художествена гимнастика и го постигнаха. Катрин стана сребърна медалистка, а Невяна бронзова, като и двата медала са на лента.Тасева изигра страхотна лента по музика от песента „Джелем, Джелем” и получи оценка 17,150 точки. Другата ни чаровница Невяна отново се развихри с огнената си „Булерия”, за която получи оценка 16,975 точки. Златото в този финал спечели Дина Аверина (Русия).Много силно представяне направи Катрин на обръч. 20-годишната грация зае четвъртото място със 17.450 точки. Това беше най-силното й изиграване с уреда през сезона. За съжаление Владинова имаше много неточности и остана последна с 16.050 точки. Златният медал спечели Дина Аверина (Русия) с 18.200.На топка Невяна беше по-стабилна, но имаше грешка в началото, заради която остана с 16.800 точки, които й отредиха 4 място. Арина Аверина победи във финала с 18.850 точки.Така европейското първенство в Будапеща завърши с трето място в отборната надпревара за България (сборна оценка от представянето на ансамбъл-девойки, Невяна Владинова и Катрин Тасева), а във финалите на отделните уреди спечелихме два медала - Катрин Тасева (сребро на лента) и Невяна Владинова (бронз на лента).", "date": "2017.05.21", "title": " Катрин и Неви окупираха подиума в Будапеща"}
{"url": "https://m.offnews.bg/news/Izvan-terena_18817/Napadatel-na-Latcio-se-obiasni-v-liubov-s-tatuirovka_656131.html", "text": "Креативен пич се оказа нападателят на Лацио Чиро Имобиле. Той показа оригинална татуировка, посветена на семейството. Съпругата му Джесика я постна в социалните мрежи. Тя написа: \"Където започва животът и любовта никога не свършва\". Имобиле и неговите съотборници загубиха в сряда финала за Купата на Италия с 0:2 срещу Ювентус. Разписаха се Дани Алвеш и Леонардо Бонучи.Лацио ще си го изкарва тази вечер на Интер. Мачът е без особено значение, тъй като римляните не могат да попаднат в Шампионската лига, но и не могат за изхвърчат извън зона \"Лига Европа\".Чиро обаче е в страхотна форма. Точно той ще бъде основна заплаха за разбития милански гранд.Очаква се кръгът днес да определи Ювентус като нов, стар шампион. В Торино гостува аутсайдерът Кротоне. Юве вдига шеста поредна при победа. Припомняме, преднината на лидера пред Рома е 4 точки.", "date": "2017.05.21", "title": " Нападател на Лацио се обясни в любов с татуировка"}
{"url": "https://m.offnews.bg/news/Sviat-_12/Severna-Koreia-izstrelia-neizvesten-proektil_656128.html", "text": "Северна Корея изстреля неизвестен проектил в океана, пишат световните агенции.Вероятно става дума за балистична ракета, която отново е тест на държавата, но засега не е сигурен видът боеприпас и обсегът на \"проектила\".Снарядът е бил изстрелян от провинция Южен Пхьонан.Събитието\" бе отбелязано веднага от Южна Корея: \"Северна Корея изстреля неидентифициран снаряд\", заявиха от армията на Южна Корея. ", "date": "2017.05.21", "title": " Северна Корея изстреля неизвестен проектил"}
{"url": "https://m.offnews.bg/news/Obshtestvo_4/Rekord-Hvanaha-400-kg-heroin-za-63-mln-lv-mezhdu-plochki-za-terakot_656130.html", "text": "423 килограма хероин задържаха митничари на граничния пункт Видин - Калафат в български ТиР, превозвал теракотени плочки от България за Холандия. Това съобщиха на брифинг в прокуратурата главният прокурор Сотир Цацаров, директорът на Митниците Георги Костов и главният секретар на МВР Младен Маринов, предаде БНТ. Наркотикът е намерен в събота сутрнита в ТиР със софийска регистрация, съобщи Георги Костов, който е шеф на Агенция \"Митници\". Това е най-голямото количество задържани наркотици у нас. Схемата е била следната: кафяви листове хероин са били слепени между теракотените плочки в ТиР-а.Шофьорът е 56-годишен. Той е задържан. Цената на хероина е 63 милиона лева. Това количество задържан наркотик е рекордно за България - през изминалата година митниците и полицията са спрели две пратки за Холандия от по 200 кг. хероин в ТИР-ове от Иран за Холандия.Извършен е анализ на транспортните документи на фирмата, която е превозвала хероина, и е установено, че изпращачът е непозната фирма, а получателят на плочките в Холандия е фирма с предполагаема дейност, свързана с хранителните продукти.Миризма на оцет усъмнява митничарите и така е бил хванат хероинът между пакетите с плочки. Според първоначалната оценка откритият хероин е с много висока чистота - 70%.", "date": "2017.05.21", "title": " Рекорд! Хванаха 400 кг хероин за 63 млн.лв. между плочки за теракот"}
{"url": "https://m.offnews.bg/news/Futbol_18793/IUventus-vse-po-blizo-do-legendarniia-trebal_656144.html", "text": "Останалите резултати:Ювентус е все по-близо до легендарен требъл, след като си осигури и титлата в Серия А кръг преди края на шампионата с победа над Кротоне с  3:0 на собствената си арена. През седмицата торинският гранд спечели и купата на Италия след победа над Лацио във финала. До постигането на легендарния требъл остава само отборът на Масимилиано Алегри да победи и Реал Мадрид във финала на Шампионската лига на 3 юни в Кардиф. Това беше шеста поредна и общо 33-а титла в историята за \"Старата госпожа\".С това постижение Ювентус пренаписа историята на Серия А, тъй като никой друг тим не беше печелил трофея в шест поредни години до този момент. При успех в Кардиф тази генерация на Ювентус може да се превърне в най-успешната в 120-годишната история на тима.Нападателите Марио Манджукич (13) и Пауло Дибала (39) капарираха титлата още през първите 45 минути, а Алекс Сандро в 83-ата минута оформи победата.Българският национал Александър Тонев бе титуляр за Кротоне, но бе заменен още в 54-ата минута, а в първите минути имаше възможност, но защитата на домакините го затвори. Така единствената интрига преди последния кръг е кой ще заеме второто място, за което спорят Наполи и Рома, като столичани водят с точка.Отборът на Милан се завърна в евротурнирите след пауза от три години. \"Росонерите\" постигнаха първа историческа победа след продажбата на клуба от страна на Силвио Берлускони, след като разбиха с 3:0 Болоня в мач от 37-ия кръг на Серия \"А\". Жерард Деулофеу (69), Кейсуке Хонда (73) и Джанлука Лападула (90) зарадваха тифозите на \"Сан Сиро\" в последното домакинство на отбора за този сезон.Милан има 63 точки, като не може да бъде изместен от шестото място, тъй като седмият Фиорентина е с 59 точки, а до края на сезона остава един мач. Тимът на Роберто Донадони остана с 41 точки на 15-то място. Милан - Болоня 3:0, Емполи - Аталанта 0:1, Дженоа - Торино 2:1, Сасуоло - Каляри 6:2, Удинезе - Сампдория 1:1. По-късно днес играят Лацио и Интер. От вчера: Киево - Рома 3:5, Наполи - Фиорентина 4:1.", "date": "2017.05.21", "title": " Ювентус все по-близо до легендарния требъл"}
{"url": "https://m.offnews.bg/news/Politika_8/Izvanrednoto-polozhenie-v-Turtciia-ostava-dokato-niama-mir-i-prosper_656146.html", "text": "Състоянието на извънредно положение в Турция ще бъде отменено след като в държавата се възстанови мирът. Това съобщава турският вестник Hurriyet, позовавайки се на президента Реджеп Тайип Ердоган. Извънредното положение беше обявено след неуспешния опит за преврат през юли 2016 г.„Състоянието на извънредно положение бе обявено във Франция при излизането на 15 терористи. В Турция имаше опит правителството на страната да бъде свалено. Как така ще питате относно премахването на състоянието? Няма да се премахне! Докога ли? Докато не постигнем мир и просперитет“, заяви Ердоган по време на конгрес на управляващата Партия на справедливостта и развитието (ПСР), съобщава \"Фокус\".„Какво ви липсва? Не можете да отидете на работа? Или училищата са затворени? Ние удължаваме състоянието на извънредно положение за мира в нашата страна“, добави той.Ердоган беше избран за председател ПСР на извънреден конгрес на партията. Това става възможно след приетите промени за разширяване на правомощията на държавния глава. Според старата конституция президентът не може да е член или ръководител на политическа партия, поради което Ердоган напусна ПСР през 2014 г. Той се върна в редиците на партията на 2 май, а от днес вече е и неин председател.", "date": "2017.05.21", "title": " Извънредното положение в Турция остава, докато няма \"мир и просперитет\""}
{"url": "https://m.offnews.bg/news/Sviat-_12/London-shte-iska-obezshtetenie-pri-ottegliane-na-evroproekti_656143.html", "text": "Великобритания ще настоява за обезщетения при неосъществени европроекти. Премиерът на страната Тереза Мей заяви в интервю за \"Сънди Телеграф\", че ако бъде осъществен \"твърдият\" сценарий за Брекзит, Лондон ще настоява Брюксел да му изплати неговия дял от Европейската инвестиционна банка и други общи проекти, съобщава БТА.\"Много се спори какви може да бъдат задълженията на Великобритания или, нещо повече, какви може да бъдат нашите права върху платеното от нас досега. Посочихме ясно, че ще разглеждаме едновременно и правата, и задълженията\", казва Мей.Запитана в кои сфери Великобритания може да разчита да получи своя дял при напускане на ЕС, тя отговаря: \"Има (Европейска) инвестиционна банка, има (Европейски) инвестиционен фонд, има различни области\". Това според нея ще е \"важна част от преговорите\".По данни на вестника Мей обаче за пръв път е заявила публично, че се стреми да запази дела на Великобритания в ЕИБ и след Брекзита. Според правителствени източници на \"Сънди телеграф\" британското участие в това финансово-кредитно учреждение е 16 на сто - близо 10 милиарда лири или 13 милиарда долара.По-рано британски медии информираха, че Брюксел планира да представи на Великобритания увеличена \"сметка за Брекзита\" в размер на 85 милиарда лири или 110 милиарда долара - за поети по-рано задължения, напомня ТАСС.Великобритания може да се оттегли от преговорите за условията на Брекзита, ако Брюксел продължи да иска от Лондон милиарди за прекратяване на членството в ЕС. Това заявява британският министър по въпросите на Брекзита Дейвид Дейвис в поместено днес интервю за \"Сънди таймс\".\"Трябва да можем да се оттеглим (от преговорите). При известни обстоятелства, ако се наложи, трябва да имаме силите да го направим\", казва той.", "date": "2017.05.21", "title": " Лондон ще иска обезщетение при оттегляне на европроекти"}
{"url": "https://m.offnews.bg/news/Tenis_18788/Zverev-prebi-Dzhokovich-na-finala-v-Rim_656149.html", "text": "Александър Зверев спечели титлата от турнира \"Мастърс 1000\" в Рим, след като победи с 6:4, 6:3 бившия номер 1 в света Новак Джокович.Двубоят продължи само 82 минути и състезаващият се за Германия Зверев спечели четвъртата си турнирна и първа от веригата \"Мастърс\" титла.С успеха си Зверев ще влезе в топ 10 на световната ранглиста, която се обновява всеки понеделник. Зверев игра много стабилно срещу Ноле, като го проби три пъти и вкара в полето му седем аса.Джокович пък за първи път в кариерата си губи финал на “Мастърс” срещу някого извън “Голямата четворка”, като засега остава наравно с Рафа Надал с по 30 такива титли на сметката си.Зверев стана и първият германец с триумф в “Мастърс” от 2001 година насам, когато Томи Хаас спечели в Щутгарт.", "date": "2017.05.21", "title": " Зверев преби Джокович на финала в Рим"}
