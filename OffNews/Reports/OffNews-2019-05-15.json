{"url": "https://offnews.bg/analizi-i-komentari/nenchev-razigravame-li-teatar-s-f-16-za-da-vzemem-gripen-po-malkoto-703320.html", "text": "Бившият министър на отбраната Николай Ненчев публикува в личния си Фейсбук профил коментар, в който критикува преговорите, водени от България със САЩ относно закупуването на нови изтребители F-16 от държавата ни.Предоставяме ви коментара му без редакторска намеса:За F-16, oт опит знам: Ако искаш едно нещо да се случи - отиваш ти! Ако не искаш - пращаш заместника си!Ако правителството не успее да се договори навреме със САЩ и процедурата се отложи, това най-вероятно ще доведе до неуспех на проекта и до нова стратегическа победа на Москва. Провалът на F-16 и наливането на още стотици милиони в старата съветска техника е руският “голям шлем” в българската отбрана.Изявлението от 14 май 2019 г. на министъра на отбраната Красимир Каракачанов, че засега правителството не може да се споразумее за изгодна цена за изтребителите F-16 е много смущаващо. Това предвещава забавяне на процедурата и по всяка вероятност отлагане на сключването на договора за след лятната ваканция на Народното събрание.Познавайки българската практика, протакането е доказано ефективно средство за проваляне на всяко начинание. Ако не бъде сключен договорът до средата на годината, каквито са първоначално обявените намерения, най-вероятно за България няма да има F-16.Преди няколко месеца правителството и парламентът взеха стратегически вярно решение – България да предпочете да придобие F-16, блок 70 от САЩ. Истината е, че досега не сме видели осезаем напредък и нямаме яснота за следващите стъпки по процедурата, така че тя да приключи с желания резултат до средата на годината. Нещо, което е и възможно, и необходимо.За огромно съжаление до този момент освен решенията на правителството и парламента са налице единствено красиви думи и декларативни намерения, а времето тече.Част от делегацията ни за преговорите още е в САЩ. Надеждите остават, макар че на стратегическо ниво засега не се вижда достатъчно решителност и действителна воля сделка наистина да има до средата на 2019 г. Министърът на отбраната даже допусна при неуспех със САЩ да се преговаря с Швеция и Италия. В случая това е не особено сполучливо завоалиран намек, че ще изберем не друг самолет, а Грипен.А дали целта от самото начало не е била да се предостави предимство на Грипен, като се разиграе театър с F-16? И така хем да се даде сигнал, че предпочитаме стратегическия партньор САЩ, хем в крайна сметка да спечели офертата на Швеция, която е най-безопасна за Русия и нейните интереси. Грипен е по-малкото зло за руските самолети. Така отново България е в схемата „винаги със САЩ и НАТО, но никога против Москва“...Давайки първоначално предимство на офертата на САЩ и водейки толкова нерешително преговорите, че да е малко вероятно да се постигне успех, опцията за F-16 се обрича на програмиран провал от самото начало. И през задната врата се вкарва предпочитаният от българските русофили Грипен като безалтернативно решение. Дано това да не е зловещият сценарий, който се разиграва сега!Очевидното обаче е, че досега правителството не е дало ясни сигнали, че подхожда достатъчно сериозно към договора със САЩ. Помним добре и неяснотите и процедурните турбуленции, преди да бъде обявено решението в полза на F-16 в края на декември 2018 г. Днес очакваме ли нещо по-различно?На фона на трудностите, които среща кабинетът да се споразумее със САЩ за изгодна цена за F-16, рязко изпъква лекотата, с която бяха договорени сделките с Русия и Беларус за ремонта на старите съветски самолети МиГ-29 и СУ-25. При тях нямаше проблеми относно цената. Тези спорни ремонти ще струват близо 200 милиона лева с ДДС на българските данъкоплатци, а процедурите за тях минаха дискретно и експедитивно. Гостите дойдоха в Министерството на отбраната, видяха и получиха своето.Като стана дума за ремонта на СУ-25 в Беларус, преди дни се разбра, че парите за ремонта не са били успешно преведени и той може да се провали заради санкции на ЕС срещу страната. Въпросът е къде ще отидат сега тези върнати близо 100 млн. лв. с ДДС? За какво ще бъдат изхарчени? Вероятно ударно в края на годината!?Още по-интересно е, че тези пари са отчетени в бюджета за отбрана за 2018 г. и с тях се формират окончателните данни за разходите за отбрана, изложени в приетия днес, 15 май 2019 г., от Народното събрание Доклад за състоянието на отбраната и въоръжените сили на Република България през 2018 г.Въпросът е какво в действителност са гласували днес депутатите – финансово коректен доклад или документ със завишени, „розови“ финансови показатели за бюджета за отбрана като относителен дял от БВП? Ако парите за СУ-25 са отчетени, но реално не са похарчени, тогава и бюджетът за отбрана няма да е 1.48% от БВП, а по-малко и не се приближаваме към целта, която сме си поставили в НАТО, да достигнем 2% от БВП разходи за отбрана.Проблемите са видими. Липсата на достатъчна политическа воля и решимост за придобиване на F-16 не може да остане скрита.И какво излиза - за F-16 правителството не може да се договори, а за ремонтите на МиГ-29 СУ-25 може!", "date": "2019.05.15", "title": "Ненчев: Разиграваме ли театър с F-16, за да вземем Грипен, по-малкото зло за Русия?"}
{"url": "https://offnews.bg/politika/tarpenieto-na-horata-prelia-pisnalo-im-e-ot-kashti-za-tashti-iz-razg-703314.html", "text": "\"Писнало им е от корупция и къщи за тъщи. Търпението им е преляло.\" Това констатира вторият в листата на Демократична България за евроизборите Стефан Тафров, който днес през деня лично раздава предизборни материали на минувачи на столичния бул. \"Витоша\".Политикът и дипломат решил, че така ще може да се запознае с хора, да чуе какви са проблемите и очакванията им. Хората се изненадват, когато го видят и познаят. \"Вие ли сте, господин Тафров?\" - питат. Отговарям: \"Да. Как иначе да се запозная с вас?\".Хората се притесняват, че младите напускат страната и в нея остават само старите, казва той. На въпроса как го приемат, отговаря - като човек, който може да се оправи в този сложен свят в Брюксел и няма да ги посрами.А за тях как са представени в ЕС е важно - българинът е проевропейски настроен и това е от значение, убеден е бившият посланик на България във Франция, Великобритания, Италия и Малта и съветник по външната политика на президента Желю Желев (август 1990 – ноември 1991).\"Искат тези европари, за които чуват, да стигнат до средния и дребния бизнес, не само до тези с апартаменти с асансьори. Разговарях с един от собствениците на такъв. Занимава се с дератизация и работи с общините. Каза, че от всички в бранша само до една фирма стига европейско финансиране - тази, която е близка до ГЕРБ. \"Направете така, че Брюксел да упражнява малко повече контрол\", ми каза човекът\", споделя Тафров.", "date": "2019.05.15", "title": "Търпението на хората преля, писнало им е от къщи за тъщи: из разговорите на Стефан Тафров с гласоподаватели"}
{"url": "https://offnews.bg/politika/gardian-razkazva-za-borisov-kato-za-politik-kojto-iska-da-se-haresa-n-703308.html", "text": "Британският всекидневник \"Гардиън\" посвети обширна статия на българския премиер.Във време, когато някои политици от Централна и Източна Европа се възползват от враждебността към Брюксел, Борисов избира различен път - той се стреми да спечели ползи от Европа чрез чар и ласкателство, въздържа се от антибрюкселска реторика и вместо това изтъква ползите, които евроинтеграцията е донесла на България, пише вестникът.Българският премиер внимава да не критикува европейските си колеги. Дори Тереза Мей, която е разочаровала много лидери на ЕС след две години на неуредици около Брекзит, получава одобрителна оценка: \"Виждал съм как Тереза Мей полага всички усилия да се аргументира пред останалите 27 държави членки, които й се противопоставят. Не ми се иска да съм на нейно място в този момент. Но тя се бори здраво. И полага всички усилия нещата да сработят\".Борисов не критикува нито идеята на Макрон за прогресивен и интегриран континент, нито модела на Орбан за силни суверенни държави, пише \"Гардиън\".Ние си имаме българска визия. В някои аспекти тя съвпада с тази на Макрон или на Орбан, а в други - не, заявява българският премиер.Бойко иска да бъде най-добър приятел с всички. Иска да изслуша всички страни, да внуши на всеки, че е точно на неговата страна, казва пред \"Гардиън\" политологът Иван Кръстев.Бил съм по целия свят и мога да кажа, че няма по-добро място за живеене от ЕС, категоричен е българският премиер.По повод политиката, която той води в Брюксел, източник на британския всекидневник коментира: Борисов пробва да  покаже колко е трудна ситуацията за неговата страна, макар и да не казва директно: \"И затова трябва да ни дадете повече пари.\"Борисов се гневи на въпросите за корупцията в България и отхвърля \"идиотското твърдение\", че не иска да отговаря на въпросите на критичните български медии: \"Няма нито една медия, която да не е направила интервю с мен, и няма тема, която да не са повдигнали пред мен\".\"Можете ли да си представите как кабинетът на Тереза Мей получава сигнал от някакъв си уебсайт - и Мей ли щеше накара правоприлагащите органи да реагират на мига?\" - казва премиерът по повод скандала \"GP гейт\".\"Гардиън\" описва и как Борисов лавира внимателно между западните си партньори и Русия. България бе една от малкото страни от ЕС, които не изгониха миналата година нито един руски дипломат от солидарност към Великобритания след покушението срещу Сергей Скрипал, припомня вестникът.Ще е абсолютна грешка да се твърди, че Русия е враг или заплаха. Същевременно моето правителство и политическата ми партия са 100 процента с евроатлантическите организации, казва министър-председателят.", "date": "2019.05.15", "title": "Гардиън разказва за Борисов като за политик, който иска да се хареса на всички"}
{"url": "https://offnews.bg/futbol/levski-obiavi-petar-hubchev-kato-novia-si-trenior-703322.html", "text": "Петър Хубчев е новият старши треньор на Левски, обяви сайтът на \"сините\". Наставникът подписа своя договор, който е за срок от две години с опция за удължаване с още една година и влиза в сила с началото на подготовката за новия сезон.Петър Хубчев ще работи на стадион \"Виваком Арена Георги Аспарухов\" заедно със своя треньорски щаб, с който работи начело на националния отбор на България.Допълнително ще бъде уточнено кога ще се състои и официалното представяне на Петър Хубчев като старши треньор на Левски.За последно Хубчев беше начело на националния отбор, но напусна след първите два мача от евроквалификациите. Постът му беше зает от Красимир Балъков. В момента пък Левски се води от временен наставник - Георги Тодоров.\"Много неща могат да се кажат, много истини и неистини се изговориха, но моята молба е тези неща да бъдат говорени по време на официалната пресконференция. Ще работя със същия екип, но може да има и нови хора. Ще повторя още веднъж, много истини и два пъти повече неистини се изговориха, които не искам да коментирам.Всичко до последния слух ще бъде изговорено, както се казва, когато му дойде времето. Не се притеснявам от никакви теми и никакви въпроси. Всичко, което интересува хората и журналистите ще бъде изговорено, ще бъде изчистено. И се започва наново\", каза Хубчев пред \"Дарик\".", "date": "2019.05.15", "title": "Левски обяви Петър Хубчев като новия си треньор"}
{"url": "https://offnews.bg/futbol/kupata-e-cherno-biala-lokomotiv-izlaga-botev-vav-finala-703329.html", "text": "\"Черно-бялата\" част на Пловдив няма да спи тази нощ, след като Локомотив триумфира над Ботев във финала за Купата на България. \"Смърфовете\" надделяха с 1:0 над градския съперник на стадион \"Васил Левски\" в София и спечелиха националния трофей за първи път в историята си.Победният гол за Локомотив отбеляза Ален Ожболт в 78-ата минута. Историческият първи изцяло пловдивски финал за Купата се изигра пред около 20 хиляди зрители, като привържениците на загубилия отбор бяха три пъти повече.\"Канарите\" започнаха по-уверено двубоя, като имаха добър шанс за гол още в началото, но Антонио Вутов стреля неточно с глава от удобна позиция. Постепенно играчите на Локомотив намериха играта си и Ален Обжолт имаше отличен шанс да се разпише, но бе блокиран от Даниел Кайзер. До края на първото полувреме възпитаниците на Бруно Акрапович бяха по-активни и заплашиха на няколко пъти вратата на съперника си.След почивката ситуацията не се промени и \"черно-белите\" бяха по-опасният отбор, а централният защитник на тима Стивън Езе бе изключително близо до гола в 64-та минута, но изстрелът му с глава бе отразен от Кайзер. В 78-та минута Локомотив все пак поведе в резултата, като Димитър Илиев изведе добре Анте Аралица с глава, нападателят на \"смърфовете\" бе добре блокиран, но успя да подаде към непокрития Обжолт, който с техничен изстрел с пета преодоля Кайзер.До края на мача Локомотив се бранеше уверено и не позволи на съперника си да стигне до чисто голово положение и в крайна сметка спечели с 1:0, за да триумфират с Купата на България за първи път в историята си, след като загуби предишните си четири финала в надпреварата. Така Локомотив си осигури и участие в евротурнирите, а Ботев ще се задоволи с родната сцена.\"Виновници\" за успеха на Локомотив освен треньора Бруно Акрапович и играчите, които оставиха сърцата си на терена, бяха и двете красиви психоложки Лилия Стефанова и Кети Вандова. Те работят над мотивацията на играчите от известно време, като са били поканени лично от собственика Христо Крушарски, който се запознава с тях на едно от събитията им. В навечерието на финала двете дами дадоха множество интервюта, като изразиха увереността си, че купата ще бъде \"черно-бяла\" и познаха.", "date": "2019.05.15", "title": "Купата е 'черно-бяла'! Локомотив излъга Ботев във финала"}
{"url": "https://offnews.bg/kultura/vandali-zalichiha-unikalni-peshterni-risunki-na-3000-g-v-magurata-703327.html", "text": "Вандали са унищожили безценни пещерни рисунки в пещера Магурата, става ясно от снимки и публикации във Фейсбук.Те са унищожени от все още неизвестни извършители, които са изписали върху тях \"Ради, Павчо, 2019 Антов\". Снимки на вандалския акт са се появили вчера в социалните мрежи, но не е ясно кога точно е извършен той.OFFNews се свърза с МВР-Белоградчик и МВР-Видин, но оттам нямаха никаква информация за подобно нещо. От Община Белоградчик коментираха, че днес по обед е постъпила информация при тях за възможни нанесени щети по рисунките, но все още не са изпратени хора на място да проверят.Праисторическите рисунки са издълбани в скалата и изрисувани с прилепно гуано (тор). Фигурите изобразяват танцуващи женски силуети, танцуващи и ловуващи мъже, маскирани хора, звезди, оръдия на труда. Друга част от тях представят образите на животни, растения и шахматни пана.Рисунките датират от различни епохи - епипалеолит, неолит, енеолит, начало на раннобронзовата епоха. Слънчевият годишен календар от късния неолит, открит там, е най-ранният слънчев календар, открит досега в Европа. Той е изрисуван по стените на залата-светилище и на него са отбелязани поне 5 празника, както и 366 дни. Според учените той е направен с голяма точност и прецизност на записите.Оригиналните пещерни рисунки са най-ценните шедьоври на първобитното изкуство на Балканите. Те са повече от 700 на брой. В най-голямата Триумфална зала пък може да се видят кости на пещерни животни и предмети от бита на племената, населявали тази част на Балканите, разказа историкът.Припомняме ви, че през  с цел включването им в списъка с културно наследство на ЮНЕСКО.Пещерата Магура, която се намира в близост до Рабишкото езеро и Белогрдчишките скали, е обявена за национална културна ценност през 1965 г.", "date": "2019.05.15", "title": "Вандали заличиха уникални пещерни рисунки на 3000 г. в Магурата"}
{"url": "https://offnews.bg/obshtestvo/ot-api-otrekoha-ofshorki-da-pribirat-parite-ot-tol-taksite-703326.html", "text": "Председателят на УС на АПИ Георги Терзийски заяви, че тол системата ще бъде управлявана само и единствено от Агенция „Пътна инфраструктура\", а не от корпорации и офшорни фирми.„Не за първи път АПИ е обект на фалшиви новини. Но няма да позволя върху АПИ да се хвърлят обвинения и неистини да се споделят в общественото пространство. Дружеството, с което беше подписан договор като национален доставчик на услуги – но той не е влязъл в сила поради това, че не е доказана функционална съвместимост със системата, е изцяло българско дружество. Нито една акция не е собственост на друго физическо или юридическо лице, освен български гражданин или юридическо лице с българска регистрация\", коментира той, цитиран от \"Фокус\".Думите му са по повод излязлата по-рано днес информация, че .„Тол системата на България се управлява от АПИ, а не от Лилана или други известни или неизвестни имена. Евентуалният национален доставчик на услуги се представлява от Мартин Димитров, той участва и в разработването на продукта LIMA“, допълва той.Зам.-министърът на регионалното развитие и благоустройството Николай Нанков обясни подкрепи думите на Терзийски: ", "date": "2019.05.15", "title": "От АПИ отрекоха офшорки да прибират парите от тол таксите"}
{"url": "https://offnews.bg/drugi/maria-grozdeva-nasarchi-uchenitci-da-sportuvat-703324.html", "text": "Днес в зала „Триадица“ се проведе спортен празник за ученици 4–5 клас от София, „Спортни лъвчета” 2019, посветен на Деня на спорта, с участието на 200 деца.Основен мотиватор с несломимият си спортен дух беше двукратната олимпийска шампионка Мария Гроздева. Тя насърчи младите участници да продължат да се занимават със спорт, защото и тя е започнала като тях и това е гаранция за успехи в живота. Срещите на подрастващите с успешни спортисти е част от програмата „My Olympic Experience” подкрепена от Европейската комисия.Подобни събития възпитаващи в олимпийски дух ще се организират през 2019 и от партньорите на „ЛЕВСКИ-Спорт за всички“ – „Олимпиакос“- Гърция и „Лацио“- Италия.Събитието бе открито от олимпийската шампионка, личният и треньор Валери Григоров, председателя на „ЛЕВСКИ-Спорт за всички“ – Люсиен Велчев, президента на Европейската асоциация на многоспортовите клубове“ – Ванина Миланова“, Десислава Темелкова – представител на Столична община, Юлия Боянова – председател на Българска асоциация спорт за учащи и Красимир Кънев – главен експерт от дирекция „Спорт за учащи и спортни училища“, Министерство на младежта и спорта.В единадесетото издание на „Спортни лъвчета“, децата премериха сили в отборни състезания – щафета „Спортни лъвчета“ и теглене на въже и индивидуални игри – даващи прави на участие в наградна томбола. Организатори на събитието са Спортен клуб „ЛЕВСКИ – Спорт за всички”, Столична община и Българска асоциация спорт за учащи, с маркетинговата подкрепа на агенция „Реал-Спорт“ и ваучери за спортни стоки осигурени от “Спорт депо”.Класиране:Теглене на въже 1. 81 СУ „Виктор Юго“ 2. 123 ОУ „Стефан Стамболов“ 3. ЧОУ „Светлина“ 4. 92 ОУ „Димитър Талев“Щафетна игра „Спортни лъвчета“  1. 34 ОУ „Стою Шишков“ 2. 92 ОУ „Димитър Талев“ 3. 81 СУ „Виктор Юго“ 4. ЧОУ „Светлина“", "date": "2019.05.15", "title": "Мария Гроздева насърчи ученици да спортуват"}
{"url": "https://offnews.bg/obshtestvo/shefat-na-dans-obeshta-v-kratki-srokove-da-proveri-ofshorkite-na-polit-703309.html", "text": "В кратки срокове ще направим проверката по искането на главния прокурор за предоставяне на информация за лица на висши служебни длъжности, заяви пред журналисти председателят на Държавна агенция „Национална сигурност“ (ДАНС) Димитър Георгиев.По-рано днес Сотир Цацаров поиска ДАНС да предостави в кратки срокове информация за недекларирани сметки, имоти и инвестиции на лица на висши служебни длъжности\"ДАНС ще извърши всичко, което е необходимо, в координация с всички държавни институции, които имат отношение. Когато сме готови с информацията, ще я предоставим на главния прокурор. Не е малко времето, което трябва да се провери. Надявам се в максимално бързи срокове да успеем да направим това, което е необходимо, и да извършим тази проверка“, каза в отговор Георгиев. Той обясни, че по искането ще бъде работено в кратки срокове без оглед на предстоящите избори за Европейски парламент.", "date": "2019.05.15", "title": "Шефът на ДАНС обеща в кратки срокове да провери офшорките на политиците"}
{"url": "https://offnews.bg/obshtestvo/tcvetan-vasilev-peevski-e-po-silen-ot-vsiakoga-a-borisov-e-iztcialo-703313.html", "text": "Пеевски е по-силен от всякога, като дори е иззел голяма част от властта на Доган в ДПС, а премиерът Бойко Борисов е изцяло зависим от кръга около тях двамата.Това заяви бившият мажоритарен собственик на фалиралата Корпоративна търговска банка (КТБ) Цветан Василев в едно редките си интервюта пред Явор Дачков за сайта \"Гласове\". Интервюто идва малко, след като вчера бе публикувано  до останалите членове на партията и симпатизантите ѝ. В него Доган моли за прошка и призовава вътрешните борби в партията да не спъват развитието на младите кадри.Цветан Василев пребивава в Белград вече 5 години, тъй като все още няма решение на местните власти в отговор на искането на българската прокуратура да бъде екстрадиран в България. Той е задочен обвиняем по делото за фалиралата Корпоративна търговска банка (КТБ), като според прокуратурата е ръководел престъпна група, която източвала банката с години. Василев обаче отказва да се прибере в България, тъй като според него няма да получи справедливо правосъдие, а и се страхува за живота си.В интервюто той отново лансира тезата си, че управлявал банката коректно, но тя станала жертва на \"много дълбок заговор\" с участието на Бойко Борисов, който влязъл в сила след затварянето ѝ от БНБ на 20 юни 2014 г. По негови сметки в момента данъкоплатците отделят 7 млн. лв. месечно за издръжката на синдиците и техните екипи. Той още коментира, че наскоро обявената от тях сума от 600 млн. лв., която ще бъде разпределена между кредиторите, е по-малка от наличните в банката при затварянето ѝ 680 млн. лв.По думите на Василев Борисов първоначално е имал желание и шанс да спаси банката, когато тя бива поставена под специален надзор. След като преминава от опозицията във властта обаче, Борисов променя мнението си, с което подписва крайната си зависимост от кръга около Пеевски и Доган, коментира Василев.Според него тази крачка прави Борисов зависим от тях и досега, което е видимо от управленските кадри в правителството, половината от които се контролират от центъра около Пеевски и Доган. Василев обаче спори, че тази зависимост не се основава само на нуждата от парламентарно мнозинство. Въпреки че според него Волен Сидеров се е \"продал на концесия и неговите постове по структури са всъщност хора на Пеевски\", Борисов има друга възможност за сформиране на мнозинство в лицето на Марешки и партията му \"Воля\".По думите на Василев зависимостта има и икономическо измерение, но е най-вече чисто институционална, тъй като прокуратурата се държи от Пеевски на 100%. Според него бизнесменът и депутат от ДПС държи Борисов от времето на скандала \"Ало, Ваньо\" през 2011 г., когато изтичат телефонни разговори между Борисов и вече покойния шеф на митниците Ваньо Танов. В тях Борисов заръчва да бъде спряна проверка в пивоварната на друг настоящ покойник - бизнесмена Михаил Михов - Мишо Бирата по молба на тогавашния президент Георги Първанов.Тогава експертите постановиха, че разговорите били манипулирани, а разследващият прокурор Пламен Георгиев (настоящ шеф на КПКОНПИ) прекрати преписката. Според Василев самият Пеевски му споделя навремето, че Бойко Найденов фалшифицира аудиозаписа, така че гласът на Борисов да не е автентичен и разследването да бъде спряно. Въпреки че Василев изцяло финансира начинанията на Пеевски навремето, в интервюто коментира, че последният далеч не е успешен в бизнес стратегиите си. Той заявява, че Пеевски досега никога не е влагал лични средства в никое от бизнес начинанията си, ликвидирал е няколко предприятия, а до 2013 г. дори не можел да си плаща данъците. Единственият бизнес, който поддържал, било издаването на вестниците и \"парцалите му там\". По негова информация сега Пеевски се гласи да закрие Канал 3, който работел \"почти изцяло с крадена техника на ТВ7\". Василев още коментира покупката на \"Нова телевизия\" от бизнесмена Кирил Домусчиев и я описа като \"нова голяма играчка\" за Пеевски. Той още направи паралел между ролята на параван, която Домусчиев ще изпълнява в \"Нова\", и неговата собствена в управлението на ТВ7 навремето.\"Някой да финансира и да обира всичките негативи, той вече си е пакетирал медията – Вяра Анкова е ясно, че години наред беше човекът на Пеевски в БНТ, заедно с Маргарита Николова. Освен това сестричката на Занаида Златанова – Миляна Велева. Сега очаквам и Ина Стоянова – „Въздесъщата“, да стигне до Нова телевизия и тежко му и горко на Домусчиев, просто си купи фабрика на 8 септември\", коментира той. Запитан защо един мъж на възрастта на Пеевски би могъл да се радва на такъв \"триумф\", Василев отговаря, че той може да е необразован, но не е лишен от качества. \"Очевидно обаче е заслужил доверието на този милиционерски център, който на практика управлява държавата, къде по-активно, къде по-неактивно от началото на прехода\", допълва той.Според него обаче успехът в България минава само през зависимост и триумфът на Пеевски се дължи най-вече на \"една сериозна база от компромати за всеки един\". Василев смята, че неговото влияние вече надвишава дори това на Ахмед Доган в собствената му партия. \"Ако забелязвате в момента, активни са хората на Пеевски напред, Менти разни, Хамиди, Мамути и не знам какви си още изкопаеми. Те са фронтът на ДПС\", коментира той. Според Василев обвиненията срещу Елена Йончева за пране на пари са несъстоятелни, тъй като целта на фирмата им била производство на филми, които да не натоварват бюджета на вечно намиращата се в дефицит ТВ7. По негови думи е имало сделка със CNN да изкупува някои от филмите.Той още заяви, че преди два месеца е подал сигнал до главния прокурор Цацаров за организирана престъпна група (ОПГ) на Пеевски с бТВ за отклоняване на средства, финансирани от същата офшорна фирма, за която съдят Йончева. \"При Йончева става въпрос за 200-300 хиляди, но в случая с Пеевски, Красимир Гергов и бТВ става дума за 15 млн. долара\", добави Василев.Василев още обвини Европейския съюз в цинизъм и двойни стандарти. \"Ако си спомним правителството на Орешарски, то беше непрекъснато атакувано през Брюксел, заради неформалната подкрепа на Волен Сидеров. А сега Волен Сидеров официално участва в управленската коалиция и това вече не е проблем за Жозедоловци и Юнкеровци, и разни други\", коментира той.Според него е показателно, че влиянието на Пеевски расте в страна-членка на ЕС и че от фалита на КТБ насам, държавата пада непрекъснато във всички класации по корупция и по индекс на свобода на медиите. Василев заяви, че Европейският съюз е пропит от корупция и структурата му също така позволява малцината българи, които работят в институциите му, да упражняват известен контрол върху информацията, която циркулира за България.\"И това успяха да направят, по същия начин успяха да спрат разследването на Европейския банков орган в Лондон по отношение на КТБ през есента на 2014 г. с активното участие на българи, аз знам и кои са те. Всъщност тази ситуация даде достатъчно свобода на Пеевски, бидейки далеч от фокуса на Европа, да работи спокойно за надграждането на своята Империя за злото. За най-голямо съжаление обаче, в САЩ обърнаха внимание, а моята апликация по Магнитски беше началото\", допълва той.", "date": "2019.05.15", "title": "Цветан Василев: Пеевски е по-силен от всякога, а Борисов е изцяло зависим от него"}
{"url": "https://offnews.bg/kultura/ukf-praznuva-10-i-rozhden-den-na-exit-fest-s-chase-703212.html", "text": "UKF - музикалният гигант и световният бас лейбъл номер едно ще празнуват 10-тата си годишнина на сръбския , който е едно от любимите им места през последното десетилетие. Този юбилей е причина платинените продуценти, носители на многобройни награди, писатели и музиканти Chase & Status, известни като Will Kennard и Saul Milton, да отговорят на призива. Те ще представят новото си шоу RTRN II JUNGLE на главната сцена на EXIT с участието на Kabaka Pyramid и Brockie & Det. Шоуто носи името на дългоочаквания им нов албум, който ще бъде издаден в края на май, отбелязвайки още един юбилей - 15 години откакто групата започна да издава музика и да изнася турнета по целия свят. Тяхното шоу на живо на EXIT също ще отдаде почит на покойния фронтмен на The Prodigy, Keith Flint, както и на голямото впечатление, което той и групата направиха в Сърбия и на Балканите. Pharrell Williams от N * E * R * D веднъж представя Chase & Status като \"най-вълнуващите продуценти във Великобритания\", докато Rihanna ги счита за \"гръбнака\" на нейния запис \"Rated R\". Jay Z, Snoop Dogg, както и Andy C и Pendulum се определят като техни фенове. Със своя специфичен звук и изключителен талант на сцената, Dub FX, ще бъде и един от артистите на UKF, които идват на Петроварадинската крепост. Неговият уникален подход към музиката, както и неговите песни като “Love Someone”, “Flow”, “So Are You” и “Love Me or Not”, са добре познати по целия свят. Заедно с това, EXIT ще представи съвсем нова сцена, X-Bass Pit, посветена само на бас музиката, със свежия британски изпълнител 1991, талантливия DJ дует Technimatic, енергичния Turno и все по-популярния руски d'n'b дует Gydra начело на бандата, придружавани от някои от най-популярните местни бас изпълнители.YT link:Гигантите на съвременния d'n'b Chase & Status заслужават признание за някои от най-обичаните бас химни като „End Credits“, „Blind Faith“, „Pieces“, „Lost & Not Found“ и много други, които затвърдиха музикалната им репутацията. Новият им албум “RTRN II Jungle”, който ще бъде издаден в края на този месец, ще представи автентичен и суров звук от джунглата. Първият сингъл от тази версия, “Program”, с участието на Irah, събра над 500 000 YouTube гледания за по-малко от месец. Друг изпълнител, оставил своя отпечатък върху d’n’b, е символът на независимата музика, Benjamin Stanford, по-известен в световен мащаб като Dub FX, познат със създаването на музика на живо, използвайки само своя глас, FX педал и \"loop\" машина. Започвайки със скромен план за пътуване по света с фургон и автобус, той достига до главните сцени на най-големите световни фестивали, с над 150 милиона гледания в YouTube и стотици хиляди фенове, всички благодарение на таланта му да съчетава джаз, реге, хип - хоп, d’n’b и dubstep влияния.Сега крепостта ще бъде още по-шумна благодарение на новата сцена на X-Bass Pit, която заедно с Main Stage ще бъде място за всички почитатели на бас звука. UKF ще представи 1991, DJ и продуцент, който беше приветстван от BBC Radio 1 като запомнящо се име в новия басов ред и който бе подкрепен от Skrillex, Andy C, Pendulum Netsky и дори Chase & Status! Лондонският бас дует Technimatic ще отговаря за богатия, емоционален и мелодичен d’n’b. Дебютният им албум “Desire Paths” бе избран от известния Mixmag като един от 10-те най-добри денс албума от 2014-та година. Крепостта ще бъде посетена и от тежкото звучене на Turno, който за кратко време успя да се превърне в един от най-уважаваните бас изпълнители в електронната музика. Към него ще се присъединят руските басисти Gydra, идващи право от топ списъците на Beatport d'n'b и подкрепяни от легенди като Noisia и Black Sun Empire. Силната местна и регионална подкрепа ще бъде осигурена от Splash Heads, DJ Euphorics & Edge MC, Missin, Fa110ut, Drop Sensei, Nemy, Baboon, Codex, Nobru, Minimalist, Arxiva, Bass Fighters, Xena, Synchronicity, Bane, Friski, Al Cape, Dark Dizkobar, Don Dada MC, Bo Jah MC, Green, RTC, Critical Bass, XOX, C Critz и др.Специална оферта за билети за EXIT: Купи 4, Вземи 5!Любимото предложение на групите на EXIT се завръща: приятели, които купят заедно четири билета, получават още един билет за подарък! Офертата „4 + 1“ ще продължи, докато ограничените на брой пакети бъдат разпродадени. Билетите EXIT в момента са 125 лв., което е 45% от пълната цена! Цените за първия фестивален ден, когато е изпълнители ще са The Cure, са 59 лв. за общата входна площ и 88лв. за FAN PIT, а GOLD VIP за 4-ти юли е 210 лв. Билетите са на разположение на , а за тези, които желаят да ги съчетаят с настаняване и местен трансфер, има и пакети, започващи от € 145. Стандартното настаняване е в фестивалния лагер, разположен на градския плаж, а хотели могат да се резервират чрез официалната туристическа агенция на EXIT на .", "date": "2019.05.15", "title": "UKF празнува 10-и рожден ден на EXIT Fest с Chase"}
{"url": "https://offnews.bg/obshtestvo/dnk-pita-balgarite-v-chuzhbina-kakvo-triabva-da-se-promeni-za-da-se-p-703299.html", "text": "\"Маркет Линкс\" и Иван и Андрей организират мащабно социологическо проучване сред българите, живеещи в чужбинa. Стремежът на неправителствената организация ДНК е да разбере какво би накарало българите да се приберат в България и какви са пречките при вземане на решението да се върнат обратно.Допитването ще се извърши в деня на Европейските избори във възможно най-много страни в ЕС чрез доброволци и представители на ДНК в района на избирателните секции. Анкетата ще бъде активна и онлайн седмица преди евро вота. Организаторите приканват всеки заинтересован да се запише, чрез лично съобщение директно в страницата на .„Правим го, защото вярваме, че България, макар и бавно, се превръща в подходящо място за създаване на семейство, развитие и живот. Целим да насочим вниманието освен към раждаемостта както досега, така и към емиграцията като водещ проблем на демографската криза у нас“, споделя създателят на ДНК Андрей Арнаудов.„Това проучване ще ни помогне да направим реално по-полезна и функционална нашата платформа за българите по света“, допълни Иван Христов.Организацията ще обяви до края на годината старта на платформата \"Bulgaria Wants You\" (\"България те иска\"), чиято основна цел е да създаде връзка между бизнеса и българите по света чрез предоставяне на възможност за работа и живот в България.", "date": "2019.05.15", "title": "ДНК пита българите в чужбина какво трябва да се промени, за да се приберат обратно"}
{"url": "https://offnews.bg/koloezdene/obikolkata-na-italia-svarshi-za-tom-diumulen-703323.html", "text": "Победителят в колоездачната обиколката на Италия за 2017 година Том Дюмулен се отказа от участие малко след началото на петия етап от състезанието.Лидерът на Sunweb стартира днешния 140-километров етап от Фраскати до Терачина, но само минути след началото спря. Дюмулен пострада тежко в края на вчерашния трети етап, когато шест километра преди финала нарани лошо лявото си коляно си при масово падане.По-рано през деня от отбора на Дюмулен обявиха, че той е добре и е готов за етапа, но болките от травмите, съчетани с ужасното време, явно са се оказали непреодолими.\"Искам поне да опитам, за да не се обвинявам, че не съм пробвал\", каза самият Дюмулен преди старта.Холандецът се прибра в родината си, където ще се опита да се възстанови, за да е готов напълно за Тур дьо Франс.Иначе етапът беше спечелен от германеца Паскал Акерман, който беше най-бърз във финалния спринт и пресече финалната линия на 140-километровото трасе от Фрашати до Терачина за 3:27:05 часа. Така той записа втори етапен успех през кампанията. Втори, със същото време, завърши Фернандо Гавирия, а трети със същото време се нареди Арно Демар.", "date": "2019.05.15", "title": "Обиколката на Италия свърши за Том Дюмулен"}
{"url": "https://offnews.bg/obshtestvo/lektori-i-studenti-ot-su-organizirat-chetene-v-pomosht-na-bolen-ot-ria-703319.html", "text": "Лектори и студенти от Софийския университет организират благотворително четене в помощ на техния колега Димитър Михайлов. 38-годишният докторант е диагностициран в началото на годината с рядък вид рак, който причинява заболяване на костите и тъканите.В България лечението на тази болест е невъзможно поради липса на лекарства, нужни за провеждането на химиотерапия. В момента Димитър Михайлов се намира в клиника в Австрия, където лекарите успяват да поддържат състоянието му, но за да продължи лечението му са необходими допълнителни средства, с които той и семейството му не разполагат.В 18:00 часа тази вечер в ректората на Софийския университет в подкрепа на Димитър Михайлов ще четат текстове поети и преводачи, сред които Иван Ланджев, Николай Генов, доц. Добромир Григоров, проф. Амелия Личева, Яница Радева, Веселин Геренов, Андриана Спасова, Теодора Тотева, Поли Муканова, Александър Христов, проф. Владимир Сабоурин, Владимир Левчев, Теодора Цанкова, Николай Бойков, Елена Борисова, Хайри Хамдан, Анна Лазарова, Марин Бодаков, Симона-Алекс Михалева, групата от поетически клуб „Аудитория 148“, Мартин К. Илиев и др.Участие в събитието чрез Skype връзка от Словения ще вземе и проф. Людмил Димитров.Сумата, която в момента близки и приятели на Димитър Михайлов събират спешно, е 54 700 евро, необходима както за поддържане на състоянието му, така и за скъпоструващo лечение със стволови клетки.Средствата се набират по банков път или чрез електронната платформа .Дарителска сметка за лечението на Димитър Михайлов Михайлов в Първа инвестиционна банка:BG18FINV91502004381806BIC: FINVBGSFТитуляр на сметката: Мария Михайлова Димитрова (сестра му)", "date": "2019.05.15", "title": "Лектори и студенти от СУ организират четене в помощ на болен от рядък вид рак колега"}
{"url": "https://offnews.bg/obshtestvo/balgaria-shte-predostavi-293-375-lv-pomosht-za-naselenieto-na-siria-i-703297.html", "text": "България ще предостави хуманитарна помощ за справяне с хуманитарните кризи в Сирия и Йемен в размер на 293 375 лв., реши правителството на днешното заседание.Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ.От средствата най-голям дял ще бъде насочен към Сирия и региона, в които има голям брой сирийски бежанци - там ще бъдат разпределени 195 583 лв. На Йемен ще бъде отпусната помощ в размер от 97 792 лв.Предоставената от българската страна хуманитарна помощ е част от усилията на международната общност за подпомагане на региона и подобряване на условията на живот на населението. Средствата ще бъдат използвани от Службата на ООН за координация на хуманитарните дейности и Световната продоволствена програма.", "date": "2019.05.15", "title": "България ще предостави 293 375 лв. помощ за населението на Сирия и Йемен"}
{"url": "https://offnews.bg/obshtestvo/maratonat-na-priatelstvoto-e-tazi-nedelia-v-pleven-703316.html", "text": "Над 500 участници от различни държави и на различни възрасти се очакват в шестото издание на Плевенския маратон на 19 май.Стартът ще бъде даден в 9 ч сутринта.Състезанието успя да се превърне в едно от емблематичните спортни събития за региона, привличайки участници в широк възрастов диапазон и от различни краища на света. Тази година се очакват над 500 бегачи от повече от 10 държави, сред които Великобритания, САЩ, Румъния, Непал и други, както и още по-интересна програма, атрактивен награден фонд и допълнителни активности за гостите на града, съобщават организаторите.Дисциплините, в които ще бягат участниците, са разнообразни и дават възможност за изява не само за опитни спортисти, но и за любители и хора, които искат да направят своите първи стъпки в бягането. Изборът за тях е между класическа маратонска дистанция (42,2 км), полумаратон (21,1 км), щафета (2х10,5 км), безплатен градски крос (3 км) и детски маратон. Най-голям брой от записалите се до момента са в предизвикателните дисциплини маратон и полумаратон – общо над 300 души, като голям интерес има и към 3-километровото бягане.Благодарение на разнообразието си от дисциплини и сравнително лекото трасе, в състезанието и тази година ще се включат участници на различни възрасти. Сред тях е талисманът на събитието – 83-годишният бай Христо, който ще бяга на късата дистанция от 3 км. Сред записалите се за класически маратон има участници над 70-годишна възраст, а в състезанието за деца се очакват най-младите бегачи да бъдат едва 5-6-годишни.За да покажат, че бягането е достъпен и полезен спорт за всички възрасти, организаторите и тази година осигуряват безплатно участие за всички деца, както и за хората над 60-годишна възраст и всички ентусиасти, които се включат в 3-километровия градски крос. Състезанието за деца ще започне в 9:10 ч., а бягането на 3 км – в 9:30 от арката на централния площад на Плевен, срещу мавзолея. Награждаването на победителите в детското състезание и градския крос е от 10:30 ч., а за маратон, полумаратон и щафета – от 14 ч. По време на цялото събитие на сцената на площада ще има специална програма, която ще включва местни музикални изпълнители, както и теглене на томбола с награди, сред които два български електрически велосипеда Eljoy.Трасето на състезанието и тази година преминава през основните забележителности на града, сред които са центърът на Плевен, историческият мост край село Ясен и парк Кайлъка. На подкрепителните пунктове участниците ще могат да възстановят сили с български пчелен мед, свежи плодове, енергийни гелове и други храни и напитки. Водата и медът за бегачите ще бъдат предлагани с биоразградими чашки и лъжички с цел да се намали пластмасовият отпадък и да се опази околната среда. По този начин маратонът в Плевен се превръща в поредното за годината състезание на спортен клуб „Бегач“, с което се доказва, че мащабно спортно събитие може да се организира с грижа към природата.„Страхотно е да правиш нещо хубаво за града, в който си роден и израсъл. Подготовката върви по план. Ще има нови хубави неща и както винаги сме се стремили да осигурим положително и запомнящо се преживяване за всички участници, включително за най-малките, за които ще има много подаръци“, сподели броени часове преди старта Станислав Георгиев от Плевен, който е основен организатор на маратона.За участие във всички дисциплини на събитието е необходима предварителна регистрация, която може да се направи до 16 май (четвъртък) на уебсайта , както и на 18 май (събота) в Центъра за работа с деца в Плевен, при наличие на свободни места. В съботния ден преди събитието, между 14 и 17 ч., ще бъдат организирани безплатни за състезателите и техните близки и семейства посещения на Панорамата в Плевен. До нея ще може да се стигне с организиран транспорт от Центъра за работа с деца, като автобусите ще потеглят в 14:00, 15:00 и 16:00 ч. Връщането е пеша, като се минава през Скобелевия парк, от който се откриват гледки към града. Отново на 18 май, от 17:30 ч., в градската библиотека на ул. „Димитър Константинов“ №2 ще се проведе техническа конференция, последвана от традиционното паста парти за всички участници.Маратон на приятелството „Плевен“ се организира от „Eyes-Open“, спортен клуб „Бегач“, Българската федерация по лека атлетика и Община „Плевен“. Той се осъществява с любезната подкрепа на Deloitte, Аsics, Eljoy bikes, застрахователна компания 7Ins, Агрия и Зенит, Sodexo, VivaCom, бирата Лале Витошко, в партньорство с Посолството на САЩ и Медицинския институт в Плевен и с гостоприемството на хотел Ростов. Партньори на маратона са Nestle, Easy Credit, Stanimira Chocolate House, Doppelhertz, Running Zone, енергийните барчета Leya и други.", "date": "2019.05.15", "title": "Маратонът на приятелството е тази неделя в Плевен"}
{"url": "https://offnews.bg/temida/sadat-obiasni-zashto-osadi-ivancheva-703288.html", "text": " Така съдия Иво Хинов, който определи 20 г. затвор за Десислава Иванчева на първа инстанция, обяснява поведението на отстранената кметица на \"Младост\" по случая с бизнесмена Александър Ваклин, подал сигнала за подкуп срещу нея. Мотивите си съдия Хинов излага в над 260 страници. Според него има многобройни сведения за корупционни прояви преди случая с Ваклин, а в записаните разговори между Иванчева, Биляна Петрова и посредника Петко Дюлгеров този случай е само един от обсъжданите.Според съдията Иванчева отначало е искала от инвеститори дарения за ремонтиране на детски площадки и училища, тротоари и градинки. В даден момент обаче мотивите ѝ станали егоистични. Така съдът приема, че Иванчева като длъжностно лице, заемащо отговорно служебно положение, с помагачеството на Петрова и Дюлгеров, е поискала дар - подкуп, за да извърши действие по служба. Подкупът е в особено големи размери, представлява особено тежък случай и е извършен чрез изнудване, посредством злоупотреба с обществено положение. За Иванчева няма смекчаващи вината обстоятелства, както и за Петрова като помагачка, смята съдия Хинов. Нарушените права при ареста, които Хинов признава, не са опорочили следствените действия, става ясно още от мотивите на магистрата. Според съдия Хинов не е доказано, че подсъдимите са докосвали белязаните пари. Не може да се направи еднозначен и несъмнен извод, че следите от маркиращото вещество по ръцете на подсъдимите са резултат от личния им досег със сумата, затова това се тълкува в тяхна полза. Възможно е следите по ръцете и телата на Иванчева и Петрова да се пренесени от посредника Дюлгеров - например чрез ръкостискане или хващане на едни и същи вещи. Съдът не приема и тезата на Дюлгеров, че неговите първоначални обяснения, от които той се отказа в съдебната зала, са били дадени под натиск. На страницата си във Фейсбук Десислава Иванчева, която е независим кандидат за евродепутат, пише: ", "date": "2019.05.15", "title": "Съдът обясни защо осъди Иванчева"}
{"url": "https://offnews.bg/sviat/anglia-shte-oprosti-voennite-prestaplenia-izvarsheni-ot-vojnitcite-%d1%9d-703325.html", "text": "Секретарят по отбраната на Обединеното кралство съобщи, че ще обяви амнистия за всички потенциално извършени от британски войници военни престъпления в чуждестранни конфликти в рамките на последните 10 години.Новината идва от реномирания английски специализиран сайт „Мидъл ийст ай“, който цитира министър Пени Мордаунт, която освен плановете си за амнистия е обявила, че ще подкрепи страната ѝ да се откаже от Европейската конвенция за защита на човешките права в случаите, в които тя засяга „важни военни операции“ в бъдеще.„Крайно време е да променим системата, така че да предостави адекватна правна защита на нашите военни и техните действия, за да не се стига до повторни или нечестни разследвания в бъдеще“, пише в нейно прессъобщение.От сайта припомнят наскоро излязлата информация, че британски войници са си позволявали често да стрелят по невъоръжени цивилни в Ирак и Афганистан, а техните командири са им обещавали защита, в случай на разследване.Бивш войник коментира пред изданието през февруари тази година, че е станал свидетел на разстрели на значителен брой цивилни в иракския град Басра. Според него, разхлабването на правилата за сблъсък в време на войната в страната са довели до „кървава баня“.„Командирите ни казваха: „Ще ви защитим, ако се стигне до разследване. Просто казвайте, че наистина сте сметнали, че животът ви е под заплаха – тези думи ще ви защитят“, казва войникът.Британското министерство на отбраната отрича подобни обвинения.Друг бивш кралски морски пехотинец е разкрил пред „Мидъл ийс ай“, че един от офицерите му е признал пред взвода си, че е убил 8-годишно афганистанско момче. Това се случило, след като бащата на детето дошъл до входа на базата, носейки трупа на сина си и искайки обяснение за станалото.Трети войник твърди, че неговата част е убила две невъоръжени афганистански момчета, след което се е опитала да прикрие стореното, като е поставила стари съветски оръжия, пазени в склад в английската база, до телата на момчетата, за да изглежда, че са били талибански бойци. Войникът твърди, че е виждал оръжия от съветско време, складирани в редица британски бази в Афганистан.„Сигурен съм, че оръжията са държани в базите именно с тази цел. Всеки ден при нас пристигаха войници от щабквартирата и тези оръжия лесно можеха да бъдат каталогизирани и предадени“, коментира той.Амнистията ще обхване операциите в Ирак и Афганистан за последните 10 години, но няма да важи за престъпления, извършени по време на конфликта в Северна Ирландия. В последно време на острова тече скандал относно започналите наскоро съдебни дела срещу британски войници, взели участие в клането по време на Кървавата неделя от 1972 г.Миналият месец „Гардиън“ разкрил, че около 200 бивши военни и полицаи са изправени пред съда заради действията си в Северна Ирландия по време на конфликта.", "date": "2019.05.15", "title": "Англия ще опрости военните престъпления, извършени от войниците ѝ в последните 10 г."}
{"url": "https://offnews.bg/obshtestvo/arhitekti-ot-italia-frantcia-rusia-turtcia-rumania-i-balgaria-s-of-703317.html", "text": "14 оферти от архитектурни колективи от България, Италия, Франция, Румъния, Русия и Турция са подадени в международния конкурс за идеен проект за обновяване на площад „Св. Неделя“ в историческия център на София. Най-много са българските и италианските екипи, има по едно предложение от френски, румънски, турски и руски архитекти, съобщи Столична община.  Офертите бяха отворени в НАГ, те са само заявка за участие, в която архитектурните колективи представят единствено своя професионален опит до момента. На 20 и 21 юни тази година журито от 15 души ще проведе финално заседание, на което ще селектира 7 от тях и ще покани авторите да разработят проекти за обновлението на площада. След това предложенията ще бъдат класирани, като този, който вземе първа награда ще получи и покана от Столичната община за реализация на проекта. Подобен конкурс с ограничено участие и на два етапа се провежда за първи път у нас през последните години, независимо, че е световна практика. Самата реконструкция на „Св. Неделя“, според работния график, се предвижда да започне през 2020 година.В международното жури участват специалисти от цял свят, безспорни авторитети в своите области. Съгласие да са част от него са дали и изявени българи, сред които арх. Георги Дойчинов, който работи в Германия и Австрия, арх. Адриана Начева, чието студио е в Лондон и тя е в Топ 8 на жените архитекти в света, председателят на Камарата на българските архитекти арх. Борислав Игнатов, който има 10 години опит в архитектурни проекти в САЩ, Галина Тачиева, която има множество реализирани проекти в САЩ, Русия и Латинска Америка и доц. Йорданка Кандулкова, международно признат специалист по опазване на културното наследство. Сред участниците от чужбина е Мартин Аарц, директор на отдела по градоустройство на общината в Ротердам, сред чиито проекти е реконструкцията на историческия център на Ротердам, главният архитект на Варшава Марлена Хапах, директорът на департамента по териториално планиране и градско развитие на Тирана Йони Бабоци, главният архитект на Москва Сергей Кузнецов. Член на журито е италианският архитект Паоло Дезидери, сред чиито работи са високоскоростната жп гара в Казабланка и новата опера във Флоренция, както и неговият колега Сотирис Цолус, архитект от Атина, който в момента ръководи RMJM Dubai. В журито е основателят и главен редактор на ArchDaily Дейвид Басулто, а от страна на Столичната община участва Малина Едрева, председател на постоянната комисия по образование, наука, култура и културно многообразие към СОС. Всички членове на журито са и преподаватели или гостуващи лектори в световно известни университети. Пълна информация за конкурса на ", "date": "2019.05.15", "title": "Архитекти от Италия, Франция, Русия, Турция, Румъния и България с оферти за пл. Св. Неделя"}
{"url": "https://offnews.bg/obshtestvo/otpadnalite-ot-detskite-gradini-i-uchilishtata-namaleli-3-pati-za-1-go-703318.html", "text": "Близо три пъти по-малко деца и ученици са напуснали образователната система през тази учебна година спрямо предходната. Броят им е 5200, докато през миналата са били 14 058, сочат представените в Министерския съвет данни от работата по Междуинституционалния механизъм за обхват.За две години в детските градини и училищата са върнати или записани за първи път над 40 000 деца и ученици.През втората година от функционирането на Механизма екипите от учители, социални работници, полицаи, медиатори и други специалисти са се фокусирали върху приобщаване на новоотпадналите, както и върху ранния обхват на 5, 6 и 7-годишните деца.“Бяха направени 81 346 посещения на адрес, голяма част от които на ученици с голям брой отсъствия по неуважителни причини. Върнатите или записани за първи път в детска градина или училище през учебната 2018/2019 г. са 19 077. От тях 18 255 посещават редовно учебните занятия. Освен децата в задължителна училищна възраст (7-16 г.) са обхванати 577 младежи на 17 г., 453 – на 18 г., и 322 на 19 г.”, обяви наблюдаващият работата по Механизма вицепремиер Томислав Дончев и благодари на работещите на терен.Повторно отпадналите от образователната система са 822 деца и ученици, като сред основните причини са проблеми със социализацията и недостатъчно приобщаване към училищния живот, слабо владеене на български език, затруднения при усвояването или слаб интерес към учебния материал, ниската грамотност на родителите, ранните бракове.На семействата, чиито деца не ходят на градина или училища, са съставени 326 акта за административни нарушения. Издадени са и 85 наказателни постановления. Според министъра на образованието Красимир Вълчев този инструмент не е достатъчно ефективен, тъй като сигналите за непосещаващи училище деца са били 11 000 в последната година.Спрените, прекратени или намалени семейни помощи за натрупани над пет неизвинени отсъствия от септември 2018 г. до януари 2019 г. са в размер на 2 162 108 лв. Предстои средствата да бъдат предоставени на 2434 детски градини и училища, в които се обучават тези деца. С тях могат да се организират допълнителни обучения по различни предмети, консултации, както и екипна работа между учители и други педагогически специалисти.Социалният министър Бисер Петков анонсира промени в Наредбата за целевите помощи за отопление с цел обвързването им с посещението на учебни занятия. Ще бъдат обособени нови три групи хора, в които ще влизат родителите на деца от 5 до 16 г., които не ходят на училище. Предложението е те да имат по-ограничен достъп до помощи за отопление, без да бъдат лишавани от тях.Предстои работата по Механизма за обхват да бъде насочена в по-голяма степен към ежедневната посещаемост, подчерта министър Вълчев. В същото време учебният процес трябва да е ориентиран към придобиване не само на знания, но и на умения. „Учителят не трябва да е лектор, а да провокира учениците да учат. Те трябва да са активни участници в процеса на обучение, да търсят информация, да я анализират и да могат да боравят с нея“, допълни той.През 2019 г. по Национална програма „Заедно за всяко дете“ бяха отпуснати 300 000 лв. за допълнително финансиране на работата на екипите по обхват. Одобрени бяха две нови програми, които подкрепят образователните институции и общините за включването на децата и учениците в образователния процес. Ще се финансират дейности за постъпващите за първи път в детска градина и техните родители, както и програми на общините за образователна десегрегация. Стартират и два нови проекта по Оперативна програма „Наука и образование за интелигентен растеж“, насочени към обхвата и приобщаването на деца в задължителната предучилищна и училищна възраст и предотвратяване на отпадането.", "date": "2019.05.15", "title": "Отпадналите от детските градини и училищата намалели 3 пъти за 1 година"}
{"url": "https://offnews.bg/ikonomika/gradiat-unikalna-sistema-za-identifikatcia-v-tunel-traianovi-vrata-703298.html", "text": "В тунел „Траянови врата“ на АМ „Тракия“ ще се изгради уникална за България система за автоматична идентификация на пътните инциденти, каквато до момента не е правена у нас. Това съобщи председателят на Управителния съвет на Агенция „Пътна инфраструктура“ Георги Терзийски пред участниците в Международния форум по пътна безопасност и иновации „Нови технологии и добри европейски и световни практики“.Той се организира от Браншовата асоциация „Пътна безопасност“ и Международната пътна федерация (IRF).Председателят на АПИ посочи, че за повишаване безопасността на движение по основната пътна комуникация между София и Бургас в момента се провежда обществена поръчка за изпълнител при изграждането на интелигентна транспортна система на автомагистралата. Индикативната стойност на новия и иновативен за пътната администрация проект е над 7 млн. лв., а средствата са осигурени от фондовете на Европейския съюз. В момента тръжната комисия разглежда техническите предложения на кандидатите и в следващите седмици предстои отваряне на ценовите оферти и класиране на кандидатите.Предвижда се в тунел „Траянови врата“ да бъде изградена система, която ще позволи чрез подвижни бариери да се управлява и пренасочва трафикът в една от двете тунелни тръби, така че при настъпване на инцидент в едната тръба, трафикът да се пренасочва по другата. Съоръжението ще бъде с ново LED осветление, електронни информационни табели, светофарни уредби, метеорологични станции при порталите на съоръжението и др.На автомагистралата ще бъдат монтирани и 40 бр. електронни информационни табели по 20 бр. във всяка посока. Чрез тях шофьорите в реално време ще се информират за възникнало събитие на пътя, което е бърза, надеждна и високотехнологична възможност за навременно уведомяване на шофьорите за актуалната пътна обстановка, въведените ограничения и алтернативните маршрути. За първи път ще бъдат монтирани и камери за измерване на средна скорост и мониторинг на трафика на определени участъци от АМ „Тракия“, като целта е повишаване безопасността на движение и спазване на ограниченията на скоростта. Друга новост ще е монтирането на сензори за претегляне на моторните превозни средства в движение. По този начин ще се филтрират претоварените превозни средства и ще се даде възможност за извършването на повече на брой, по-бързи и по-ефективни проверки.Председателят на АПИ представи пред участниците във форума 5-те големи и ключови за безопасността на движение инфраструктурни проекти, които пътната агенция ще реализира в следващите години - доизграждането на автомагистралите „Струма“ и „Хемус“, на „Русе - Велико Търново“, Видин - Ботевград и София - Калотина, чиято обща прогнозна стойност е над 7 млрд. лв.Той подчерта, че днес, никой ни си спомня за т. нар. „Отсечка на смъртта“ както се наричаше участъкът от второкласния път II-66 по направлението Стара Загора - Сливен. С изграждането на автомагистрала „Тракия“ в участъка между Стара и Нова Загора преди близо 7 години от черната статистика отпадна тази конфликтна точка, която години наред вземаше жертви при тежки катастрофи. След пускането на магистралния участък през 2012 г. по направлението няма нито един тежък инцидент със загинал, докато година преди това през 2011 г. жертвите са 5. Последната статистика на МВР за 2018 г. също показва, че най-малко пътни инциденти стават на автомагистралите. От общо 2477 тежки пътно-транспортни произшествия през миналата година 268 са били на автомагистрални участъци, а тежките инциденти на пътища първи и втори клас са между два и три пъти повече.По време на форума заместник-министърът на регионалното развитие и благоустройството Валентин Йовев изтъкна, че за подобряване на пътната безопасност основна роля има добре подготвената и достатъчно издържана нормативна и регулаторна база, предпоставяща високи критерии и изисквания към всички отговорни страни в процеса на изграждане и експлоатация на пътищата и в същото време непрекъснато повишаващ се контрол за изпълнението на тези критерии.Заместник – регионалният министър съобщи, че експерти от МРРБ и АПИ разработват Програма за обезопасяване на неподвижните препятствия в крайпътното пространство, в която ще бъдат набелязани конкретни мерки за повишаване на безопасността по автомагистралите, скоростните пътища и тези от първокласната и второкласната пътна мрежа.Наред с това се подготвят промени в Закона за пътищата с оглед разширяване обхвата на одитите за пътната безопасност върху всички републикански и общински пътища, обясни още Йовев и допълни, че с тези промени ще се регламентира участието на одитор по пътна безопасност в инспекциите на пътищата в експлоатация за установяване на свързаните с пътната безопасност характеристики и предотвратяването на произшествия. Очаква се тези промени да бъдат внесени за разглеждане от Министерски съвет до средата на тази година.Предстоят промени и в Наредбата за установяване и обезопасяване на участъците с концентрация на пътно-транспортни произшествия и за категоризиране безопасността на пътищата, с цел прецизиране на Методиката за установяване на по-рисковите участъци, стана ясно още по време на форума.Заместник-министърът на регионалното развитие съобщи, че експерти от МРРБ и АПИ подготвят и Наредба за ограничителните системи по пътищата, като новото тук е, че тя ще обхваща не само републиканските, но и общинските пътища в страната.Обмисля се и въвеждането на нови предупредителни знаци на пътя: за образуване на задръстване; за намалена видимост; за настъпило пътно-транспортно произшествие.", "date": "2019.05.15", "title": "Градят уникална система за идентификация в тунел Траянови врата"}
{"url": "https://offnews.bg/futbol/veteranat-van-persi-se-sboguva-emotcionalno-s-futbola-703286.html", "text": "Ветеранът Робин ван Перси, който изигра последния си мач в професионалната си кариера, сподели, че няма търпение да започне нова глава в живота си. Той добави, че ще пропусне днешното гостуване на Фейенорд срещу Фортуна Ситард.\"В неделя играх последната си професионална среща. Поглеждайки назад към тези 17 години, мога само да кажа, че беше прекрасно пътуване. Със своите възходи и падения, но и с много незабравими мигове.Горд съм, че играх за страхотни клубове и за моята родина. Искам да благодаря на треньорите и съотборниците, както и на феновете, които подкрепиха мен и семейството ми през всичките тези години. Ще пропусна гостуването в Ситард, но с нетърпение очаквам следващата глава в живота си\", написа Ван Перси в официалния си профил в социалната мрежа Туитър.35-годишният нападател, заедно с Фейенорд, спечели Купата на УЕФА, Купата и Супер Купата на Холандия. Като част от Арсенал той спечели Купата и Супер Купата на Англия, а с Манчестър Юнайтед стана шампион и спечели Суперкупата.", "date": "2019.05.15", "title": "Ветеранът Ван Перси се сбогува емоционално с футбола"}
{"url": "https://offnews.bg/112/otkriha-martav-sased-na-izdirvania-za-ubijstvo-stoian-zajkov-ot-kosten-703303.html", "text": "Тялото на мъртъв мъж е открито в Костенец, съобщи агенция \"Фокус\", като се позова на МВР.Трупът е намерен в къща в близост до дома на издирвания във връзка с убийството на 38-годишната Милена Шишкова Стоян Зайков. В момента тече оглед на място.Къщата на открития починал мъж в Костенец е в съседство с тази на Стоян Зайков, заяви пред журналисти министърът на вътрешните работи Младен Маринов.Полицията открила тялото, след като сутринта получила сигнал, че мъж не се е явил на работа. Проверили адреса му и го открили мъртъв. Засега не се съобщава неговото име. Засега единствената известна връзка на починалия и на издирвания е, че са били съседи.„Засега не може да говорим категорично, че има насилствена смърт. Изследваме и двете версии, но по-подробна информация ще можем да дадем след извършването на огледа на трупа. На място е директорът на ОДМВР – София и главният секретар на МВР с оглед последните събития, които бяха в Костенец“, каза Маринов.По последна информация от МВР смъртта вече се разследва като убийство:„Към този момент нямаме никакви категорични доказателства, които да твърдят, че заподозреният извършител на първото убийство е автор на второто. Има роднинска връзка. Трети братовчеди са. Беседвали с убития. Той не е имал никакви притеснения, които да сподели с нас. Категорично е заявил, че в неговата къща няма никой. Дали го е използвал като ятак, само може да гадаем. Нямаме никакви данни от убития, който е намерен днес да е имал интимни взаимоотношения с убитата преди време”, обясни главният секретар на МВР Ивайло Иванов.", "date": "2019.05.15", "title": "Откриха мъртъв съсед на издирвания за убийство Стоян Зайков от Костенец (обновена в 19:59)"}
{"url": "https://offnews.bg/politika/mareshki-ne-na-iztrebitelite-parite-da-otidat-za-300-lv-minimalna-p-703287.html", "text": "\"Воля\" ще внесе предложение за законодателни промени, които предвиждат минималната пенсия да бъде увеличена на 300 лв. Това обяви лидерът на партията Веселин Марешки в кулоарите на парламента днес. По-рано днес в пленарната зала на Народното събрание Марешки прочете декларация от името на парламентарната група, в която осъди строго военния министър Красимир Каракачанов за \"провалените\" преговори за закупуване на нови изтребители и поиска тяхното прекратяване.\"Вчера военният министър призна, че е твърде вероятно да няма сделка и делегацията му не може да договори във Вашингтон приемлива цена. С други думи, най-после си призна, че няма капацитета да защити националния интерес\", коментира Марешки , което разкри, че не е постигната по-ниска цена за закупуването на изтребителите F-16, която България да може да си позволи.Българска делегация все още е във Вашингтон, за да очертае параметрите на бъдещата сделка за изтребителите F-16. Според приетия от парламента проект страната ни може да плати 1,8 млрд. лева, като по-късно депутатите позволиха и излизане от тази рамка, защото поисканата сума от САЩ е значително по-висока, макар че точната цена не е известна. Очакванията бяха до юли да може да се постигне сделка, като правителството се надява да намали цената, но Каракачанов коментира, че засега тя е \"неприемлива\". Вчера министърът на отбраната допълни, че може да започнат преговори с Италия и Швеция.\"На военния министър ще му кажа едно: слаб сте в големите сделки. Не Ви бива. Има много да учите. Явно силата Ви е в кокошкарските. Така че предлагам от името на \"Воля: Българските родолюбци\" парламентът да отмени решението за започване на преговорите за закупуване на F16. Делегацийката на Каракачанов, във Вашингтон спешно да бъде върната обратно и да не прави повече нищо, защото и дотук се изложиха много. При това изхарчиха и много български пари, ще искам и отчет колко пари са изхарчени за тези безсмислени, безплодни преговори\", обърна се задочно към Каракачанов Марешки.Лидерът на \"Воля\" настоя правителството да се заеме с въвеждането на \"спешни мерки за повишаване стандарта на живот на българския народ, не на американския\" и по-късно в кулоарите заяви, че . \"Излъганите пенсионери от т. нар. патриоти не заслужават такова отношение и затова ще внесем проектозакон минималната пенсия веднага да бъде вдигната значително и да стане минимум 300 лева\", заяви той, визирайки .Марешки още бе попитан защо от групата на \"Воля\" , имайки предвид, че са в опозиция. Той коментира, че като първа политическа сила ГЕРБ и министър-председателят Бойко Борисов имат право да предлагат каквито желаят кандидатури за управленските постове, но те ще си и носят отговорността.\"Те си носят отговорността, рейтингът им спада и все по-ясно става на всички, че има една единствена алтернатива в сегашния политически живот и това е коалицията \"Воля - българските родолюбци\", заяви той. \"Ние не сме се излагали, смея да твърдя, че и в бъдеще няма да се излагаме\", допълни лидерът на \"Воля\".", "date": "2019.05.15", "title": "Марешки: Не на изтребителите, парите да отидат за 300 лв. минимална пенсия"}
{"url": "https://offnews.bg/obshtestvo/bezrabotitcata-prez-april-namaliava-do-5-6-703282.html", "text": "Равнището на регистрираната безработица продължава да намалява и през април достигна ниво от 5.6%1. На базата на данните от своята административна статистика Агенцията по заетостта отчита значителен спад от 0.8 процентни пункта на годишна база, а сравнението с предходния месец показва снижение от 0.3 процентни пункта.През април продължава да намалява и броят на регистрираните безработни в бюрата по труда. Те са вече 184 426 души, като снижението спрямо февруари е с 5,2%. Спрямо април 2018 г. те са с 26 547 по-малко.Новорегистрираните безработни лица през месеца са 20 868, като от тях 1 343 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали 5 605 лица чрез организиране на информационни събития, срещи със завършващите образование в кариерните центрове, както и чрез работата на младежки, ромски, трудови медиатори и др.Дейността на бюрата по труда продължава да бъде насочена и към заети, учащи и пенсионери, сред които работодателите също търсят своите кадри. Нови 464 души от тези групи са регистрирани през месеца като търсещи работа.22 323 са безработните, постъпили на работа през април, като 91.0% от тях са устроени в реалната икономика. Други 318 лица от групата на пенсионерите, учащите и заетите, също са намерили своето ново работно място.В резултат от изпълнението на активните мерки за насърчаване на заетостта сред безработните, на субсидирани работни места през месеца са устроени 2 007 лица: 873 – по програми и мерки за обучение и заетост и 1 134 – по схеми на Оперативна програма „Развитие на човешките ресурси”.През месец април в различни форми на обучения за възрастни (обучения за ключови компетентности и професионална квалификация), финансирани както от държавния бюджет, така и от Европейския социален фонд, са обхванати общо 11 570 безработни лица. Завършилите обучения през месеца са общо 4 108 безработни.Заявените работни места на първичния пазар на труда през април са 23 285, като 87.3% от тях са в частния сектор. Най-голям дял свободни работни места са заявени в хотелиерството и ресторантьорството (28.3%), преработващата промишленост (25.0%), търговията, ремонта на автомобили и мотоциклети (13.5%), административните и спомагателните дейности (5.7%), селското, горското и рибното стопанство (5.1%), строителството (5.0%) и други.Най-търсените групи професии през месеца са: персонал, зает в сферата на персоналните услуги (бармани, сервитьори, готвачи, камериери и др.); оператори на стационарни машини и съоръжения; продавачи; работници в добивната и преработващата промишленост, строителството и транспорта; металурзи, машиностроители и сродни на тях, занаятчии; работници по събиране на отпадъци и сродни на тях; работници в селското, горското и рибното стопанство; квалифицирани работници по производството на храни, облекло, дървени изделия и сродни; водачи на МПС и подвижни съоръжения; чистачи и помощници и други.", "date": "2019.05.15", "title": "Безработицата през април намалява до 5,6%"}
{"url": "https://offnews.bg/112/mazh-na-69-godini-e-zaginal-pri-katastrofa-kraj-lovech-703328.html", "text": "На пътя Ловеч - село Умаревци е станала катастрофа, в следствие на която е загинал мъж на 69 години, предава МВР.Днес малко преди 17:30 часа две леки коли са се ударили челно, като един от двамата шофьори е починал. Другият шофьор, който е на 18 години, се намира в болница без опасност за живота.Движението по пътя Ловеч - Левски, в участъка от Ловеч до село Умаревци, е ограничено за всички автомобили, тъй като екипи на полицията правят оглед на произшествието.Водачите се пренасочват по обходен маршрут Ловеч - с. Горан - с. Умаревци и в двете посоки.", "date": "2019.05.15", "title": "Мъж на 69 години е загинал при катастрофа край Ловеч"}
{"url": "https://offnews.bg/interviu/psihologat-i-muzikant-stanislav-pandin-tajnata-e-da-ne-spirash-703296.html", "text": "Купуваш първата си китара, когато си само на 11г. Винаги ли си знаел какво точно искаш?Определено никой от нас не се ражда „бял лист хартия“. Искаме или не, още в майчината утроба ние вече знаем, притежаваме знания. От тази гледна точка – да, и ти и аз още тогава вече сме „знаели“, защото сме унаследили съдържателна информация от предците си. Сигурен съм, че някъде в тази информация са кодирани и дарбите и талантите ни, които рано или късно си проправят път в житието ни – по един или друг начин. Та, така и с мен. Преди точно тази китара, едва ли някой е знаел, че нещата ще се случват чудесно, на полето на рок музиката. Знаел ги е единствено Висшият разум, а останалото е генетичен стереотип и биологични фактори.Вероятно според разбиранията на съвременните тийнейджъри, единадесет-годишния юноша, в онези последни тоталитарни години, е типичният загубеняк от училищните комедийни филми. Нямам нищо против – вършело ми е добра работа тогава (смее се). Първата ми „кухарка“ бе купена от ЦУМ – поверих спестяванията си от 80 лв. на по-голямата ми сестра, защото може би щяха да ме изгонят от магазина, с оглед на невръстната ми възраст, и когато пристигнахме в музикалното отделение аз хванах първото по-евтино „дърво“, което видях. Върху лака му, някак си величествено стоеше надписа: „ЛИЛИЯ“. Така започна всичко, подготвях се сам. Но класическата китара не вършеше работа за по-шумна бъдеща формация. Достоен за уважение е фактът, че година по-късно, с моя добър приятел от детство – Огнян Тодоров, основахме групата „Декада“, но това не е всичко. Първите ни електрически китари бяха самоделки, дистоуршъните – също... по едни стари руски схеми ги правеше той. Помня, че колегата Оги трябваше да стои на точно определено място с китарата си по време на репетиция, защото случеше ли се да се премести леко в страни, някак си „хващахме“ сръбското радио, или мисля, че беше радио „Скопие“(заради дистерите). Може би звучи изключително комично всичко това, но е самата истина – и първите ни няколко фена могат да го докажат! (смее се). После лека полека си купихме хубави инструменти и репетирахме в читалище „Отец Паисий“ в Банкя, в който град и учехме.Кога и как се роди Траш-а?Често приятелите ми се шегуват с мен по този въпрос. Те казват „Ти си Траша, който не слуша траш“. Всичко произтича от факта, че в ранна юношеска възраст младите хора все още нямат ясна, да я наречем, субкултурна идентичност. Това беше и основната причина да припозная себе си в музика, която е бунтарска и грубо скроена, да това беше началото. Постепенно започнах да трупам енциклопедични знания в контекста на стиловото разнообразие на твърдата музика и започнах да творя, какво ли не, на необятното поле на рокендрола. Но „артистичният ми псевдоним“ остана с мен през всичките тези години.Пътят ти в музиката е не по-малко колоритен. Кои са най-знаменитите ти участия и срещи?Имахме много участия с „Декада“ в периода 1993 – 1997 година. Беше страхотно време, много млади музиканти изскочиха буквално от нищото и започна една дива конкуренция между всички тези нови групи. Свирехме много често в гр. Банкя, пред Централна баня и на площада, а първото ни участие в 78. СУ – помня, че бе посетено от над 300 души. Беше кошмар за младежта, в наше лице, защото треперехме целите от вълнение. Имахме участия и в „Ялта клуб“, „Клуб 17“ в Студентски град, клуб „Йолита“, театър „Сълза и смях“ – дори, на езерото „Ариана“, в „Маймунарника“, в Южния парк, в родния ж.к. „Люлин“ и пр. През 1997 бях поканен за певец в група „Сателит“, защото Дими Екимов (мир на праха му) искаше да прави своя собствена кариера и трябваше да напусне бандата. Последва една много благодатна година на почти всекидневни участия във всички тогавашни софийски клубове. Имаше седмици, през които нямахме почивна нощ. Тъй като бях в 12-ти клас, ми беше много трудно да ставам сутрин, но пък за сметка на това имах достатъчно финансови възможности, за да ходя на училище, както и да се връщам впоследствие с такси. Приказка...И после казарма. Можем ли да пропуснем този момент с кафявите въшкарници? Благодаря! Прибирайки се от последния караул, т.е. непосредствено след уволнението ми от армията, на спирката ме посрещна китариста Румен Антов – Ричи с предложение за музикална дейност. Изкарахме три страхотни години заедно в групата „Рич къмпани“, записахме и албум. Следват 12 години с група „Еридан“, с които имам доста записи. Подгрявали сме на Глен Хюз от „Дийп Пърпъл“ (в Зала 1 на НДК, на рождения ден на група „БГ Рок“), подгрявали сме на Греъм Бонет от „Рейнбоу“ и „Алкатрас“ (на фестивала „Берксток“), а в клуб „Камино“ бяхме подгряваща група на Джон Лоутън от „Юрая Хийп“. Ето и една интересна история. След участието ни, г-н Лоутън дойде при нас с една водна чаша пълна до горе с уиски и ни изтъкна следното: „Скъпи мои приятели, моят лекар ми каза изрично да пия най-много по едно малко уиски вечерно време, поради здравословни проблеми. Горкият той обаче не знае, че едно малко за мен представлява тази наистина голяма чаша!“. Типичен английски хумор!И така, има и още групи, но твърде много се разпрострях във времето. Понастоящем пея в трибют проекта „Хард къмпани“, свирим песни на „Аксепт“ и „Джудас прийст“.  Мечтаната ми група, която вече е неизбежен факт, разбира се е „Лунапарк“.Представи ни сегашната ти група. Какви хора сте, какво ви обединява?Настоящата ми банда носи усмихнатото име „Лунапарк“. Създателят на групата е добре познат на българската публика. Това е авторът на песни като „Елмаз и стъкло“, „Цвете от Луната“, „Забравената нежност“, „Море от любов“, „Нощни влакове“, „Златна рибка“ и пр., а именно създателят и китарист на групата БТР – г-н Кирил Божков. Когато заедно с Цветан Ангелов, също китарист на първата ми група „Декада“, правехме записи по проекта ни „Дует Канела“ (наш анторски проект), въпросният ерудит господин ни се обади с предложението за взаимна музикална дейност. Така се роди „Лунапарк“. Другите двама членове на бандата са барабанистът Мирослав Шиндаров (екс „Гранулом“) и басистът Николай Дарадидов (екс „Вагнер“ и екс „Биг мама скендъл“). Песните ни „Заличен“ и „Полунощ“ звучат в радиоефира, могат да бъдат намерени и в Ютюб.А какво ни обединява? Освен, че повечето от нас са цесекари, какво друго...? Не мога да се сетя, пък може и да няма друго... Шегувам се, разбира се! Може да се каже, че имаме сходни музикални вкусове, което в максимална степен улеснява целия творчески процес, а от друга страна ни зарежда емоционално и безусловно подкрепя творческия ни устрем. Казано на езика на психологията – ведро ни е да си „сублимираме“ нескончаемо.Какво ви предстои?Силно се надявам да ни предстоят само хубави и незабравими моменти, въпреки че си давам сметката, че светът е променен и рокът остава малко встрани в настоящата гео-музикална обстановка. Бих казал, че опростачването господства понастоящем в музикалните среди, поне що се отнася до българската реалност, но това е дълъг разговор и ако го започнем, можеш да съжаляваш после, че съм ти отнел цял ден, пък и вечерта – току виж любимите ни хора ни изгонили от домовете ни (смее се).В „Лунапарк“ се твори усърдно. Хубавото е, че Цветан Ангелов има преносимо студио у дома си и дори и в момента двамата с Кирил Божков записват ценни идеи, под формата на демо песни. Целта е впоследствие, при аранжимента и цялостното доизкусоряване, да имаме един почти готов за истински запис продукт. Колкото до сценичните изяви, това е същинското удоволствие за мен, включително и при тотална физическа отпадналост, в следствие на ежедневния работен процес. Да, има хора, които се занимават само с музика у нас. Дали им завиждам. Не, защото творят в един нетипичен за нашите географски ширини жанр, подчинен на нестройна бихармонична конструкция и първосигнална вербална активност, наречена текст. Та на въпроса: предстоят ни много летни участия на открити големи сцени. Като начало започваме с Панагюрище и мото събора в Козлодуй.Творческият процес – дълъг и методичен или по-скоро стихиен е при вас?За мое голямо съжаление, в „Лунапарк“нямаме възможност да си купим машина на времето, която да ни отведе някак си назад в битийното, някъде в стихийното юношество, без значение. Просто хей така. Дори и да го умеем мисловно, дори и да го осъществяваме на фантазно ниво, няма как да върнем същата стихийност. И може би това донякъде е добре, защото стихията е способна да затрие човека всячески. Колкото може да даде в позитивен аспект, толкова може и да отнеме от твореца. Чисто темпераментово обаче някой от нас все още са подчинени на стихийното, а знаем, че темпераментовото ни е вродено. Хората бъркат темпераментовото с характеровото, което е „съвсем друга бира“ и е изменчиво във времето.Храброст ли е да правиш музика в България?Храброст е въобще да вършиш това, което обичаш и наистина умееш у нас. Понякога сметките ти излизат криви, защото изпадаш в безтегловност. Проблемът е че „синдромът на нашия човек“, създаден по времето на тоталитаризма, владее и настоящето. Трябва да си помислим много добре, как можем да озаптим и малкото останала способна интелигенция в пределите на родината. Силово или с „нашите напред“ това не би могло да се случи. А не се ли случи, тежко ни...Кой свят е по-необятен – на музиката или на психологията?В първия случай можеш да импровизираш и да правиш каквото си пожелаеш, но във втория, това понякога никак не е редно, що се отнася до спецификите на дадена ситуация, на конкретен случай. Границата между науката и изкуството, в контекста на така зададения въпрос е много тънка, но когато говорим за природата на психичното, трябва много да внимаваме. Що се отнася обаче лично до мен, до моята вътрешна психична реалност – определено тя е Криейтърът на музиката ми. Ако се случваше обратното, наистина трябваше да бъда доста притеснен за менталното ми състояние (смее се).Преподаваш, работиш с деца, служител си в държавна институция, музицираш. Откъде идват енергията и силите ти и кое ги изчерпва най-бързо?Ще започна отзад напред. Там, където е стопиран творческият ми устрем, започват проблемите за мен, но и не само за мен. Ако работата вече не е удоволствие, започват мъките, но не само от лично естество. Започват да страдат и комуникацията, усърдието, резултатите, т.е. става въпрос и за много други хора. Това означава, че е настъпил моментът за градивна промяна. А що се отнася до цялата върволица от дейности... Ами опитвал съм се да върша само едно нещо. Не ми се получава. Все още съумявам да съчетавам нещата, но също така добре осъзнавам, че годините минават и човек трябва да се съсредоточи върху смислените и доходоносни дейности. Но това съвсем не означава, че ще сложа кръст на рокендрола! Енергия? Знам ли... Казват че рептилите имали енергия в излишък (смее се).Ако трябва да опишеш живота си с една песен, коя ще е тя?„Return to Fantasy“ на „Юрая Хийп“ кореспондира с мен най-добре. Някак си взаимно се харесваме. Помня как изпращахме Гошо Минчев в сетния му земен час, а именно – с рокендрол, изсвирен от духов оркестър. Ако мога да си пожелая последна песен на изпроводяк, бих искал да бъде именно „Return to Fantasy“.„Повалено дърво е животът ти“ гласи текстът в една ваша песен. Срещаш ли често деца, които се чувстват по този начин и кое им помага да се изправят?Текстът е на Кирил Божков. В последните години се срещам с все повече деца и юноши, огънати без време фиданки. Не желая да правя анализ на структурата на обществото ни и оттам да манифестирам добре познатите нам заключения. Това съдбата вече го е направила, или по-точно всички ние с грешните си действия или престъпни бездействия, спрямо тези малките. Много „философи“ се навъдиха. Много баби, хилаво...През тези дълги години практика съм се срещал с хиляди деца, буквално. Не мога да отговоря еднозначно на въпроса кое им помага да се правят с проблемите си. Знам едно: умееш ли като специалист да предизвикаш чувство на облекчение в детската душа, макар и мимолетно в началото, значи вървиш по верния път. И с годините започваш да вървиш все по уверено напред. Просто не трябва да спираш да го правиш – това е тайната.Според теб, като психолог и баща, кое е най-важното, което един родител трябва да направи за децата си?Всичко онова, което ще ги направи добри родители. Именно в това се състои смисълът на нашия живот. Да се захващаме за работа тогава!", "date": "2019.05.15", "title": "Психологът и музикант Станислав Пандин: Тайната е да не спираш"}
{"url": "https://offnews.bg/obshtestvo/inspektciata-po-truda-informira-za-trudovite-prava-na-raboteshtite-v-a-703289.html", "text": "Информация за трудовите права и задължения на работещите в Австрия публикува ИА „Главна инспекция по труда“ на официалната си интернет страница в рубриката „За работодатели и работещи“.В брошурата, предоставена от трудовото аташе на Р България в Р Австрия Божидара Бочева, има информация, свързана с възникването и прекратяването на трудовите правоотношения, със заплащането на труда, работното време и отпуските, за данъчните задължения на работещите, разпоредби за родители и деца и др.Специален сайт пък предоставя информация за условията на труд за сезонните работници в селското стопанство в Австрия. Информацията може да бъде намерена на интернет страницата http://www.sezonieri.at/bg", "date": "2019.05.15", "title": "Инспекцията по труда информира за трудовите права на работещите в Австрия"}
{"url": "https://offnews.bg/futbol/vsichki-v-levski-poluchavat-shans-ot-hubchev-703281.html", "text": "Сигурният нов треньор на Левски Петър Хубчев ще даде възможност на всеки един от настоящите футболисти на отбора да докаже, че заслужава своето място в клуба по време на летния подготвителен лагер. В това число влиза и Валери Божинов, въпреки слуховете, че ще бъде освободен. Нападателят ще получи шанс да демонстрира качествата си пред вече бившия национален селекционер.Ситуацията с Николай Михайлов и Станислав Костов е по-различна. Желанието на вратаря е да играе в чужбина. Михайлов се надява, че с добрите си изяви през пролетта ще успее да си осигури трансфер зад граница.Голмайсторът на Първа лига пък е най-конвертируемият футболист на \"Георги Аспарухов\". Интерес към Костов не липсва, а самият играч вече бил склонен да премине в чуждестранен клуб. Благоевградчанинът прави най-силния сезон в кариерата си и е наясно, че сега е моментът да пробва късмета си навън. Говори се, че дори има клуб, готов да брои 1 млн. евро за правата на нападателя.С договор до края на сезона е защитникът Седрик Унтонджи. Хубчев  тепърва ще се запознае с неговите качества, но на този етап е по-вероятно контрактът на французина да не бъде продължен. Не е тайна, че \"сините\" са се прицелили в Кристиан Димитров от Ботев Пловдив, като дори се появиха информации, че от \"Герена\" са постигнали договорка за привличането му. Той е считан за идеален партньор на Холмар Ейолфон в сърцето на отбраната.Самото назначение на Петър Хубчев в Левски трябва да бъде официализирано в близките дни.", "date": "2019.05.15", "title": "Всички в Левски получават шанс от Хубчев"}
{"url": "https://offnews.bg/ot-vas/debatat-joncheva-gabriel-nishto-obshto-osven-che-sa-zheni-703302.html", "text": "Първият дебат между водачите на листите на двете най-големи партии – ГЕРБ и БСП, показа, че общото между досегашния ни еврокомисар Мария Габриел и червения депутат Елена Йончева е само във факта, че и двете са жени. Определението  самата Габриел, като на въпрос какво харесва в Йончева отговори: \"Това, че сме жени.\"Всъщност кардиналното разминаване между водачите на двете листи се виждаше отдавна – сега брюкселското говорене се сблъска с грозната реалност. Габриел наблегна на европейските политики и всичко свършено до момента от представителите на ГЕРБ по тях, а Йончева се съсредоточи върху проблемите. И тезите, че сегашният еврокомисар е по-подготвен да представлява страната ни в Европейския парламент от Йончева не издържаха. Действително – Габриел владее по-добре типичния за Брюксел език, може би е по-запозната и с терминологията, но хората у нас са уморени от красиви фрази с кухо значение и леко позитивно звучене. „За нас каузата е България. А аз се отличавам с две качества: дипломация и твърдост\", заяви водачът на листата на ГЕРБ. Тя обясни още, че иска да се бори за „силна, сигурна и суверенна Европа”. Звучи добре, нали? На втори прочит обаче не значи нищо. И макар Йончева да не звучеше толкова школувана и спокойна като опонента си, думите ѝ за корупцията със сигурност прозвучаха по-близки на хората: „Вече 12 години сме част от ЕС. За тези години в България са налети милиарди, но ние по никакъв начин не се доближаваме до ЕС”. Каква е причината – за толкова години българите реално не се усетиха близо до Европа като доходи, стандарт, сигурност. Продължаваме поредна година да говорим за „Западна Европа”, „там на запад” и още по-народното „техните заплати, ехееее”.Всъщност дебатът продължи по един и същи начин от началото до края. Докато Габриел упорито твърдеше, че злоупотреби с европейски средства има навсякъде и цитираше доклади на рейтингови агенции, Йончева „сваляше” проблемите на родна почва. Истината обаче е, че предизборните дебати са шоу за политически централи. Едва ли някой извън „Позитано 20” и НДК брои точките на едната и другата във въпросния сблъсък. Избирателите не сравняват коя по-добре познава европейската тематика. У нас все още има твърде много проблеми и имаме нужда от поставянето им на дневен ред, а не замазването им. Едната направи точно това, а брюкселските термини може и на място да ги овладее, ако поиска. ", "date": "2019.05.15", "title": "Дебатът Йончева–Габриел: нищо общо, освен че са жени"}
{"url": "https://offnews.bg/zvezdi/metoo-reshenieto-da-se-vrachi-zlatna-palma-na-alen-delon-e-otvrati-703291.html", "text": "Движението #MeToo обяви, че решението било „отвратително“, на фона на онлайн петиция, в която 83-годишният актьор е описан като \"расист, хомофобски женомразец“.Известният актьор призна, че е удрял жени през ноември, когато беше разпитан по френската телевизия за искове за домашно насилие от отчуждения си син Ален-Фабиан Делон.\"Ако един шамар е мъжкарско, то аз съм мачо\", каза Делон, добавяйки, че жени са го удряли и че никога не е \"размазвал\" жена.Синът му каза, че звездата е бил майка му, като ѝ счупил осем ребра и два пъти носа. Друг от синовете на Делон - Антъни, по-рано този месец потвърди в Инстаграм, че е бил затворен в клетка с кучета от баща си като дете.Въпреки противоречията и организираната в Америка онлайн петиция против решението, от фестивала заявяват, че ще отличат Делон със „стопроцентов ентусиазъм“. Тиери Фремо, артистичен директор на форума, защити решението на борда.„Няма да връчим на Ален Делон Нобелова награда за мир. Награждаваме го с почетна „Златна палма“ за кариерата му на актьор. Делон има право да изрази своето мнение, не че се съгласявам с него. Очевидно филмовият фестивал в Кан осъжда изказванията му, но не може да осъди правото на свобода на словото. Сложно е да съдиш неща, казани преди няколко години, през съвременната призма.“", "date": "2019.05.15", "title": "#METoo: Решението да се връчи 'Златна палма' на Ален Делон е отвратително"}
{"url": "https://offnews.bg/politika/dotc-plamen-ralchev-d21-es-e-arena-na-koiato-mozhem-da-kompensiram-703292.html", "text": "Европейският съюз е тази арена, на която можем да компенсираме недостатъците на българското политическо пространство,  заяви кандидатът за европейски депутат на „Движение 21“ доц. Пламен Ралчев в предаването „Референдум“. По думите му ЕС трябва да акцентира върху хората и да се превърне в това място, където върховенството на закона и индивидуалните права на всички европейски граждани са гарантирани. Единствено тогава ще се справим с корупцията и в дългосрочен план ще постигнем по-добър социален статус, смята той.Той отбеляза, че има огромно разминаване между финансирането и неизпълнението на целите на това финансиране. „В случая с България можем спокойно да кажем, че благодарение на европейските средства у нас се финансират организирани престъпни групи. Къщите за гости и други такива инициативи, финансирани с евросредства в крайна сметка финансират един политико-икономически картел в България, който задълбочава неравенствата и социалните проблеми, отколкото да ги решава“, заяви Пламен Ралчев.За да постигне страната ни по-добър социален статус за гражданите си, трябва да работи за икономическото си развитие, а не да разчита, че ЕС ще ни предостави средства. Според доц. Ралчев трябва да се въведат принципите на справедливо и равно заплащане за равен труд в мултинационални компании, да се приравняват командировъчните при изпращане на служителите. Но за да се случат тези идеи, те трябва да бъдат устойчиво прилагани и съчетавани с други действия в сферата на икономическото развитие. Миграцията на капитали в ЕС е част от решението за това да се търсят механизми за изравняване на доходите и за стимулиране на икономиката. Важно е обаче да се обърне внимание на регулирането на тази миграция на капитали, защото търсенето на по-изгодни условия в държави с по-ниски ставки за работна заплата и по-нисък корпоративен данък не е изгодно за самите държави. Така че преместването на производства и на инвестиции от една държава-членка в друга трябва да бъде умно управлявано, за да може да се преодолеят различията в икономическото изоставане.Партията безусловно подкрепя създаването на европейска прокуратура и кандидатурата на Лаура Кьовеши, заяви Ралчев и увери, че има нужда от работеща, наднационална институция, която сериозно да се заеме с разследването на измамите.На въпрос за имигрантите в Европа, доц. Ралчев заяви, че ЕС изобщо не е бил подготвен за мигрантската вълна, а този процес имал нужда от сериозно управление.От партията с председател Татяна Дончева искат засилване на външната граница и инвестиции в изнесени пунктове и центрове извън територията на ЕС, където да се генерира повече сигурност и оттам да се управляват миграционните процеси.„Още от 2014 г. се опитваме да дадем на българските избиратели една алтернатива на статуквото, което ни е наложено до момента. Статукво, в което реално няма алтернатива. Политическият монопол, който големите партии наложиха през последните години е изключително вреден за България и именно малките партии за възможността българските граждани да изберат нещо различно. Те трябва да спрат да се страхуват и да смятат, че резултатите от изборите са предрешени и няма смисъл да се гласува. Истината е че те имат избор“, завърши кандидатът на „Движение 21“, които се явяват с №24 в бюлетината.", "date": "2019.05.15", "title": "Доц. Пламен Ралчев, Д21: ЕС е арена, на която можем да компенсираме недостатъците на българското политическо пространство"}
{"url": "https://offnews.bg/obshtestvo/namerihme-vratite-razbiti-pokashtninata-naopaki-rushat-doma-na-bra-703294.html", "text": "В ход е разрушаването на къщата на брата и сестрата Кръстьo и Антоанета Попови, които сигнализираха в отворено писмо до парламента и президента с копие до OFFNews, че имотна мафия е откраднала дома им в столичния ж.к. \"Лозенец\".\"Тази сутрин съседи ни се обадиха и казаха: \"Има много хора във вашия двор\". Когато дойдохме, заварихме трите врати разбити и вътре - така\", показва Антоанета помещенията на репортер на OFFNews. Вътре, сред разхвърляни вещи, дрехи и най-много книги, стоят Антоанета и Кръстьо и се колебаят какво да вземат и какво да оставят на багерите. \"Гоблените ни, единствените ценни вещи в къщата, липсваха\", добавя тя.Щом виждат какво се случва, двамата звънят на полиция и в редакцията ни. Резултатът от полицейското посещение е, че им разпореждат да си съберат багажа до вечерта. При пристигането на екипа ни на място виждаме само заминаващите си полицейски автомобили.Двамата изгубили двуетажната си тухлена къща с двор на ул. \"Кръстьо Сарафов\" №28, на 5-6 минути от хотел \"Хемус\", след няколкогодишна съдебна битка. Водили са я, за да запазят имота си, за който твърдят, че никога не са продавали.Преди години ги посетили мъж и жена, които се представили за служители на общината. Обяснили, че извършват актуализация на имотите и поискали съсобствениците да се подпишат върху скици, за да удостоверят, че данните отговарят на истината. Подписите им - според частна експертиза те сканирани чрез таблет, скрит в папките под подписаната хартия - се оказали върху предварителен договор за продажба. \"Купувачите\" твърдели, че са платили 180 000 лева, предадени в \"жълт плик\", по думите на Антоанета, на верига хипермаркети.Оспорили в съда, загубили на първа, спечелили на втора инстанция, но загубили на третата и окончателна, пред Върховния касационен съд.На въпроса ни какво е заключението на експертизата Кръстьо Попов отговаря, че тя \"не може да се произнесе, че има данни за кражба на подписи\", но че частна експертиза разкрива не само, че има кражба, а и как е извършена тя - с таблет, скрит под листата в папката, поднесена им за подписи.Двамата са предприели нов ход - завели са дело с искане за обявяване на предварителния договор за недействителен. Според тях той е фалшив. Заседание по него е насрочено за октомври. Дотогава обаче наследствената им къща вероятно ще е само помен, а на нейно място ще се извисява жилищна кооперация. Поне такива са намеренията на новата собственичка, на която имотът е препродаден - Габриела Герасимова. Младата дама, на която някой може да не даде и 25 г., стои отвън и наблюдава, докато повиканата бригада премахва металните ограждения около къщата и реже клони и храсти, за да може, след като брата и сестрата изнесат покъщнината си, да започне да събаря.Пред OFFNews Герасимова казва, че иска къщата да бъде съборена до вечерта. Дамата, която отказва да бъде снимана, твърди, че не се притеснява от новото дело - имала влязло в сила съдебно решение от 2018 г. Отказва да каже за колко пари е купила имота - това било лична информация. Уточнява, че го е купила през март 2019 г. от физическо лице и че планира на мястото на къщата планира да вдигне жилищна сграда, но още не била решила на колко етажа.\"Чакаме да се изнесат\", казва Габриела Герасимова пред репортера на OFFNews, докато тя и мъж наблюдават работниците. Минава 11 ч. \"Голям жест е, че пускам хора в моя имот да вземат каквото решат\" - допълва тя.Питаме защо Кръстьo и Антоанета Попови не са били известени, че започва събаряне, за да могат да приберат вещите си. \"Това е моят дом. Това е все едно да си купите кола и да искате разрешение от някого да влезете в нея\", отговаря Герасимова.\"Това се казва гражданска смърт\" - констатира Антоанета, докато събира вещите си. До преди време тя е поддържала . По професия е филолог, преподавала полски език в Софийския университет, един от изтъкнатите ни преводачи от полски е.Брат ѝ доскоро е работил в Министерството на околната среда и водите, в Националната служба за защита на природата.Двамата са решени да продължат да се борят. И междувременно са наели стаичка наблизо, за да имат покрив над главите си.", "date": "2019.05.15", "title": "Намерихме вратите разбити, покъщнината - наопаки: рушат дома на брата и сестрата, алармирали за имотна измама"}
{"url": "https://offnews.bg/politika/pargov-proektat-za-izgariane-na-rdf-niama-odobrenie-za-dopustima-darz-703260.html", "text": "Проектът за изграждане на завод за изгаряне на RDF-гориво не е получил одобрение за допустима държавна помощ. Независимо от Столична община, той е на трупчета.Това заяви лидерът на БСП – София Калоян Паргов. Това, че има доклад за съответствие от “Джаспърс”, не значи, че средствата по проекта са на разположение за усвояване, поради простата причина, че всеки проект, свързан с Оперативна програма „Околна среда и енергетика” трябва да е получил разрешение, съгласно насоките на Съвета на Европа от 2014 г., за допустима държавна помощ. Това е задължително за всички страни-членки, които е трябвало да въведат тези насоки до 30 декември 2016 г. Към момента такова нещо не е факт в българското законодателство. До сега не е приета промяна на формите за държавна оперативна помощ, която да даде възможност на министъра на енергетиката да нотифицира и да получи одобрение за допустима държавна помощ в секторите \"Околна среда\" и \"Енергетика\", обясни Паргов. Според него твърдението, че е се основава на факта, че при кандидатстване за финансиране по структурните фондове, в случая „Околна среда“, задължително към него трябва да бъдат приложени механизмите за държавна помощ, когато се касае за такава. А случая с инсталацията за изгаряне на RDF попада в обхвата на насоките за допустима държавна помощ по “Околна среда и енергетика”, които са задължителни за всяка една страна-членка. “Предвидените средства са одобрени по “Джаспър” за подпомагане, но не могат да бъдат усвоени, докато не се получи одобрение от Генерална дирекция “Конкурентоспособност” за допустимост на този вид инвестиционна държавна помощ . В следствие на което можем да кажем, че този проект се връща в изходно положение”, категоричен е Паргов.“Първият етап от кандидатстването за финансиране, за който са отделени 4 години, не се е движел паралелно с необходимата процедура за допустима държавна помощ. Това време е загубено и трудно ще бъде наваксано от този момент нататък. Тоест проектът е в състояние на невъзможност за усвояване на средствата в обозримо бъдеще, без България да има одобрена процедурата от Генерална дирекция “Конкурентоспособност” за допустима държавна помощ в секторите „Околна среда“ и „Енергетика“, обясни Калоян Паргов.Той изтъкна, че искането за допълнителна информация към Столична община, де факто, е спиране на проекта. Докато не се отговори на всички европейски изисквания, не може да бъдат усвоени средствата. „Ако Столична община не се справи в нужните срокове, този проект не може да се състои“, убеден е лидерът на БСП – София.„Най-вероятно, този проект ще бъде обвързан от Генерална дирекция „Конкурентоспособност“ с искането на България за нотификация и одобрение на държавната помощ за оперативно подпомагане на производството на енергия от отпадъци и комбинирано производство. Това е записано в изменения Закон за енергетиката и срокът, в който министърът на енергетиката трябва да го приключи, е до 30 юни 2019 г., което е твърде скоро.“, констатира Калоян Паргов.  . ", "date": "2019.05.15", "title": "Паргов: Проектът за изгаряне на RDF няма одобрение за допустима държавна помощ"}
{"url": "https://offnews.bg/politika/sds-opredeli-tafrov-kato-politicheski-dzhebchia-sezira-tcik-703306.html", "text": "СДС ще сезира ЦИК за кражба на символите и името на СДС и неправомерното им използване в предизборните материали Стефан Тафров, кандидат за евродепутат от Демократична България. Това става ясно от отворено писмо до Тафров, публикувано от СДС.В текста се казва: Г-н Тафров, в публичното пространство Вие разпространявате предизборни клипове, в които използвате символите на Съюза на демократичните сили, без да сте кандидат на тази партия. Не вярвате ли в идеите и успеха на „Демократична България“, та се налага да крадете символите и авторитета на СДС?Не е мъжко, г-н Тафров! Не започвайте евентуалното си евродепутатство с кражба, г-н Тафров. В Европа не се толерират тези неща! Вие отдавна нямате нищо общо със СДС, въпреки че цялата си кариера дължите на тази партия. Но я припознавахте като своя само, когато беше на власт. После забравихте пътя към \"Раковски\"134. След това получавахте постове и назначения от други партии, от други силни на деня. Именно политическите номадства като Вашето, постепенно разколебаваха доверието на нашите верни симпатизанти и част от тях се разочароваха от българската десница. А сега, от политически номад, еволюирахте в политически джебчия. Жалко е, че толкова късно осъзнахте колко важна роля има СДС за десните българи, с проевропейски възгледи. Водачът на листата Ви, Радан Кънев, също си позволява да говори от името на седесарите и да твърди, че те ще го подкрепят, без никога да е имал нещо общо със синята партия. Пет месеца „Демократична България“ увърташе и опитваше да унижава СДС, да омаловажава значението и влиянието му, и не пожела обединение за евроизборите.А сега сте се вкопчили в името, историята и символите на същото това СДС!Радваме се, че и Вие, и Радан Кънев, най-сетне сте осъзнали, че СДС е силен, че е символ на дясното и демокрацията. Благодарим и за усилената реклама на нашата партия. Но Вие нямате право да се пришивате нито към СДС, нито към седесарите. Недостойно е да се опитвате да заблуждавате десните избиратели. Прочетете поучителната българска приказка \"Краденото не засища!\" и ще разберете, че измамата не носи нищо добро. Българската десница няма нужда от „фалшиви герои“, още по-малко от „фалшиви седесари“!Това, което правите, е смешно, безпомощно и жалко. Но по-лошото е, че е неморално, г-н Тафров.Ще сезираме ЦИК за Вашата кражба на символите и името на СДС и неправомерното им използване в предизборните Ви материали, а на Вас препоръчваме да сезирате съвестта си и чувството си за срам.", "date": "2019.05.15", "title": "СДС определи Тафров като политически джебчия, сезира ЦИК"}
{"url": "https://offnews.bg/obshtestvo/brat-i-sestra-imotna-mafia-otkradna-s-tablet-kashtata-ni-v-lozenetc-702707.html", "text": "Без да разберем, имотната мафия открадна къщата ни в квартал \"Лозенец\" в София, алармират Кръстьo и Антоанета Попови.За случая братът и сестрата, които са потомци на опълченеца Петър Николов Петров, разказаха пред OFFNews и изпратиха отворено писмо до президента и парламента.Преди няколко години двамата разбират, че единственият им дом е прехвърлен на нов собственик. Научават го след съдебен иск от напълно непознати за тях лица с цел фалшив предварителен договор за продажба на имота да бъде обявен за окончателен.Връщайки лентата назад, се досещат, че единственият начин да са \"сключили\" такъв договор е след като ги посетили непознати мъж и жена на възраст между 30 и 40 години. Случило се в началото на 2011 г. Представили се за служители от общината и казали, че извършват актуализация на имотите. Представили папки със скици, квадратура и др. Поискали собствениците да се подпишат, че данните отговарят на истината. Братът и сестрата са убедени, че техните подписи са били сканирани с поставен между листовете в папките таблет, а след това е копиран и използван за фалшифициране на предварителен договор за продажба на имота.Започват съдебна битка, която губят на първа, печелят на втора и губят отново на трета инстанция. С делото оспорват сделката за продажба, за която новият купувач твърди, че двамата собственици не са се явили пред нотариуса за финализиране. Затова \"купувачът\" Бояна Стоянова е поискала съдът да обяви предварителния договор за окончателен. Така и става.Пак от съдебната документация разбират, че на това заседание се явява \"тяхна\" адвокатка, която признава подписването на предварителен договор за продажба на къщата. те не познават тази жена, която към момента вече е покойник.  Днес Попови все още живеят в собствения си имот, който е чужд, и не знаят дали и кога ще бъдат предприети действия по извеждането им. Нито къде ще отидат след това.\"За нас това е лична трагедия, каквато имат и много други жертви на същата мафия, но искаме да напишем това писмо, защото в същото време усещаме случилото ни се и като илюстрация на днешната действителност в България, 140 години след подвизите и битките за освобождението, една престъпна мрежа може да властва над държавните институции, съд и прокуратура и да унищожава хора, за да ги ограбва\",.пишат двамата в писмо до институциите.Надеждата на мъжа и жената са в ново дело, по което има назначена нова експертиза на документите. С нея искат да докажат, че предварителният договор е бил фалшифициран и сделката е нищожна.Междувременно къщата вече е препродадена за малка сума от купувача на трето лице.", "date": "2019.05.15", "title": "Брат и сестра: Имотна мафия открадна с таблет къщата ни в \"Лозенец\", представиха се за общинари"}
{"url": "https://offnews.bg/obshtestvo/nagrazhdavat-15-voenni-za-pomoshtta-im-pri-bedstvenoto-polozhenie-sas-703295.html", "text": "15 военнослужещи ще бъдат наградени за участието им в спасителните действия във връзка с бедственото положение в област Смолян през месец януари, съобщи правителствената пресслужба.Правителството отпусна еднократна държавна парична награда за проявена лична доблест при изпълнение на обществен и граждански дълг на 15 военнослужещи от военно формирование 28330 – Смолян. Военнослужещите участваха в спасителните действия при усложнената зимна обстановка и обявеното бедствено положение в област Смолян през януари.Предложените за награда военнослужещите са участвали в почистване на прохода Смолян-Пампорово, пробиване и почистване на прохода Смолян - Превала - Стойките и почистване на паднали дървета по 12 часа на денонощие при минус 15 градуса и непрекъснат снеговалеж. Една част от тях - шофьори, са извозвали останалия личен състав за почистване на проходите и са помагали за извличане на закъсала техника в снега, като са осигурявали и работата на останалата специализирана техника. Друга част от военнослужещите са провели спасителна акция до село Мугла за пробиване на пътя и снабдяването с продукти от първа необходимост, хляб, лекарства и горива за населението на селото.Одобрените допълнителни разходи по бюджета на Министерския съвет за 2019 г. за изплащане на паричните награди е в размер на общо 9000 лева.", "date": "2019.05.15", "title": "Награждават 15 военни за помощта им при бедственото положение със снега в Смолянско"}
{"url": "https://offnews.bg/politika/alen-popovich-glas-naroden-e-internet-orientirana-shte-povdignem-vap-703276.html", "text": "Можем да развием България така, че да се превърне в страна, отворена към иновациите. Това заяви Ален Попович, специалист дигитален маркетинг и социални медии, който е втори в листата на Глас Народен за евроизборите на 26 май.Ще повдигнем въпроса и за блокчейн технологиите, които все повече навлизат в сектора. Тези технологии ще улеснят нашата администрация, т.е. ще се даде възможност нещата да се случват бързо и сигурно. Според Попович кампанията за европарламент на Глас Народен от 2014 г., която се реализира изцяло в интернет и в която имаше и онлайн гласуване, е показала, че хората у нас имат дигитална грамотност. Тези процеси трябва да се адаптират, така че да бъдат в помощ на малкия и средния бизнес, каза още Попович.Той подчерта, че кампанията на Глас Народен е с интернет насоченост. ", "date": "2019.05.15", "title": "Ален Попович: Глас Народен е интернет ориентирана, ще повдигнем въпроса за блокчейн технологиите"}
{"url": "https://offnews.bg/ikonomika/dnes-zapochva-testvaneto-na-tol-sistemata-puskat-ia-na-16-avgust-703257.html", "text": "Тол системата е един от вариантите да финансираме една система, която от години е недофинансирана и средства, които се определят от бюджета всяка година са недостатъчни да покрием всички нужди за ремонт на пътища. Това каза министърът на регионалното развитие и благоустройството Петя Аврамова в ефира на „Здравей, България”.Регионалният министър заяви, че се работи регулярно по график, така че технически на 16 август да бъде пусната тол системата.По повод твърденията на превозвачите за размера на таксата, Аврамова коментира:Аврамова заяви, че има нагласа преди 24 май да бъде отворена новата отсечка по АМ \"Струма\".„Това е отсечка, която ще облекчи трафика и няма да се налага влизане в Благоевград. Това е отсечка от Благоевград до пътен възел Благоевград - юг. Вчера направихме инспекция на строежа, разговаряхме със строителния надзор и със строителя, проследихме напредъка в изпълнението. Очаквам в близките дни, преди празниците, да има готовност да пуснем пътното платно в завършен вид. От АМ „Струма” остава тежкият участък през Кресненското дефиле. До края на годината трябва да имаме избран строител, да се проектира и да започне строителството. До 2023 г. трябва да приключим с магистралата, за да не изгубим европейско финансиране”, обясни министърът.Тя уточни, че за пътя Видин-Ботевград в момента се избират изпълнителни.Регионалният министър коментира и наложените ограничения до 90 км/ч по АМ”Тракия” от Чирпан до Стара Загора. По думите й ремонтът ще струва над 60 млн. лв. и ще може да започне след летния сезон.", "date": "2019.05.15", "title": "Днес започва тестването на тол системата, пускат я на 16 август"}
{"url": "https://offnews.bg/politika/elena-joncheva-borisov-vadi-balgaria-ot-es-703258.html", "text": "„Борисов вади България от ЕС”. Това заяви водачът на листата на \"БСП за България\" за евроизборите Елена Йончева във Враца. По думите й българите сме талантлив, смел народ и нашите сърца са революционни, а България се намира в революционна среда.По думите й няма режим, който ще издържи, ако народът се вдигне и каже: „Искаме свобода”. Тя попита как може вече 12 години да сме в ЕС, а Северозападна България да се превърне в най-изоставащия регион в ЕС, след като се наливат милиарди и има политика на ЕС за субсидиране на регионите, които са по-слаби.Йончева подчерта, че Конституцията казва, че всички трябва да имаме достъп до качествено здравеопазване.По думите й даваме 50% от джоба си за здравеопазване, а в Европа дават 15%, във Франция – 8%. Тя попита и как е възможно държавата да се превърне в мащеха за народа си.Йончева допълни, че БСП залага и на намаляване на ДДС за лекарствата. Тя заяви, че ако продължаваме така, България ще се превърне в демографска пустиня.", "date": "2019.05.15", "title": "Елена Йончева: Борисов вади България от ЕС"}
{"url": "https://offnews.bg/politika/sergej-stanishev-ima-realen-shans-prezidentat-na-ek-da-e-sotcialist-703262.html", "text": "Има реален шанс Франс Тимерманс да стане президент на ЕК. 25 години президентът на Комисията е от ЕНП. След успешното представяне на социалистите, ще имаме най-вероятно девет премиера в Европейския съвет и единадесет еврокомисари в новия състав на ЕК. Нашата цел е да сформираме ново ляво-центристко мнозинство в ЕП. Това е нашата амбиция за промяна. Франс Тимерманс е много диалогичен и чува всички доводи и аргументи\", каза за БНТ, президентът на ПЕС и кандидат за евродепутат от \"БСП за България\" Сергей Станишев. Според него веруюто на Тимерманс е Европа да е силна и единна, а не разделена на силни началници и такива, които да изпълняват. \"Тези избори са ключови и хората ще кажат дали искат статуквото, или промяна. Това важи и за Европа. В България управлява ГЕРБ в коалиция с националистите, с подкрепата на ДПС, в голяма степен. Кой управлява в Европа? Същите - ЕНП с европейските консерватори и реформисти, които са националистически настроени и либералите. Еднакво е статуквото и тук, и там. Битката на БСП е за промяна в България, както и на европейските социалисти е за промяна на една социална България и Европа\", обясни той.Повишаване на доходите и борба с бедносттаСпоред президента на ПЕС няма да има националистическо цунами, както се опитват да ни убедят анализатори, но вероятно ще има ръст на националистическите партии и добави, че в Европа този тип формации нямат обща цел и са в постоянни конфликти. \"Десните предадоха идеята за солидарността и единността и всеки да се чувства с по-добра перспектива. Те заложиха на пазара и макроикономическите механизми. Разрушиха социалната тъкан на много общества. Има огромно обедняване на хората в много страни. 42% от хората в България са под линията на бедността или живеят в тежки материални лишения, според НСИ. Необходимо е повишаване на доходите и борба с бедността\", каза още Сергей Станишев. Той припомни че манифестът на ПЕС - \"Нов социален договор за Европа\" е истински ляв документ, с конкретни социални мерки. \"Такава фундаментална промяна трябва да се случи и в ЕС, и в България\", отсече кандидатът за евродепутат от левицата. Той беше категоричен, че е работил и ще работи с всички български евродепутати по въпросите, които касаят българския национален интерес.Най-голямата заплаха за България е да бъдем изтласкани в периферията на Европа\"България е в ЕС. Нейното настояще и бъдеще е свързано с неговото развитие. Затова трябва да се борим той да бъде такъв, какъвто искаме и да го има - справедлив, със солидарност между страните, социален и да няма разделение на ядра и периферии в него. Това е най-голямата заплаха за България - да бъдем изтласкани в периферията.\" По думите му, именно социалната политика е в основата на линията на евросоциалистите, и тя отговаря и на интересите на България, която е най-бедната страна в ЕС. Станишев добави още, че хората трябва да са в центъра на вниманието, а не корпорациите и пазарът. Според него има политически сили, които залагат в кампанията и политиката си на несигурността, и страховете на хората.Помолен да коментира ситуацията с оставката на земеделският министър Порожанов, Станишев заяви, че подобен акт би отпушил събраната негативна енергия. \"Хората са гневни, че институциите в страната не функционират достатъчно ефективно и прозрачно. В крайна сметка за какво са еврофондовете? Те са израз на европейската солидарност към България, да се помогне на страната ни, която е по-назад в социално, икономическо и инфраструктурно отношение да навакса и да се приближи до средния стандарт в ЕС. Когато има злоупотреба с еврофондове, това е скандално и трябва да има променени механизми на по-стриктен контрол, така че и европейските данъкоплатци да са сигурни, че парите им се използват по предназначение и реално да се помогне на икономиката ни\", обясни президентът на ПЕС. Според него у нас непрекъснато се говори за еврофондове, но реално те отивали в ръцете на един кръг от хора. \"21 години след членството ни в ЕС сме все на опашката. Значи имаме проблем тук - у нас\", заключи Сергей Станишев.", "date": "2019.05.15", "title": "Сергей Станишев: Има реален шанс президентът на ЕК да е социалист"}
{"url": "https://offnews.bg/futbol/lektorat-berbatov-namerete-tova-koeto-iskate-da-pravite-trudnoto-za-703290.html", "text": "Бившият национал Димитър Бербатов сподели, че рецептата за успеха е човек да намери това, което обича да прави. Българинът изнесе открита лекция на тема \"По моя начин към успеха\" пред стурдентите от НСА.Бербатов разказа за тежките моменти по време на кариерата си, както и начините, по които се е справил с тях. Въпреки богатата си история, бившият нападател смята, че трудностите за него тепърва предстоят, тъй като все още не е решил какво ще прави, след като се сбогува с професионалния футбол. Берба обаче загатна, че има интерес да се насочи към треньорска кариера.\"\", каза бившият национал.Една от първите теми към която той се върна, беше мача от 13 май 2000 година, когато с ЦСКА нападателят загуби дербито с Левски с 0:1, а неговите пропуски се оказаха решаващи. Той получи страшно много обвинения и критики за изявите си в онзи двубой, решил и шампионската титла.\"\", каза Бербатов.В края на лекцията си българинът нахъса аудиторията, сравнявайки гоненето на успеха в живота с голова ситуация във футбола.\"\", каза Берба.", "date": "2019.05.15", "title": "Лекторът Бербатов: Намерете това, което искате да правите, трудното за мен тепърва предстои"}
{"url": "https://offnews.bg/bojni/pulev-obmislia-otveten-isk-sreshtu-dzheni-sushi-703265.html", "text": "Кубрат Пулев беше наказан за шест месеца със спиране на правата заради прословутата целувка с американската репортерка Дженифър Равало след победата му над Богдан Дину на 23 март.Той беше глобен и с 2500 долара, а до 22 юли трябва да премине програма за превенция на сексуалното насилие над жените в медиите. След това той отново ще бъде изслушан от Атлетическата комисия на Калифорния, която ще прецени дали вече осъзнава действията си от онази вечер.В разговор по скайп пред bTV Кубрат сподели, че е получил съвети да заведе насрещен иск срещу популярната като Джени Суши репортерка и не отхвърля напълно такава възможност.“Всичко мина перфектно, това решение и очаквахме. Имаше нападки, плач, рев. Джени Суши се разплака, искаше да бъде по-драматично. Наказанието ми не е точно шест месеца, защото на 22 юли ще има ново изслушване. Трябва да мина тестове по темата.Говорих надълго и нашироко пред комисията. Тя, Суши, от своя страна не отговаряше на въпросите на адвокатите и комисията. Тя имаше избор за това, но когато човек не крие нещо, отговаря. Относно разпространените от щаба ми видеа за поведението, казаха, че това няма отношение към темата.Аз й се извиних, казах, че съжалявам. Запознах се и с нейната адвокатка Глория Олред. Нямам лоши чувства към тях, въпреки че ме атакуват. С Джени Суши не сме се поздравявали преди изслушването. Не можех да повярвам, че казва неща, които не са точно така.Много хора в залата, които са свидетели на случилото се, се смееха и бяха в недоумение как може да говори такива неща. Това са хора, които са присъствали и знаеха какво стана. Много от нещата бяха спестени. Ако бяха говорили, цял свят щеше да разбере каква е. Не знам дали ще предявяват някакъв иск срещу мен.Но много хора ме съветват аз да заведа такъв. Не знам, ще видим. Според мен всичко ще свърши дотук от нейна страна. Не знам подробности за програмата, която трябва да посещавам.Това наказание ми променя плановете да се бия през лятото в Лас Вегас. Не е редно това, което направих и за в бъдеще ще бъда още по-усъвършенстван и по-добър. Благодаря на всички, които ме подкрепяха през това време, в този труден за мен момент”, каза Кобрата в ефира на bTV.", "date": "2019.05.15", "title": "Пулев обмисля ответен иск срещу Джени Суши"}
{"url": "https://offnews.bg/politika/vmro-predlaga-zatvor-za-polititcite-koito-lazhat-za-da-zlepostaviat-703268.html", "text": "Народните представители от ВМРО Искрен Веселинов, Александър Сабанов, Милен Михов, Александър Сиди и Красимир Богданов обявиха в парламента какви законови промени предлага партията. Фалшивите новини, набеждаването, хулите и откровените лъжи, които се изричат от хора на водещи държавни позиции, превърнаха политиката в евтин цирк, който доведе и до занижената липса на доверие сред хората, които все пак имат отношение към политическия живот в страната. За другите изобщо и не гадаем как изглежда политическата класа. Ето това е причината за ниската избирателна активност последните години, смятат от ВМРО. Хората не вярват на политиците, не вярват на политическата класа, защото измислената такава се превърна в проводник на лъжи и безсмислени атаки, които имат една единствена цел - просто да станат център на новинарския поток не за друго, а за да очернят политическите си опоненти.На това трябва да се сложи край! Нека въведем законова норма, която да възпира и възпита тези хора. Да спира клеветите и обидите. Това за нас е само началото, твърдят от ВМРО. ВМРО предлага следните законодателни промени в НК:§ 1. В чл. 148 се създава ал. 4:„(4) За обида или клевета извършена от народен представител; член на Министерския съвет, член на Европейския парламент или Европейската комисия от Република България, председател на политическа партия, получаваща държавна субсидия, или негов заместник наказанието е лишаване от свобода до 4 години и глоба от десет хиляди до петнадесет хиляди лева.\"М О Т И В И:В последните години все по-често сме свидетели на поведение на политици, което накърнява честта и достойнството на политическите им опоненти чрез разпространяване на невярна информация.Факт е, че в рамките на предизборната кампания за членове на ЕП през 2019 г. такова поведение от изключение се превърна в правило. Все по-често в публичните прояви на различни политици няма представяне на платформи и идеи, но за сметка на това те изобилстват от обидни думи и изрази към други политици, представяне на неверни твърдения за дейността им, приписване на неизвършени различни престъпления, както и разгласяване на позорящи личността твърдения, които не отговарят на истината.Разрастването на това явление, както и придържането към такова поведение на все повече лица, които участват в политическия живот на страната, налага да се създаде допълнителен механизъм за защита на пострадалите, каквото е предназначението на този проект за допълнение на Наказателния кодекс.С него се предлага, когато обидата и клеветата са извършени от лице, което е народен представител; член на Министерския съвет, член на Европейския парламент или Европейската комисия от Република България, председател на политическа партия, получаваща държавна субсидия, или негов заместник да се налага наказание лишаване от свобода до 4 г. и глоба от десет хиляди до петнадесет хиляди лева. Предложеният размер на лишаването от свобода ще изключва възможността извършителят да бъде освобождаван от наказателна отговорност с налагане на административно наказание, а предложеният размер на наказанието глоба е съобразен със заплащането, което тези категории лица получават.Проектът не предлага квалифицираният състав да бъде престъпление от общ характер, защото не следва тежестта на доказване за тези случаи на престъпленията обида и клевета да се прехвърля към държавното обвинение. Това задължение ще продължи да тежи на лицето, което твърди, че е пострадало.Наличието на такъв състав обаче има сериозен превантивен ефект и ще спомогне за възстановяване на нормалния политически диалог, основан на формулиране на тези и уважително отношение към политическите опоненти.", "date": "2019.05.15", "title": "ВМРО предлага затвор за политиците, които лъжат, за да злепоставят опоненти"}
{"url": "https://offnews.bg/politika/taneva-ivanka-bagdatova-mizova-shte-napusne-df-zemedelie-703266.html", "text": "Новоизбраният министър на земеделието, храните и горите Десислава Танева заяви, че зам.-председателят на Държавен фонд \"Земеделие\"  категорично ще бъде освободена от поста си. Нейната оставка бе поискана от министър-председателя Бойко Борисов преди 2 седмици, но вчера се оказа, че тя е все още на поста си. Повод за това бе информация, че телефонът ѝ е обявен в сайт за резервации на къща за гости „Тара“ в с. Юндола. Причината за забавянето на оставката е, че министърът в оставка Румен Порожанов е отложил свикването на заседание на Учредителния съвет на фонда.\"Ще има промени в политическия екип - това са нормални неща. Но пак казвам, ние сме в крайна сметка коалиция, всичко е въпроси на разговори. Аз имам определени виждания, които бих представила, защитила\", коментира Танева пред журналисти в Народното събрание след като назначението ѝ на поста бе прието в Народното събрание.На въпрос дали Багдатова ще бъде освободена, тя коментира, че \"въпросът е излишен\" и \"естествено\", че това ще се случи. Танева още открои \"ежедневните проблеми\" на земеделците като свой приоритет. \"Това е най-тежкото министерство. Със земеделие се занимават над 100 000 души в България. Животът в селските райони зависи от земеделието. Те са изложени на тежкото администриране във връзка с получаването на подпомагането от Европа, което, колкото и да говорим за опростяване, то не може да стигне степента, която се желае от тях, по простата причина, че трябва да спазваме процедури и правил\", заяви тя. Новият министър още коментира, че всичките ѝ имоти са декларирани и не очаква да има повод за атаки. ", "date": "2019.05.15", "title": "Танева: Иванка Багдатова-Мизова ще напусне ДФ Земеделие"}
{"url": "https://offnews.bg/politika/vremennite-rezultati-v-anketata-na-offnews-za-izborite-demokratichna-703269.html", "text": "Демократична България води убедително във временните резултати от анкетата на OFFNews за евровота.До момента листата, водена от Радан Кънев получава 3756 гласа на наши читатели, които са равни на 27,95% от всички участници в допитването.На второ място във временното класиране излиза ГЕРБ. За листата на голямата управляваща партия до момента са заявили, че ще гласуват 2329 читатели на OFFNews. Те са равни на 17,33% отговорили на въпроса ни \"За кого ще гласувате на изборите за Европейски парламент на 26 май?\". Листата, водена от Мария Габриел, е изпреварила тази на партия \"Възраждане\", която преди седмица вървеше втора в допитването ни.В момента формацията на Костадин Костадинов се радва на подкрепата на 14,52% от гласувалите в анкетата ни. В абсолютна стойност това са 1952 гласа.Едва на четвърта позиция идва БСП, която води в повечето социологически проучвания за вота в последната неделя на май. За Столетницата заявяват, че ще гласуват 1625 души или 12,09% от гласувалите в допитването.Всички останали партии получават незначителен брой гласове в анкетата на OFFNews.Двамата независими кандидати, чиято подкрепа сондираме, продължават с отличното си представяне. За бившата кметица на Младост, която в момента е под домашен арест заявяват, че ще гласуват 6,88% или 925 читатели на OFFNews. За бившия министър на отбраната Николай Ненчев гласа си са дали 4,64% от гласувалите в анкетата до момента. Това са 623 души. Възможността \"Няма да гласувам\" е избрана от 4,46% или 599 души, а \"Не съм решил за кого да гласувам\" - от 2,60% или 349 души. Анкетата ни за евроизборите ще остане активна до деня за размисъл, предшестващ гласуването.", "date": "2019.05.15", "title": "Временните резултати в анкетата на OFFNews за изборите: Демократична България води убедително"}
{"url": "https://offnews.bg/sviat/alabama-zabrani-abortite-703273.html", "text": "Американският щат Алабама одобри закон за забрана на почти всички аборти.Така Алабама стана първото място в САЩ, въвело толкова строги мерки срещу прекъсване на бременността.Щатският сенат одобри с 25 на 6 гласа поправкатa, като отхвърли дори изключенията за кръвосмешение и изнасилване. Аборт ще се позволява в много ограничени случаи, когато е застрашено здравето на бременната жена.Остава губернаторът републиканец Кей Айви да подпише закона. Досега Айви не е дала знак дали ще направи това, но в същото време се знае, че тя е строг противник на абортите, съобщава Би Би Си.Ограничения за аборти вече наложиха 16 щата. Доброволното прекъсване на бременността е узаконено в САЩ с решение на Върховния съд от 1973 г.Американската Национална организация за жените осъди решението на сената на Алабама като \"противоконституционно\". Правозащитничката Стейси Фокс от организацията \"Адвокати за планирано родителство\" коментира новината с думите \"мрачен ден за жените в Аламаба и в цялата страна\".", "date": "2019.05.15", "title": "Алабама забрани абортите"}
{"url": "https://offnews.bg/politika/dps-niama-dokazatelstva-za-obvarzanost-mezhdu-porozhanov-i-peevski-703274.html", "text": "Няма доказателства Пеевски да е подал името на Румен Порожанов за земеделски министър. Така коментира народният представител от ДПС Халил Летифов вчерашното изказване на лидера на БСП Корнелия Нинова, според която министърът на земеделието в оставка Порожанов е бил назначен заради обвързаност с бизнесмена и депутат от ДПС Делян Пеевски.Летифов още коментира защо петима народни представители от ДПС гласуваха \"против\" решението за оставка на бившия земеделски министър Румен Порожанов и назначението на Десислава Танева на негово място днес.\"ДПС не е против оставката, а против това правителство и това мнозинство на националисти и популисти. Тъй като решението за оставката и за избирането на новия министър са в едно, ние затова гласуваме против правителството и против това решение. Не сме против оставката. Но ако бяха отделно, щяхме да сме \"за\" оставката и против \"новия министър\", коментира Летифов.Според него въпреки смяната на земеделския министър, ситуацията и моделът си остават същите. Той обаче избягна да отговори дали правителството би трябвало да подаде оставка. \"От първия ден сме казали, че това правителство с това мнозинство е вредно за страната. И две години сме свидетели на тези популизми и национализми. Няма нищо по-различно от това\", коментира той. Той обвини БСП в същия национализъм и популизъм и заяви, че обвинението за обвързаност между Румен Порожанов и депутата им Делян Пеевски е безпочвено.\"Коментарът е такъв, че те също са от този модел на нацонализъм и популизъм. Не виждам никакви доказателства, всеки носи отговорност за действията си. А за поведението на БСП нека да каже Нинова - защо е такова и защо залитат по национализма и популизма. Изчерпаха ли тяхната програма и предложението за алтернатива?\", попита той.Лидерът на НФСБ и депутат от управляващото мнозинство Валери Симеонов отказа да отговори на въпроса дали Пеевски има нещо общо с назначението на Порожанов. Той обаче коментира, че оставката му е закъсняла, тъй като неведнъж я е искал  заради лобизъм. \"Аз съм искал смяната му по-рано по темата за явния лобизъм, който беше приложен по промяната на наредбата за \"Училищен плод и мляко\". Лично съм я поискал от Бойко Борисов на Председателски съвет. Но не смятам, че това трябваше да бъде оповестявано публично. Така че в това отношение не търпя упрек\", коментира Симеонов.Според него трябва да се извършат промени и по регионалните дирекции, \"където все още кадри на ДПС продължават да кадруват и да деребействат особено по отношение на стопанисването на държавните гори\". Симеонов още изрази надежда, че новоназначеният министър на земеделието Десислава Танева няма да се поддава на лобизъм.\"Тя г-жа Танева е била министър, познава добре проблемите както в бранша, така и в министерството. Но мисля, че няма да ѝ бъде лесно, дано да не се поддава на лобизъм - поне в такава степен, на каквато бяхме свидетели при досегашното ръководство на МЗХГ\", коментира той.Има основание да се извършват промени и по регионални дирекции, ", "date": "2019.05.15", "title": "ДПС: Няма доказателства за обвързаност между Порожанов и Пеевски"}
{"url": "https://offnews.bg/kultura/ostavat-samo-niakolko-dni-do-kontcertite-na-accept-703275.html", "text": "Този уикенд в град Пловдив предстои едно от най-специалните за феновете на рок музиката събитие! Легендите Accept заедно със Симфоничния оркестър на град Пловдив ще изнесат два грандиозни концерта, които ще заснемат за предстоящо DVD. Точните дати са 18(събота) и 19(неделя) май 2019 г. Вратите на Античния театър ще отворят в 19:00 часа. Музикантите ще излязат за двучасовото шоу на сцената точно в 20:00 часа.Предстоящите два концерта ще са неповторимо изживяване и събития от друго ниво. Бандата и симфоничните музиканти заедно ще представят метъл композиции от творчеството на Accept в симфоничен аранжимент и подбрани класически симофнии, които ще бъдат изпълнени в рок аранжимент.Сред класиките ще присъстват и произведения на Моцарт, Бетовен, Вивалди и Чайковски, а от неостаряващите рок химни ще чуем Metal Heart, Princess Of The Down, Balls To The Wall, Fast As A Shark, Breaker, Kill The Pain и много други.Както знаете през тази година град Пловдив е културната столица на Европа, а мястото на провеждане на това специално събитие е построено преди около 2000 години. Тетърът е разположен между Джамбаз тепе и Таксим тепе и e единствената запазена антична театрална сграда по българските земи. Адаптиран е за съвременния културен живот на Пловдив и от години в нея се провеждат различни по характер спектакли. Този ще един от най-специалните.И този път организаторите от BGTSC декларират, че вярват в общата цел - по време на събитието да няма инциденти, а само положителни емоции. За това и отново напомнят и призовават всички посетители на концерта да спазват неговите правила:те за билета. Моля, сигнализирайте за такова поведение на нашия екип. Всеки има правото да се забавлява в безопасна обстановка!За 18-ти май билети няма, но за 19-ти все още има онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.Не пропускайте едно от най-впечатляващите и специални събития в концертната история на ACCEPT.Ставайки част от това събитие вие давате разрешението си да бъдете заснети за целите на DVD продукцията!", "date": "2019.05.15", "title": "Остават само няколко дни до концертите на Accept"}
{"url": "https://offnews.bg/politika/blumbarg-kristalina-georgieva-e-sred-favoritite-za-shef-na-novata-ek-703259.html", "text": "Европейските лидери са обсъдили възможността следващата Европейска комисия да бъде оглавена от изпълнителния директор на Световната банка и бивш еврокомисар Кристалина Георгиева, пише \"Блумбърг\".Медията цитира двама неназовани източници, които са запознати с дискусията по темата.Позицията на председател (президент) на ЕК е една от трите най-ключови, които се освобождават в идните месеци, добавя \"Блумбърг\". Станалите две са председателството на Европейската централна банка и на Европейски съвет.\"Блумбърг\" посочва, че Кристалина Георгиева е бивш зам.-председател на ЕК и бивш еврокомисар по бюджетната политика. Сега ръководи Световната банка, за която е работила и преди позициите си в ЕС - още от 1993 г.Те е и част от дясноцентристкия съюз, който се очаква да спечели изборите с най-много места в новия парламент. Това ще е плюс за кандидатурата ѝ, допълва медията. Друго предимство е, че е жена, а много правителства смятат, че поне една от ключовите позиции в ЕС трябва да се повери на дама, допълва \"Блумбърг\". Като плюс се изтъква и сериозната Й позиция в Брюксел по време на комисията \"Юнкер\". Георгиева отговаряше за бюджета на ЕС точно по време на първото му сериозно намаляване през 2014-1016 г.Новият председател на Еврокомисията ще бъде избран след европейските избори. Късата листа от кандидати ще бъде обсъдена на нова среща на върха в Брюксел на 28 май, точно след вота.", "date": "2019.05.15", "title": "Блумбърг: Кристалина Георгиева е сред фаворитите за шеф на новата ЕК"}
{"url": "https://offnews.bg/politika/parlamentat-prie-ostavkata-na-porozhanov-i-naznachi-desislava-taneva-n-703261.html", "text": "Парламентът прие оставката на министъра на земеделието, храните и горите Румен Порожанов със 121 гласа \"за\" и 5 \"против\" и назначи председателя на парламентарната земеделска комисия Десислава Танева на негово място. Петте гласа \"против\" бяха на депутати от ДПС. Оставката на Порожанов идва след разследване на прокуратурата за злоупотреби с евросредства в Държавен фонд \"Земеделие\" (ДФЗ) от времето, когато той беше негов ръководител. пред премиера Бойко Борисов вчера, който я прие и малко след това . В мотивите за решението си Порожанов посочва, че не желае атаката срещу него да влияе на работата на правителството. Танева е родена в Сливен и е завършила икономика в УНСС. От 1997 г. е изпълнителен директор на \"Мел инвест холдинг\" АД и дъщерни дружества.Тя изпълнява ролята на областен координатор за ГЕРБ за Сливен от учредяването на партията, а от 2007 до 2009 г. е председател на Общински съвет-Сливен.Депутат е в последните четири парламента. Заема поста председател на земеделската комисия както в 41-во, така и в сегашното, 44-то НС. Изпълнява ролята на министър на земеделието и храните от 2014 до 2017 г.", "date": "2019.05.15", "title": "Парламентът прие оставката на Порожанов и назначи Десислава Танева на негово място"}
{"url": "https://offnews.bg/temida/tcatcarov-pogva-ofshorkite-imeniata-i-bankovite-smetki-na-polititcite-703277.html", "text": "Главният прокурор Сотир Цацаров изиска от Председателя на ДАНС цялата налична в агенцията информация /включително и от финансовото разузнаване/ относно банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности и недекларирани по съответния ред, съобщиха от прокуратурата. Такава информация се изисква и за имущества, притежавани от лицата, както лично, така и чрез свързани или подставени лица, уточняват от държавното обвинение.Наличната информация в ДАНС трябва да бъде предоставена без забавяне и в максимална конкретика, се казва в писмото на главния прокурор Сотир Цацаров до председателя на ДАНС Димитър Георгиев.Проверката на прокуратурата идва само два дни след като президентът Румен Радев поиска разследване на офшорните сметки и имотите на политиците.", "date": "2019.05.15", "title": "Цацаров погва офшорките, именията и банковите сметки на политиците ни в чужбина"}
{"url": "https://offnews.bg/obshtestvo/borisov-natcionalna-strategia-za-deteto-niama-biser-petkov-vsiaka-su-703279.html", "text": "Национална стратегия за детето 2019-2030 няма, заяви премиерът Бойко Борисов преди началото на днешното правителствено заседание.Той нареди на социалния министър Бисер Петков \"всяка сутрин да излиза и да казва, че такава стратегия за детето няма\". Вицепремиерът Томислав Дончев допълни, че появилата се информация за неправомерно отнети деца от семействата им е спекулация.Работата по стратегията бе спряна през април по нареждане на министър-председателя заради негативните обществени настроения, подклаждани от вълна от фалшиви новини, както и заради готвени протести в много градове. Въпреки това протестите не спряха, а истерията, че държавата се готви да отнема деца, продължава с пълна сила.", "date": "2019.05.15", "title": "Борисов: Национална стратегия за детето няма. Бисер Петков всяка сутрин да излиза и да го казва!"}
{"url": "https://offnews.bg/obshtestvo/na-pet-mesta-v-stolitcata-niama-da-ima-voda-703248.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Подмяна на пожарен хидрант на ул. „Леденче“ в кв. „Овча купел“ налага спиране на водоподаването от 10:00 до 18:00 часа на бул. „Президент Линкълн“, ул. „Кърпикожух“, ул. „Месечинка“, ул. „Кукуряк“.Ремонт на хидрофорна уредба на ул. „Мала планина“ в жк. „Лозенец\" налага спиране на водоподаването от 09:30 до 16:30 часа на ул. „Мала планина“ бл. 36 и бл. 37.Заради подмяна на сградно водопроводно отклонение на ул. „Железопътна“ в кв. „Орландовци“, се налага спиране на водоподаването от 09:00 до 17:00 часа на ул. „Железопътна“ от ул. „Кестен“ до ул. „Столетник“.Във връзка с подмяна на сградно водопроводно отклонение на ул. „Роса“ в кв. „Горубляне“, се налага спиране на водоподаването от 09:00 до 19:00 часа на ул. „Роса“ №44 и №46 , по ул. „Поручик Мороз“ от ул. „Роса“ до ул. „Павел Красов“, по ул. „Преслав“ от ул. „Поручик Мороз“ до края на улицата.Изграждане на сградно водопроводно отклонение на ул. „Стоян Камбарев“ в жк. „Студентски град“ налага спиране на водоподаването от 09:30 до 18:30 часа на ул. „Стоян Камбарев“. ", "date": "2019.05.15", "title": "На пет места в столицата няма да има вода"}
{"url": "https://offnews.bg/drugi/atanas-skatov-pokori-tretia-naj-visok-vrah-na-planetata-703278.html", "text": "Алпинистът Атанас Скатов изкачи третия по височина връх на планетата. След 15-часов преход той успя да стъпи на връх Канчендзьонга (8586 м) или по скоро няколко метра под него.“На върха съм”. Това съобщение изпрати Атанас Скатов от СПОТ устройството си в 04.43 българско време в сряда сутринта.Кангчендзьонга е считан за свещен от жителите на Сиким и съществува неофициално правило изкачващите го алпинисти да не стъпват на самия върхов купол.Малко по-късно и от фирмата организатор потвърдиха , че според телефонно обаждане от базов лагер, всички алпинисти в експедицията, общо 23-ма плюс шерпите, са достигнали върха.След покоряването на върха, алпинистите тръгнаха към долните лагери. Целта е да слязат колкото се може по-ниско в зоната под 7000 метра.Експедицията беше доста трудна за Скатов, тъй като той се разболя на три пъти по време на изкачването. Въпреки това, сливналията не се отказа да атакува върха.Връх Канчендзьонга е 7- мият изкачен от Атанас Скатов връх по проекта му за изкачване на Хималайската корона от 14 осемхилядника на планетата. Първият връх, който той успя да изкачи е Еверест през 2014 г. и оттогава до сега е добавил в колекцията си върховете Манаслу (2015); Аннапурна ,Макалу (2016) ; Лхотце и Еверест (2017) и Чо Ойо (2018), който достигна без употреба на кислород и шерп.През 2017г. Атанас Скатов стана и първият българин успял за завърши проекта “Севън съмитс” за изкачване на 7- те континентални върхове на планетата.След кратка почивка и възстановяване, в средата на месец юни, следващата цел на алпиниста за този сезон ще бъдат върховете Гашербрум 1 и 2 в планинската верига Каракурум в Пакистан.Интересно стечение на обстоятелствата е, че в деня на „атаката” излезе от печат и новата пета книга от поредицата “ Над 8000 метра” на Атанас Скатов “ Лхотце и Еверест на един дъх”.", "date": "2019.05.15", "title": "Атанас Скатов покори третия най-висок връх на планетата"}
{"url": "https://offnews.bg/obshtestvo/konkurs-za-sotcialno-angazhirano-izkustvo-grazhdanski-budilnik-2019-703272.html", "text": "Ако сте любители на изкуството със социално значими послания и се вълнувате от темите на гражданското общество – предизвикайте се и участвайте в конкурса на събуждащите артисти ГРАЖДАНСКИ БУДИЛНИК на Български център за нестопанско право.До 26 май 2019 може да изпратите свои авторски фотографии, илюстрации или текстове, които разказват за:>> въздействаща сила на гражданското сдружаване за общи каузи,>> енергията на протестите и хората в тях,>> смисъла от свободата на словото и борбата за нея.Творбите могат да стъпват на реални случки и събития или да отразяват личното ви отношение като творци към значимостта на правото на сдружаване, правото на мирни събрания или свободата на словото за всички нас.Конкурсът се реализира за втора поредна година от, който работи за подобряване на средата за развитие на гражданското общество и повишаване на гражданската култура и капацитет на НПО. Инициативата е вдъхновена от съвместната работа на БЦНП с международната платформа за социално ангажирано изкуство  през 2018, когато е и първото издание на конкурса, за да подкрепи младите артисти с будно гражданско съзнание.В конкурса могат да участват творци, в това число студенти и ученици, без ограничения за възраст или опит. Приемат се работи на утвърдени автори, както и се окуражава кандидатстването на артисти, които са в началото на своята творческа кариера. Не е задължително участниците да имат професионален творчески опит или техни творби да са били излагани или публикувани.Категориите са три: „Фотография“, „Илюстрация“ и „Текст“. Всеки автор може да участва с до 5 свои творби в една или в повече категории. Няма изискване творбите да са създадени специално за конкурса. Най-интересните и въздействащи творби ще бъдат удостоени с парична награда от 250 лв. за първо място във всяка категория и символични награди за останалите отличени. По-широката селекция произведения ще бъдат включени в специална изложба и публично представени през юли 2019 в Къщата на гражданските организации и Зона 21 в София.Творбите ще бъдат разгледани и оценени от жури от изтъкнати професионалисти в съответната категория:  – наративен фотограф, завършва документална фотография в Академията по изкуства в Утрехт Холандия, темите ѝ са винаги със социална значимост, с което изразява своята позиция на творец и граждански активна личност.Мирослав Маринов – фотограф, съосновател на ; един от вдъхновителите на .Христина Ташева – фотограф, концептуален артист, чрез творчеството си изразява активна гражданска позиция, като част от фотокнигите ѝ третират теми като миграция и национална идентичност.Велина Мавродинова – графичен дизайнер, илюстратор, съосновател и творчески директор на . - визуален артист, илюстратор и режисьор на анимации, работила за марки и организации като Human Rights Watch, Ultra Music, Polyvinyl Records, Gucci, както и за различни социални каузи и проекти с фокус върху правата на жените, борбата срещу половите стереотипи и насилието над жени. – художник, от 2005 г. се занимава с живопис и има реализирани над 15 изложби; участвал е в множество пърформанси, пленери, музикални проекти.– художник и скулптор, завършил Националната художествена академия в София със специализация „Скулптура – форма и движение“. - литературен редактор на  и преподавател по журналистически жанрове, публицистика и критика в СУ „Св. Климент Охридски“. – поет, драматург, носител на „Икар“ за най-добро представление за пиесата „Медея – майка ми“ (2013 г.) и номинация за  „Икар“ (2014 г.) за драматургия на пиесата „Между празниците“. – радиожурналист, отговорен редактор на редакция „Култура“ и водеща на предаването „“ на програма „Христо Ботев“ по БНР, пише поезия, фрагменти, литературна критика.Зарина Василева – журналист в , докторант в СУ „Св. Климент Охридски“ с изследване за ефективността при осъществяването на социалните каузи в онлайн среда. Дигиталните копия на авторските фотографии, илюстрации и текстове се изпращат онлайн на имейл:  , лице за контакт – Айлин Юмерова.Към авторските произведения кандидатите посочват категория, заглавие и кратко описание на творческата идея/замисъл (не по-дълго от 1 страница). Кандидатите посочват и две имена, имейл и телефон връзка.Краен срок за кандидатстване - до 26 май 2019 г., включителноЗа повече информация - посетете сайта на БЦНП   и Facebook събитието “ 2019.Конкурсът се реализира в рамките на проект „ГРАЖДАНСКИ БУДИЛНИК – децата творят права“, изпълняван от Български център за нестопанско право. Проектът e финансиран от Програма „Култура” на Столична община за 2019 г.", "date": "2019.05.15", "title": "Конкурс за социално ангажирано изкуство Граждански будилник 2019"}
{"url": "https://offnews.bg/obshtestvo/20-novi-avtobusa-po-stolichnata-linia-11-ot-dnes-703251.html", "text": "20 нови автобуса МАН ще тръгнат по линия 11 от днес. Новите рейсове ще бъдат представени в депото на гараж „Земляне“ в присъствието на кмета на София Йорданка Фандъкова, съобщиха от Столична община.Автобусите са 18- метрови, съчленени, нископодови , климатизирани, предлагат WiFi. От днес те ще свързват кв. „Гео Милев“ и район „Овча Купел“ .До края на месеца ще бъдат пуснати още 20 автобуса по линия 280. ", "date": "2019.05.15", "title": "20 нови автобуса по столичната линия 11 от днес"}
{"url": "https://offnews.bg/obshtestvo/zhalt-kod-za-silen-dazhd-v-polovin-balgaria-703254.html", "text": "Жълт код е обявен в 13 области на страната за 15 май. Кодът е за очаквани интензивни валежи и гръмотевични бури, и е в сила за областите: Видин, Монтана, София област, София-град, Перник, Кюстендил, Благоевград, Враца, Плевен, Ловеч, Пловдив, Смолян и Пазарджик.Ще има валежи от дъжд, временно интензивни с гръмотевици. По-значителни ще са през нощта. На места количествата ще достигат до 25-30 л/кв.м, в планинските части на областите и повече.Минималните температури ще са между 9° и 14°, максималните - между 20° и 25°.По Черноморието облачността ще е значителна. Ще духа слаб до умерен вятър от изток-югоизток. Максимални температури на въздуха: 15°-18°. Температурата на морската вода е 14-15°. Вълнението на морето ще е около 2 бала.Над планините ще има значителна облачност по високите части и ще е мъгливо. Валежите ще са от дъжд, а над 2000 метра - от сняг.", "date": "2019.05.15", "title": "Жълт код за силен дъжд в половин България"}
{"url": "https://offnews.bg/kultura/preporachvame-vi-nosht-na-literaturata-2019-703123.html", "text": "Нощ на литературата тази година е на 15 май. В София ще се чете в 19 читателски гнезда, разположени в сърцето на столицата.За осми пореден път България ще бъде част от четящите в цял свят страни. И тази година изборът е голям и слушателите трябва предварително добре да обмислят маршрута си, защото ще имат възможност да чуят австрийска, унгарска, белгийска, английска, португалска, испанска, датска, финска, френска, немска, ирландска, италианска, македонска, полска, румънска, шведска, словашка или чешка поезия и проза.В Нощта на литературата на всеки половин час известни личности четат откъси от книги на европейски автори в превод на български език. Това се случва едновременно в т.нар. „читателски гнезда“. Във всяко от гнездата се чете от една книга, като карта и информация за местоположението им може да намерите на гърба на тази брошура.Всеки слушател има възможност да събира печати от „читателските гнезда“. В края на Нощта в 21,45 ч. в Национален студентски дом (пл. „Народно събрание“ 10) всички, получили поне пет печата, могат да участват в томбола. Изтеглените победители могат да получат за награда една от четените книги.Освен в София се чете в десетки европейски градове, в България се включват още Бургас, Варна, Велико Търново, Добрич, Ловеч, Перник, Пловдив, Русе, Стара Загора, Шумен.Главни организатори на Нощ на литературата 2019 са: Австрийско посолство, Унгарски културен институт, Посолство на Белгия, Британски съвет, Институт Камойнш, Институт Сервантес, Датско посолство, Фондация „Детски книги“, Представителството на Европейската комисия в България, Френски културен институт, Гьоте-институт, Посолство на Ирландия, Италиански културен институт, Културно-информационен център на Република Северна Македония, Полски институт, Посолство на Румъния, Посолство на Швеция, Посолство на Словашката република в София и Чешки център.Актуална информация ще бъде публикувана на новия уебсайт  / и във  страницата на събитието.", "date": "2019.05.15", "title": "Препоръчваме ви: Нощ на литературата 2019"}
{"url": "https://offnews.bg/obshtestvo/prep-pahomij-veliki-napatstval-12-000-monasi-703249.html", "text": "Църквата почита днес св. преподобни Пахомий Велики.Той бил родом от Египет, а баща му бил грък. Като войник се запознал с Христовата вяра, оттеглил се в пустинята, станал монах, постриган от епископ Паламон.Строг подвижник, Пахомий основал манастир в Тавена и напътствал в духовния живот 12 000 монаси. Първи схимник, приел великия ангелски образ.Преп. Пахомий починал в 348 година.", "date": "2019.05.15", "title": "Преп. Пахомий Велики напътствал 12 000 монаси"}
{"url": "https://offnews.bg/politika/ninova-preizchisliavane-na-vsichki-pensii-za-mladite-po-6000-lv-z-703256.html", "text": "\"Нека идем до всеки, който се страхува от управляващите и му дадем кураж. 26 май е ключов ден хората да излязат и да изразят волята си свободно\". Това заяви лидерът на БСП Корнелия Нинова във Враца, където заедно с водача на листата на \"БСП за България\" Елена Йончева се срещнаха с граждани.По думите й вълната от недоволство, която залива България, и високата избирателна активност могат да сложат началото на края на режима Борисов.Според нея, за да има пари за силна социална политика, трябва икономика и производство. Нинова заяви, че много мерки ще помогнат, но спешните са две- първо, махане на политическия и бюрократичен рекет от малкия и среден бизнес.По думите й оттам нататък едно от първите неща е да помогнем на онези един милион и половина души, които живеят под прага на бедност.Тя наблегна, че това са пенсионерите и младите работещи семейства с деца.Нинова допълни, че това са спешни мерки, но ни чака и много работа за държавното и общинско здравеопазване, за образование, обвързано с икономиката, за земеделие на дребните фермери и най-вече за върховенство на закона за всички еднакво.", "date": "2019.05.15", "title": "Нинова: Преизчисляване на всички пенсии, за младите - по 6000 лв. за второ и трето дете"}
{"url": "https://offnews.bg/futbol/v-tcska-podgotviat-sreshta-na-varha-703263.html", "text": "Ръководството на ЦСКА е планирало голяма среща през следващата седмица, съобщава \"Тема спорт\". На сбирката, която е насрочена за вторник, след мача с Левски, ще бъдат обсъдени двата най-важни въпроса в клуба - треньорският и селекционният. Решение кой да води отбора през идната кампания ще има в последните дни на месец май.Червените търсят нов треньор, като вниманието отново е насочено към чужденци. Не е изключен обаче и сценарий, при който настоящият щаб - Добри Митов, Люпко Петрович и Димитър Пенев, да се запази поне в началните месеци от новия сезон.През следващата седмица ще бъде взето и решение, кои футболисти ще си тръгнат от \"Българска армия\". Не е ясно и бъдещето на взетите под наем Нуно Томаш и Жоржиньо. Ще се стигне и до разтрогването на контрактите с част от играчите. На срещата ще се коментират и потенциални попълнения.В ЦСКА искат да сглобят силен отбор и да засилят дълбочината, за да преследват попадане в груповата фаза на евротурнирите. Армейците стигнаха до 3-ия кръг на Лига Европа през миналата година, но целта сега е да се пробие по-напред.", "date": "2019.05.15", "title": "В ЦСКА подготвят среща на върха"}
{"url": "https://offnews.bg/futbol/todor-nedelev-niama-favorit-v-derbito-703271.html", "text": "Звездата на Ботев Пловдив Тодор Неделев предупреди феновете на тима да не очакват лесен успех срещу градския съперник Локомотив в днешния финал за Купата на България. Жълто-черните са считани за фаворит, но според Неделев няма да е добре, ако това повлияе на концентрацията на него и съотборниците му.“В дербитата няма отбор, който да е с едни гърди напред. Мачът ще бъде спечелен от по-надъхания и концентриран отбор. Футболните качества може би ще останат на заден план. И ние, и те, имаме силни и слаби страни. Накрая може един финт да реши изхода от мача. Аз мисля, че ние сме по-сплотен колектив от Локо. Искам нова Купа на България и след това мачове в Лига Европа, а защо не и нещо повече”, сподели Тодор Неделев пред “Меридиан Мач”.", "date": "2019.05.15", "title": "Тодор Неделев: Няма фаворит в дербито"}
{"url": "https://offnews.bg/nashite-avtori/kak-da-si-hvanem-krasiva-i-umna-zhena-za-sezon-liato-2019-703255.html", "text": "Най-важното е да бъдете себе си. Приближете се непринудено, направете комплимент и между другото споменете, че сте бенефициент по няколко програми по фонд Земеделие. Ако бъдещата ви приятелка не схване какво значи това ѝ обяснете на по-прост език: „Крада пари, ма кифло! Крада еврофондове!“Направете бърз и непринуден секс с най-добрата ѝ приятелка и ѝ подарете диамантени обеци. Дръжте се така все едно не се е случило нищо.Друго важно нещо е да бъдете загадъчен. Обвийте се в мистерия. Намекнете, че карате нещо фактурирано като комбайн, дето струва колкото комбайн, ама не е комбайн. Имайте предвид, че красивите и умни жени не са длъжни да разбират от себестойността на комбайните, затова пояснете: „Карам една путалка за двеста бона. Ей я на! Дето съм я паркирал на инвалидното място.“Покажете, че държите на думата си. За целта споменете, че имате два билета за почивка на Бали и ако прокуратурата не ви забрани да напускате страната (това няма как да стане щото сте пили шампанско на един покрив. Сещаш се, нали?) ще се радвате тя дойде с вас.Подчертайте, че държите на семейните ценности. Тоест, споменете, че имате жена и две деца и си държите на тях.Покажете, че сте смел. Подскажете и, че хич не ви пука какво мисли жена ви.Споменете че сте образован. Че следите трендовете в обществото и знаете, кой е в силна позиция за деня. Трябва да знаете, че вече не е престижно да сте мутра. Бъдете тренди. Викнете някой нещастник, зашийте му един шамар и викнете полицията да го арестува защото е застанал на пътят на ръката ви. На втрещените странични наблюдатели им обяснете:Споменете, че имате отношение към материалните неща. Подчертайте, че не сте празен мечтател и не летите в облаците. Подплатете тезата си с думите: „Виж сега, кифло. Ей, това хотелче е мое. Дюната под него – също. Имам и една дюна отпред, ама ми пречи на гледката и ще я преместя отзад.“Покажете, че притежавате нежна и красива душа. Поръчайте двеста килограма салфетки и ги разхвърляйте около вас. Нищо не показва богатата душевност по-добре от разхвърляната салфетка.Ако след всичко изброено красивата и умна жена не клекне пред неотразимият ви чар идете на проститутка. Там е пълно с красиви и умни жени за временно ползване точно като за вас.И не се отчайвайте, винаги помнете че след сезон 2019 идва сезон 2020.", "date": "2019.05.15", "title": "Как да си хванем красива и умна жена за сезон лято 2019"}
