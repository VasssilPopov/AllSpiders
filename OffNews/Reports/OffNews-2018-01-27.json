{"url": "https://offnews.bg/zimni/krasi-anev-s-vtori-medal-ot-evropejskoto-tozi-pat-vze-srebro-673716.html", "text": "Топбиатлонистът ни Красимир Анев продължава да демонстрира възходящата си форма преди олимпийските игри в Пьонгчанг, след като спечели сребърен медал в преследването на 12.5 километра на Европейското първенство в италианския зимен център Риднаун-Вал Ридана.30-годишният самоковец повали всичките 20 мишени и остана на 27.6 секунди зад победителя Александър Логинов от Русия.Българинът завоюва 8-и медал от европейско първенство в кариерата си и втори в Италия след бронза в спринта вчера.За Логинов златото е защита на титлата в дисциплината. Той направи две грешки в четирите стрелби и измина трасето за 32:22.1 минути.Бронзовото отличие стана притежание на Евгени Гарайничев, също от Русия, който пропусна три мишени и изостана на 1:10.7 минута.Владимир Илиев не завърши състезанието, след като направи шест грешки в първите три стрелби, а Антон Синапов не стартира.По-късно днес е преследването на 10 км за жени, а утре европейското първенство завършва със смесените щафети.", "date": "2018.01.27", "title": "Краси Анев с втори медал от европейското, този път взе сребро"}
{"url": "https://offnews.bg/protesti/protest-blokira-za-chasove-patia-za-vidin-673719.html", "text": "Протест блокира за пет часа международния път Е-79 на входа на Видин.Причината за недоволството е в това, че пътят за Дунав мост 2 е проектиран преди много години и не може да поеме засиления трафик. Протестиращите настояват за магистрала до София и тунел под Петрохан, което ще улесни връзката на региона със столицата. Протестиращи преминаха с автомобили през целия град и спряха на входа на Видин, за да обявят искания си, съобщи БНТ. На входа на Видин участниците в протеста оставиха автомобилите и потеглиха на няколкочасов поход.Те се обявиха против предложението на Агенция \"Пътна инфраструктура\" за четирилентов път.\"Искаме спешно решение на Министерския съвет, в рамките на една седмица, с което да се започне незабавно изграждане на магистрала, не скоростен път, не четирилентов, трилентов, двулентов\", заяви председателят на Гражданско обединение \"Единни за промяна\" Росица Кирова. Според организаторите на протеста по-кратък път през прохода Петрохан ще реши икономически, социални проблеми на региона, който е най-обезлюдяващият и един от най-бедните в страната.Те подчертаха, че заради засиления трафик съществуващият път е причина за чести катастрофи.Блокадата причини километрични опашки. Според организаторите в демонстрацията са участвали около 3000 души. Организаторите обявиха, че готвят нови протести. ", "date": "2018.01.27", "title": "Протест блокира за часове пътя за Видин"}
{"url": "https://offnews.bg/sport/bezpretcedentna-aktcia-za-spasiavane-na-alpinisti-na-vrah-nanga-parbat-673722.html", "text": "Безпрецедентна спасителна акция се провежда в момента на връх Нанга Парбат 8125 м в Каракорум, Пакистан.Френската алпинистка Елизабет Револ и полякът Томаш Мацкевич са правили опит за изкачване на върха, който има само едно зимно изкачване. Двамата са действали в чист алпийски стил, без височинни носачи, кислород в бутилки и предварително подготвени лагери.На 25 януари са започнали финална атака на върха от лагер на 7300 м. Няма информация за хода на изкачването, но вчера е получен сигнал за помощ, тъй като Мацкевич е получил остра височинна болест, измръзвания и снежна слепота.С помощта на Револ е достигнал палатката на височинния лагер, но не е бил в състояние да продължи надолу. Елизабет Револ е продължила сама слизането по изключително трудния технически маршрут.В същото време на вр. К2 (8611 м) в Каракорум се провежда полска национална експедиция с цел първо в историята зимно изкачване на единствения неизкачван през този сезон осемхилядник. В състава на експедицията са едни от най-силните и опитни алпинисти в света.По тази причина незабавно е организирана спасителна акция в която тази сутрин 2 пакистанки военни хеликоптера са превозили четирима от алпинистите изкачващи К2 до подножието на Нанга Парбат. Двама от тях - Денис Урубко и Адам Биелицки незабавно започват изкачване по стената като по последна информация са достигнали височина 5800 м с намерението да катерят и през нощта.Елизабет Револ е забелязана през деня на по-малко от 1000 м по-високо и от нея е получен сигнал, че въпреки измръзванията и липсата на храна и вода е добре. За съжаление, ако Мацкевич все още е на височина от 7300 м, достигането му ще е изключително трудно и опасно.", "date": "2018.01.27", "title": "Безпрецедентна акция за спасяване на алпинисти на връх Нанга Парбат"}
{"url": "https://offnews.bg/sviat/sena-prelia-v-parizh-luvarat-e-gotov-za-evakuatcia-673720.html", "text": "Река Сена преля в Париж. Залети са пешеходни пътеки, а сутерен на Лувъра е затворен, съобщиха световните агенции. В южната част на френската столица десетки сгради по брега са залети, има прекъсвания на електричеството.Евакуирани са около 1000 души. Големи музеи, сред които Лувърът и Орсе, са в готовност за евакуация.Заради високите води спряха работа известните туристически лодки \"Bateaux Mouches\". По улиците на Париж могат да се видят плъхове, прогонени от обичайните им обитания.Днес по обяд нивото на Сена е било 5,7 метра - над четири метра над обичайното ниво. Водата стигна почти до кръста на статуята на зуава на моста Алма - популярният ориентир за парижани. Очаква се пикът на високите води да е в следващите дни. Според властите обаче ситуацията е под контрол. Не се очаква нивата да надвишат 6 метра, каквито бяха регистрирани миналата година. Катастрофалният сценарий, от който се страхуваха парижани - за ниво като през 1910 г., когато Сена достигнала 8,62 м, категорично е изключен, категорични са властите.", "date": "2018.01.27", "title": "Сена преля в Париж, Лувърът е готов за евакуация"}
{"url": "https://offnews.bg/zvezdi/rijz-uidarspun-s-tri-kraka-i-opra-s-tri-ratce-gaf-v-snimki-na-sp-va-673708.html", "text": "Списание Vanity Fair направи огромен гаф при публикуването на снимки за корицата на редица холивудски звезди, като добави на някои от тях допълнителни крайници. Дванадесет от най-големите холивудски звезди, включително Том Ханкс, Никол Кидман, Робърт Де Ниро, Опра Уинфри и Рийз Уидърспун, позираха за снимки, направени от един от най-добрите и високоплатени фотографи Ани Лейбовиц.Въпреки великолепните модели и безпогрешния фотограф, явно обработката на снимките е претърпяла сериозен крах.Потребители на социалните мрежи не пропуснаха да се пошегуват със случилото се, като подчертаха, че Рийз Уидърспун се е оказала с три крака.Уидърспун реагира с чувство за хумор и публикува в социалната мрежа Twitter молба към феновете си да продължат да я харесват такава, каквато е, макар и с 3 крака.От списанието излязоха с изявлението, че това не е трети крак, а ръбът на роклята, който прави илюзорно очертание.Само, че това не е единствената грешка, която е допусната. Служителите в отдела по фотообработка са раздали и отнели още няколко крайника.На друга снимка на Опра и Уидърспун, която е определена като кадър „зад кулисите“, световноизвестната водеща има 3 ръце.Опра също публикува коментар относно снимките в Twitter, като се обърна към Уидърспун: \"Ще приема 3-тия ти как, ако ти приемеш 3-тата ми ръка”.В същото време Зендая изглежда е останала с един крак, а потребителите на социалните мрежи се пошегуваха, че явно са използвали единия ѝ крак, за да го добавят на Уидърспун. ", "date": "2018.01.27", "title": "Рийз Уидърспун с три крака и Опра с три ръце - гаф в снимки на сп. Vanity Fair"}
{"url": "https://offnews.bg/izvan-terena/iadosaha-svirep-boetc-s-vapros-gej-li-e-ronaldo-673706.html", "text": "Чеченската звезда в смесените бойни изкуства Хабиб Нурмагомедов се ядоса не на шега по време на интервю. Разговорът се завъртя около португалската мегазвезда на Реал Мадрид Кристиано Роналдо, с когото се запознали наскоро в социалната мрежа Инстаграм.\"Пишем си, преди три дни общувахме. Вчера пък ме поканиха от Реал Мадрид да гледам на живо мача с Реал Сосиедад на 10 февруари. Смятам да се възползвам от поканата и после да отпътувам за САЩ, където ми предстои бой\", сподели боецът.Журналистът полюбопитства дали Нурмагомедов не се смущава да общува с Роналдо заради всичките намеци през годините, че е гей.\"Давай друг въпрос, че вече ми ставаш неприятен\", ядосано отговори Хабиб, който на 7 април излиза в битка за титлата в UFC срещу Тони Фъргюсън.Напук на всички спекулации относно сексуалната ориентация, Роналдо е баща на четири деца, а през 2017 година обра всички индивидуални награди във футбола.", "date": "2018.01.27", "title": "Ядосаха свиреп боец с въпрос гей ли е Роналдо"}
{"url": "https://offnews.bg/sviat/hakeri-otkradnaha-blizo-533-mln-dolara-v-kriptovaluta-ot-iaponska-bor-673707.html", "text": "Близо 58 милиарда йени (533 милиона долара) в криптовалута са изчезнали от японска борса заради хакерска атака, съобщи ДПА, цитирана от БТА.Платформата Койнчек (Coincheck), която е оператор на дигиталната валута НЕМ (NEM), съобщи, че спира продажбите и тегленията на валутата, както и търговията с повечето други криптовалути и японски йени.Президентът на платформата Коичиро Вада се извини за инцидента и посочи, че може да се наложи компанията да потърси финансова подкрепа.Койнчек, която се определя като водещата борса за търговия с биткойн и други криптовалути в Азия, уточни, че е открила нерегламентиран достъп до системата вчера рано сутринта.", "date": "2018.01.27", "title": "Хакери откраднаха близо 533 млн. долара в криптовалута от японска борса"}
{"url": "https://offnews.bg/kultura/noviiat-album-na-dryw-and-the-673724.html", "text": "Групата се казва, хм, името им е дълго, ето го цялото, а нататък ще ползвам само къса абревиатура, или първата дума: DRYW and The Falling Leaves. С Борето (барабанист Райков) се познаваме още от по-активните начални времена на сайта „Музорг” (запознатите са наясно), докато сглобявахме кутии в ОФФроуд Радио се виждахме и на „наш терен”. Бях го поизгубил от поглед. Да призная, напоследък слушам по-малко български рок. Остарявам навярно: експериментите нещо не ми допадат, екстермалния хевиметъл продължава да е жив и по нашите географски ширини и практикуващите го банди хич не са малко, но качествените неща, или не са толкова много, или не разбирам навреме за съществуването им.Впрочем, от  може да се научи, че близо 500 активни БГ рок групи са създали през 2017-а цели 72 албума, почти с 20 повече от продукцията „в търговски вид и носител” от по-предишната 2016-а. Какво си мислите?! Че у нас всичко е само чалга и парламентарна демагогия за телевизора…С Борето се видяхме веднага след като дискът бе готов. Благодаря ти за преживяването, приятелю! Като гледам из нета, минали са през Радио Тангра и това е хубаво. Обаче е малко. За един толкова впечятляващ продукт на българска група (не от края на 80-те). Затова включвам записвачката и му задавам няколко бързи въпроса – още преди да съм чул каквото и да е и само вдъхновен от стилната интуитивна обложка… Някакви неща ме затискат в края на годината, сетне идва Новата и аз взимам диска, пускам го и се прехласвам. Добре, да, аз харесвам такава музика. Няма как всичко около мен да е само „Пинк Флойд”, „Ръш” или (хайде да е жица) „Металика” със симфоничен оркестър. Да речем, че харесвам много и „Ю Ту” и почти не вярвах, че днешната младеж може да се инспирира от подобни неща. С това завършвам и анонса и ревюто ми за техния съвсем новичък „Hopeful Monsters”. Преглеждам сваленото интервю с Борето. Да бе, не бил концептуален албумът? След 5 слушания за един цял ден, може и да съм си избрал няколко отделни парчета, ама на следващия пак го пущам отначало и така…Успели са, виждам музиката, чувствам я, представям си едни мои неща, които може и да не са техните, но усещам интерференцията: сиво-черни сънища, които някой някога първо е изживял наистина. В интервюто откривам потвърждението (в частта за Алекс). Когато си написал много ревюта, ти се ще този път просто да се оставиш на звуковия поток и да се удавиш в него. Напълно възможно, когато плейърът завърти диска. Групата има Фейсбук-страница, можете да го чуете там. Може и да си го купите.Ето какво ми разказа Борис Райков за албумът на DRYW, за записите, намеренията и удоволствието после.ГРУПАТАБ.Р.: В момента сме само трима. За съжаление намаляхме във времето, ти ни помниш повече хора. Александър Желязков свири на китара и пее, той е и основен автор на песните. Росен Захариев е на баса – уникален басист, най-точният за тази формация. Аз съм на барабаните. В албума свиря и на други инструменти. Много голяма заслуга за цялостното музикално оформление на продукцията ни има Васко Райков, мой много близък приятел. Трябва да призная, че с него се забавлявахме по време на записите, беше едно удоволствие да се работи. В тази формация сме вече три години…Но намаляхме, да. Първоначално бяхме чувствително акустични. Имаше едно момче, което държеше втора китара, Иван се казваше, доста музикален, много интересен. Обаче някак трудничко работехме повече хора…, аз май съм малко егоистичен по отношение на музиката. Взискателен съм, което не винаги се харесва на другите. И по време на репетиции, изобщо на свиренето ни, съвсем естествено отпаднаха хората, на които това не им допадаше – стилът, работата, всъщност така се избистриха нещата. Напипахме какво искаме да правим – като маниер дори. Пробвали сме различни инструменти: опитвахме със саксофон, с цигулка – беше доста интересно, но нещата не се получиха, това разбрахме. В крайна сметка, работата върху албума в този състав и приноса на Васко в продукцията дадоха резултата, който исках. Имах големи очаквания и сега остава да се надяваме, че и на други хора ще се хареса направеното.СЦЕНАТА И ГРУПАТАБяхме решили, че ще засилим концертната дейност, след като завършим албума, но трябва да кажем, че рядко се появяваме на живо засега. Все пак, по-сериозно е за групата, когато имаш един албум с 12 парчета вътре. Но цялостното му създаване ни отне много енергия, много време; бях решили по време на записите да не излизаме извън студиото. Единствено изключение направихме с един лайв-стрийм: ние свирихме тук в България в студио, а сета ни се предаваше в Берлин. Вече бяхме само тримата. Не съм сигурен за резултата – не съм го гледал… В момента сме група от трима и си търсим много важна съставна част – търсим добър клавирист и супер експериментален китарист. Те трябва да могат да допълнят и развият това звучене, което имаме, това странно звучене, трябва да им допада и да се впишат.Лично на мен групата ми харесва така, допада ми отвореното отношение при създаването на песните, работата заедно, начина на интерпретиране на идеите, изобщо, готина група сме. И така е от първия ни ден по този проект.Барабаните, които аз правя, хем са акустични, хем динамични, колегите казват, че им харесва – по-ударни барабани с по-акустичен звук, които още от прослушването на началните опити си намират мястото в общото звучене. А в течение на студийната работа нещата еволюираха, появи се електрическа китара.СТУДИОТО, ИДЕЯТА, ЗАПИСИТЕАз ще кажа как стоят нещата от моя гледна точка. Аз възприемам Алекс , който пише песните, свири на китара и пее, нещо като поет с китара. Позабравихме, че има и такива герои – но не в едновремешния смисъл. И още от началото, когато започнахме, усетих в музиката чувства, емоции, дълбочина. Отдавна не ми се беше случвало. Това страшно ме грабна. Виждах лични откровения – с китара, с бас, но силно лични. Така с Росен имаше какво да надграждаме, да оцветяваме, да наслагваме, нашето отношение също беше лично. Говоря за аранжиментите, за инструменти, променихме много звученето. И записите се оказаха кратки във времето. Например, барабаните ги записахме за 4 дни. Също баса и вокалите. И се забавлявахме, не сме бързали, а стана бързо. После видяхме зор с клавирите – старият ни клавирист беше поел ангажимент да ги запише за албума. Но нещата не паснаха. И Васко Райков рече, ами нали аз свиря на пиано, я да пробваме. Направи няколко импровизации, опита разни инструменти. Аз бях много впечатлен и приятно изненадан – ние не бяхме замислили тъй „пълнежа” и изведнъж се оказа, че развитието е чудесно и пасва на идеята, звученето се обогатява и ни хареса. А не беше репетирано никога, беше продукт на студийното ни вдъхновение. Та, той не беше член на групата, беше ни продуцент, а добави много съществени нотки в работата.Дали е концептуален? Вчера говорихме пак с Алекс, въпрос на гледна точка е. Концептуален е дотолкова, че това е период, периоди от неговия реален живот. Развити в песните му. Емоции, които са истински. За мен е по-различно. В тази китара и тези вокали аз виждах различни картини – но нали музиката трябва да може да внушава. Помислих си, че това са внушения, които други хора ще могат да почувстват, да слушат тези парчета и да им харесат. Жена ми обаче беше доста критична. Тя е фен на Куийн, висока летва, дадох и́ да чуе какво сме направили, тя първо ми рече, че си губим времето. Не бях съгласен, казах и́, че ще се получат нещата. Сега дискът, дето тя си го върти в колата, направо се е изтъркал. Не съм се подвел. А тя сега се чуди как не е доловила всичко това в демозаписите.ГРУПАТА И АЛЕКСМоже би има нещо такова, като страничен ефект. Макар, когато репетираме, това да не се усеща така – всички участваме и живеем с темите и музиката на албума. А ние репетираме по няколко часа. Той идва с няколко акорда, с няколко строфи. Ние продължаваме да обличаме дрехата на дадената идея, едно се получава, друго не ни харесва. Никой не подхожда като че си има собствени си хрумвания, заедно развиваме продукцията. Той подава едно, ние поемаме щафетата, променяме нещо, получава се тотално различно понякога. И въпреки това – получава се симбиоза в крайния продукт, в крайното отразяване на желанията ни какво искаме и как си го представяме – в готовото парче накрая. Дори не съм сигурен дали този творчески процес, който преживяхме, ще можем да повторим в следващ албум, беше уникално творческо забавление. Хванахме емоцията, тя ни се отплати.За мен записът на този албум беше сбъдване на една мечта. Много отдавна исках да участвам в албум, да направим такъв, който да слушам с удоволствие, когато е готов. Много музиканти споделят, че не харесват после, това което слушат, а са записали с идея и удоволствие. Тези парчета ги слушаш – докато работиш по тях – толкова много, че накрая може и да не чувстваш нищо. Казах, че имам егоистично отношение към музиката, този път адски се изкефих на резултата. Обичам да си го слушам, това е.АЛБУМЪТС разпространението въпросът е сложен: Нямаме договор. Той се предава от ръка на ръка, засега. Това ни стимулира също. Има го в нашата FB-страница,  с опция да си го купиш. Честно казано, нямам представа как вървят нещата по тази линия. С Росен имаме опит в продажбите от ръка на ръка и те се случват; разбира се, подарените са повече от продадените. Но това беше и идеята ни, ние мислихме за албума, какъв да е той, а не толкова как сетне ще го продаваме. Не сме гледали на него комерсиално. На мен много ми се свири на живо. Защото записът е вълнуващ процес, но и тръпката на сцената не бива да се пропуска. Това, че нямаме клавир, ни възспира в значителна степен. Васко Райков има желание да се присъедини, но той пък е доста зает: със студиото, с каскадьорството. Нашите репетиции са длъжки, не е работа за човек „между другото”. Ето, предстои ни промо на продукта, това си е проблем също. Вече направихме репетиция за „подложки”, които да ни помогнат в реализацията на живо. Аз обаче съм скептичен. Ами, не ми се свири с метроном, в живото свирене тръпката идва от това, че си на живо, в момента. Сигурно ще звучи доста добре иначе. Да, прав си за някои компромиси, така мислим и ние, ще компенсираме някои неща, за да излезем и да го представим както трябва да бъде.НАКРАЯ…Тръпка от миналото, обещание за бъдещето. Отбелязвам, че тъй като не са „Тото” или „Сага” и не са записвали с 6 клавира, но пък поне 4 могат да се качат и на сцена – нека поне в началото на пътя на продукта към публиката, звукът, музиката да са „като от компактдиск”, това би им спестило недоброжелатели или търсещи постоянно телето под вола…Б.Р.: На най-добрата ни и – според мен – запомняща се изява, преди 2 години някъде, свирихме в малкия „Микстейп” с още една банда… Имаше 250-300 човека, аз бях много доволен от атмосферата, мина хубаво, беше впечатляващо… И точно след този лайв нашият клавирист ни напусна и започна търсенето на липсващото звено. В записите сега липсите са запълнени. Имаме даже едно доста добро парче с хармоника, Сашо Дончев, един добър хармоникар се изявява. Имаме органи, има и блус, Васко се забавляваше от сърце и остави чудесни моменти в продукцията. Но студиото си е студио, сцената е друго. Все пак, аз съм доволен, албумът ни е хубав, слушам си го, надявам се и на други да се хареса. Ние сме изпълнили целта си.", "date": "2018.01.27", "title": "НОВИЯТ АЛБУМ НА DRYW AND THE…"}
{"url": "https://offnews.bg/zimni/sani-zhekova-otnovo-sedma-v-bansko-673704.html", "text": "Най-добрата ни сноубордистка Александра Жекова завърши на 7-о място в дисциплината спийд бордъркрос от Световната купа по сноуборд в Банско.Софиянката спечели малкия финал в състезанието, след като преодоля четвъртфиналите, завършвайки на трето място в своята серия. На полуфиналите обаче остана на петата позиция и не успя да намери място в големия финал.Състезанието бе спечелено от Шарлот Банкс от Франция, втора е италианката Микела Мойоли, а на трето място се класира друга французойка - Нели Моен Локо.Сани успя да повтори постижението си от миналата година, когато спечели малкия финал на същата дисциплина. ", "date": "2018.01.27", "title": "Сани Жекова отново седма в Банско"}
{"url": "https://offnews.bg/112/mazh-i-2-godishno-dete-zaginaha-pri-katastrofa-kraj-popovo-673718.html", "text": "39-годишен мъж и 2-годишно дете загинаха при тежка катастрофа край Попово.Инцидентът е станал по обяд близо до село Светлен. Шофираният от мъжа автомобил се е движел по посока Попово с несъобразена скорост. След неправилно изпреварване шофьорът е изгубил контрол над управлението, автомобилът излязъл от платното и се блъснал в мантинелата. 2-годишното дете, което е било на задната седалка, е починало. Шофьорът и придружаващата го 35-годишна жена от Търговище са откарани в болницата в областния град. По-късно водачът е починал.На шофьора на други автомобил е взета проба за наличие на алкохол, която се е оказала отрицателна.По случая е образувано досъдебно производство.", "date": "2018.01.27", "title": "Мъж и 2-годишно дете загинаха при катастрофа край Попово"}
{"url": "https://offnews.bg/sviat/vashington-sirijskite-vlasti-oshte-izpolzvat-himicheski-orazhia-i-otg-673712.html", "text": "Държавният секретар на САЩ Рекс Тилърсън отново обвини Русия за химическите атаки в Сирия.Тилърсън обяви, че правителството в Сирия може би все още използва химически оръжия и отговорността за това е на Русия. Американският държавен секретар отправи обвиненията първоначално в Париж преди дни, а днес той потвърди обвиненията си по време на обща пресконференция с полския си колега Яцек Чапутович във Варшава.В отговор Кремъл отхвърли обвиненията и на свой ред обвини САЩ, че \"замотават\" разследвания във връзка с такива случаи.\"През последните 24 до 48 часа печатът помести информации от явен източник за използването на хлор като оръжие в Сирия\", каза днес Тилърсън, цитиран от Франс прес и БТА.Тези нападения \"нарушават всички конвенции, подписани от Русия\", продължи той и добави, че тази страна, \"съюзничка на Асад\", трябва да реагира.След като пристигна във Варшава снощи, Тилърсън разговаря с президента Анджей Дуда, премиера Матеуш Моравецки и с Чапутович, а после почете паметта на жертвите на концентрационния лагер Аушвиц-Биркенау.Държавният секретар на САЩ акцентира на пресконференцията върху добрите отношения между Вашингтон и Варшава. Той заяви, че подкрепя Полша в противопоставянето й срещу изграждането на газопровода \"Северен поток-2\" между Русия и Германия, твърдейки, че тръбата ще допринесе Европа да остане \"зависима от руския природен газ\".", "date": "2018.01.27", "title": "Вашингтон: Сирийските власти още използват химически оръжия и отговорността е на Русия"}
{"url": "https://offnews.bg/sviat/strelba-v-noshten-klub-v-brazilia-14-dushi-sa-zaginali-673717.html", "text": "Най-малко 14 души са загинали при стрелба в нощен клуб в Бразилия.Престрелката е станала в град Форталеза в североизточната част на латиноамериканската страна, съобщи Франс прес.Местните власти обявиха, че за момента могат да потвърдят за 14 загинали при стрелбата. При стрелбата има и ранени. Техният брой се уточнява. Част от тях са тежко ранени и са настанени в болница. ", "date": "2018.01.27", "title": "Стрелба в нощен клуб в Бразилия, 14 души са загинали"}
{"url": "https://offnews.bg/sviat/sauditska-arabia-osvobodi-zadarzhani-pri-antikoruptcionnata-chistka-673709.html", "text": "Саудитските власти са освободили членове на кралското семейство, бивши държавни служители и бизнесмени, които бяха задържани по разследване за корупция преди повече от два месеца, съобщи Ройтерс, цитирана от БТА.Броят на освободените не се споменава. Задържаните са били освободени от хотел \"Риц-Карлтън\" в столицата Рияд, след като са сключили финансови споразумения с властите, съобщава саудитският вестник \"Оказ\", без да предостави повече подробности.Сред освободените е принц Алуалид бин Талал, президент и собственик на глобалната инвестиционна компания Кингдъм холдинг, както и Уалид ал Ибрахим, собственик на телевизионната мрежа \"Ем Би Си\".Десетки принцове, високопоставени чиновници и бизнесмени бяха арестувани в началото на ноември по обвинения като пране на пари, подкупи и изнудване на държавни служители. Властите посочиха, че планират да постигнат финансови споразумения с повечето заподозрени и изразиха увереност, че по този начин могат да приберат около 100 милиарда долара в държавната хазна.По-рано тази седмица, главният прокурор съобщи, че все още са задържани 95 души, 90 са били освободени след вдигане на обвиненията, а други са откупили свободата си срещу пари в брой, недвижими имоти и други активи.", "date": "2018.01.27", "title": "Саудитска Арабия освободи задържани при антикорупционната чистка"}
{"url": "https://offnews.bg/sviat/prezidentat-milosh-zeman-pecheli-izborite-v-chehia-673715.html", "text": "Президентът Милош Земан печели изборите в Чехия.На състоялия се вчера и днес балотаж той получава 52,16% от гласовете срещу 47,83% за неговия съперник професор Иржи Драхош - бивш шеф на Чешката академия на науките.Резултатите са при преброени 94,95 процента от гласовете от избирателните райони. Крайният резултат не може да бъде променен от непостъпилите все още резултати от някои райони, предаде агенция ЧТК, цитирана от БТА.Избирателната активност на втория тур на изборите е над 65 процента и е смятана за много висока.Първоначалните цифри за преднината на 73-годишния Земан бяха още по-високи - над 57 на сто, защото първи постъпваха резултатите от селските райони, където той има по-силни позиции.Наблюдателите очакваха 68-годишният Драхош - проевропейски кандидат и бивш шеф на Чешката академия на науките, да повиши резултата си в по-късните часове, макар и не достатъчно, за да победи сегашен държавен глава - известен с евроскептицизма и с проруските си позиции.", "date": "2018.01.27", "title": "Президентът Милош Земан печели изборите в Чехия"}
{"url": "https://offnews.bg/dw/za-tramp-samohvalstvoto-i-problemite-na-sveta-673721.html", "text": "Нищо ново от Доналд Тръмп: речта му в Давос не впечатли с нищо. Но пък изявата му показа ясно докъде се простират границите на Световния икономически форум, твърди в коментара си за \"Дойче веле\" Андреас Бекер.Доста бяха спекулациите около речта на американския президент Доналд Тръмп на последния ден от Световния икономически форум в Давос: дали той ще направи някакви компромиси, дали ще отдаде заслуженото на свободната търговия и международните споразумения и т.н. Все пак форумът тази година премина под мотото: „За общо бъдеще в днешния разединен свят“, в което някои наблюдатели видяха ясно разграничение от политиката на Доналд Тръмп.Но след 15-минутната му реч вече беше ясно, че Тръмп си остава Тръмп: той възхвали своята политика, благодарение на която американската икономика бележела бум и създавала работни места. Тръмп подчерта, че за него интересите на страната му, съвсем естествено, имат приоритет, и че всеки друг държавен ръководител би трябвало да разсъждава по същия начин. Той увери, че без честни споразумения не може да има свободна търговия. Позициите му относно Северна Корея, Иран и миграцията също отдавна са известни.Самохвалство и рекламаОсновната му цел всъщност беше да направи реклама на Америка като прекрасно място за инвестиции. Тръмп многократно отправи покана към събралите се в Давос бизнесмени и финансисти да използват шанса и да правят бизнес с Америка. Това всъщност не е особеност само на Тръмп - всички държавни и правителствени ръководители оценяват своите страни като добри места за инвестиции.Тръмп обаче беше по-директен и по-настоятелен: „Америка е отворена за бизнес“, а самият той (Доналд Тръмп) се бил погрижил за това с ниските данъци, евтината енергия, и намаляването разграждането на регулацията и бюрокрацията.Основателят на Световния икономически форум Клаус Шваб действително похвали в приветствието си данъчната реформа на Тръмп, като подчерта, че тя давала тласък и на световната икономика. Какво от това, че МВФ смята този тласък за краткотраен ефект, защото бюджетните дефицити и държавните дългове са сериозен рисков фактор. И други икономисти похвалиха данъчната реформа на Тръмп. Сред тях беше и шефът на Сименс Джо Кезер.Тесните рамки на форума в ДавосОт речта на Тръмп в Давос стана по-ясно от всякога, че всичките дискусии около неравномерното разпределение на богатствата, науката и изкуството, бъдещето на пазара на труда, криптовалутите и изкуствения интелект не могат да прикрият един факт: че Световният икономически форум, в основата си, остава една годишна среща на инвеститори, които правят сделки. Всичко останало сигурно е правилно и важно, но е само допълнение.Въпреки това Клаус Шваб има право да изтъква важната роля на международното сътрудничество и международните споразумения в днешния свят. Защото отправната точка на Тръмп, че светът ще стане по-добър, ако фирмите процъфтяват, не е подходяща за решаването на глобалните проблеми като унищожението на природата и миграцията.Дискусиите по тези въпроси в Давос обаче бяха необвързващи. Мъчителната борба за постигане на консенсус се води на други места - на срещи на върха и в организации като ООН. Световният икономически форум се саморекламира, че преследва целта да подобри „състоянието на света“. Но той не е и наполовина толкова важен, колкото иска да се изкара пред света.", "date": "2018.01.27", "title": "За Тръмп, самохвалството и проблемите на света"}
{"url": "https://offnews.bg/futbol/tcska-prodalzhava-da-vpechatliava-v-kontrolite-673714.html", "text": "ЦСКА постигна втори престижен резултат в предсезонните си контроли, след като удържа 0:0 с украинския гранд Динамо Киев в \"Марбея футбол център\".\"Червените\" бяха подкрепени от около 20 привърженици, пристигнали от цяла България, за да изгледат мачовете на ЦСКА на живо, информира клубният сайт.Двубоят беше равностоен и двата отбора имаха шансове да отбележат голове. Вратарят Витаутас Черниаускас се намеси решително в 4-та минута и запази мрежата си суха. В 11-та Тиаго Родригес стреля към вратата от границата на наказателното поле, но топката премина на сантиметри от гредата. Три по-късно играч на Динамо се разписа, но попадението беше отменено заради засада.15 минути след старта на второто полувреме Тиаго пропусна отлична възможност да открие резултата, след като беше изведен на добра позиция, но не успя да прати топката във вратата. В следващите минути Каранга на два пъти имаше шанс да отбележи гол, но до такъв не се стигна. В 75-та минута Станислав Манолев отправи страхотен изстрел и затрудни максимално вратаря на Динамо, който обаче успя да избие топката над гредата.Освен Александър Георгиев и Александър Барт, които пропуснаха срещата заради контузия и Слави Петров, който е с вирусно заболяване, Стамен Белчев пусна в игра всички 20 футболисти, а левият бранител Джеферсон Телес дебютира в стартовата единайсеторка.Следващата контрола на тима е срещу Спартак Москва на 31 януари (сряда) от 18:30 часа. Двубоят ще бъде излъчен на живо по Диема Спорт и клубната телевизия.", "date": "2018.01.27", "title": "ЦСКА продължава да впечатлява в контролите"}
{"url": "https://offnews.bg/sviat/zaginalite-pri-atentata-v-kabul-stanaha-95-673713.html", "text": "Броят на жертвите на самоубийствения атентат в афганистанската столица Кабул нарасна до 95 души.Ранените при нападението са близо 160, съобщиха световните агенции, цитирани от БТА.Според местните власти броят на загиналите може още да се увеличи. Атентатор използва линейка, натъпкана с експлозиви, за атаката си близо до сграда на вътрешното министерство, каза говорител на министерството Насрат Рахими.Талибаните поеха отговорност за нападението.Това е втората голяма атака в Кабул за седмица. При акция срещу хотел в града миналата събота бяха убити най-малко 20 души, включително 14 чужденци.", "date": "2018.01.27", "title": "Загиналите при атентата в Кабул станаха 95"}
{"url": "https://offnews.bg/bojni/bortcite-ni-se-vrashtat-s-dva-medala-ot-iran-673696.html", "text": "Борците ни в класическия стил приключиха с два медала на престижния турнир \"Тахти къп\" в Иран.Даниел Александров взе сребро при 82-килограмовите, като на финала отстъпи пред турчина Емре Кус, трети от световното през 2013-а. Преди това петият от Мондиал 2017 записа три победи над борци от Куба, Турция и Иран.За отличието се пребори и еврошампионът Тарек Абделслам, който се състезава в две категории над своята до 87 кг. Асът ни загуби на старта, но след това преодоля репешажите и за бронза се наложи над киргиза Ширдаков с 9:3.Августин Спасов остана осми в кат. до 60.Българи бе представена с петима състезатели, водени от старши треньора Армен Назарян. На тепиха излязоха още младите Дейвид Димитров (67) и Стоян Кубатов (72), които загубиха рано.Надпреварата бе и първа за сезона в класическия стил по новите правила и новия регламент, въведен от Международната федерация (UWW) от 1 януари 2018 г.Иранците спечелиха най-много златни медали - три, а с по две титли завършиха Турция, Казахстан и Киргизстан. Мими Христова и Биляна Дудова пък останаха на крачка от отличията на престижния турнир \"Иван Яригин\" в Красноярск (Русия). И двете националки излязоха в категория до 59 кг.Христова, носителка на 5 медала от европейски първенства, стигна до полуфиналите, където бе спряна от китайката Ронг с 4:8, а за бронза отстъпи с минималното 5:6 от рускинята Вероника Чумикова.Еврошампионката Биляна Дудова пък загуби на полуфинала от американката Алисън Рейгън с 6:9., а за бронзовото отличие претърпя поражение отново от представителка на домакините. Уляна Тукуренова се наложи с 8:3.Днес на тепиха ще излезе двукратната световна вицешампионка Тайбе Юсеин (62 кг), а утре чеченецът с наш паспорт Али Умарпашаев (74 кг).", "date": "2018.01.27", "title": "Борците ни се връщат с два медала от Иран"}
{"url": "https://offnews.bg/zvezdi/islandski-vestnik-sbarka-pusna-snimka-na-ed-shijran-i-go-obiavi-za-ma-673697.html", "text": "Исландски вестник публикува по погрешка снимка на певеца Ед Шийрън и го обяви за мъртъв, съобщи Би Би Си.Оказва се, че не изпълнителят на Shape of you, а местен механик, работещ за автомобилния гигант Volvo, е починал и медията решила да публикува възпоменателна дописка за него.Исландецът, чието име е Свавари Гунари Сигурсон, починал на 82 години, също е бил рижав, което е вероятната причина за грешката с  известния английски певец.Шийрън все още не е реагирал на трагичната новина за смъртта си, но негов почитател, местен музикант, открил статията във вестника и решил да я сподели в социалната мрежа Twitter. По последна информация певецът, който наскоро се сгоди, оглежда имоти в Съфолк, Англия, за да може да започне семейния живот в красив дом.", "date": "2018.01.27", "title": "Исландски вестник сбърка, пусна снимка на Ед Шийрън и го обяви за мъртъв"}
{"url": "https://offnews.bg/obshtestvo/nova-ekspeditcia-tragva-za-livingstan-utre-8-robota-nosi-liudmila-fil-673705.html", "text": "26-та Национална Антарктическа Експедиция заминава утре от Терминал 2 на Летище София по маршрута Рим – Сантиаго де Чили – Пунта Аренас – о-в Кинг Джордж – о-в Ливингстън .Това са геолозите д-р Камен Бонев и д-р Дочо Дочев, лекаря д-р Мартин Любомиров, логистиците Мирослав Цвятков и Николай Николов и екипа, работещ по международен образователен проект – писателката и физичка Людмила Филипова и астро-физика Нуно Перейра от Университета в Бежа (Португалия). В лабораторията на софийското училище „Св. Георги“ беше представен международният проект „Лаборатория Антарктика“. Проектът стартира утре, когато двама от неговите създатели – писателката Людмила Филипова, представител на Софийския университет „Св. Климент Охридски“, и португалският учен Нуно Пирейра от университета в Бежа – ще поемат към Антарктида заедно с последната за сезона група от 26-ата Българска антарктическа експедиция. Проектът е единствен по рода си в световен мащаб и е подкрепен от Българския антарктически институт, благодарение на което ще може да се реализира на територията на Българската антарктическа база.Целта на „Лаборатория Антарктика“ и на компания „Роботика“ е да се подпомогне обучението на учители от български училища, така че стотици български деца да имат възможност да осъществяват физични експерименти на Антарктида, без да напускат границите на родината. Екипът на проекта ще отнесе на ледения континент 8 робота, дарени по програмата им от компания Makeblock. Роботите, снабдени с няколко сензора, както и с десет специално конструирани хардуерносензорни комплекта, ще измерват и записват ежедневно в продължение на месец множество физични параметри от Антарктида. Наред с това екипът ще направи 3D документален филм, който чрез очила за виртуална реалност ще пренася зрителите директно на ледения континет. В края на март, когато учените се завърнат от експедицията, цялата апаратура ще бъде дарена на три пилотно избрани български училища: „Св. Георги“, 1-во СУ „Пенчо Славейков“ и 49-о ОУ „Бенито Хуарес“ , както и на 2 португалски училища. Идеята на организаторите е броят на училищата да нараства с всяка следваща година. Освен представители на трите учебни заведения, които ще бъдат включени в „Лаборатория Антарктика“, на срещата присъстваха още Людмила Филипова и Нуро Пиейра, Веселин Русинов и Емануел Янкулов от компания „Роботика“ и Драгомир Матеев от Българския антарктически институт.", "date": "2018.01.27", "title": "Нова експедиция тръгва за Ливингстън утре, 8 робота носи Людмила Филипова"}
{"url": "https://offnews.bg/koloezdene/sagan-dari-papa-frantcisk-s-velosiped-673684.html", "text": "Трикратният световен шампион в колоезденето Петер Саган посети Ватикана и се срещна с папа Франциск.Словашкият състезател подари копие на своята фланелка на световен шампион, на която вместо Саган пише Франческо, както звучи името на папата на италиански.Саган даде на папа Франциск и специално изработен модел велосипед на компанията Specialized в цветовете на Ватикана и с герба на държавата.", "date": "2018.01.27", "title": "Саган дари папа Франциск с велосипед"}
{"url": "https://offnews.bg/futbol/levski-vse-po-blizo-do-half-na-dinamo-bukuresht-673699.html", "text": "Левски е все по-близо до четвърти зимен трансфер. Според медиите в Румъния, \"сините\" са договорили халфа на Динамо Букурещ Фелипе Нашименто.Цената на 23-годишния португалец е 120 хиляди евро, като не е изключено в сделката да влезе и Нелуц Рошу, който не попада в плановете на треньора Делио Роси. През този сезон Нашименто има 16 мача за \"кучетата\", в 12 от които е започвал титуляр.Междувременнно новото попълнение на Левски Паулиньо направи първа тренировка с тима и се запозна с новите си колеги.Вчера клубът от \"Герена\" обяви привличането на бразилския футболист, който подписа тригодишен контракт с 26-кратните шампиони.", "date": "2018.01.27", "title": "Левски все по-близо до халф на Динамо Букурещ"}
{"url": "https://offnews.bg/interviu/ne-vsichki-teroristi-sa-s-lichnostova-patologia-tova-e-rabota-za-pari-673681.html", "text": "Днес термините „психопат“ и „социопат“ се използват безразборно в обществото. Тези два термина обаче сами по себе си вече са остарели и не се използват от съвременните специалисти. Много често употребата им е неправилна и стигматизираща, твърдят психолози и психиатри. Един от тях е психиатърът д-р Захари Зарков, с когото Оffnews разговаря.  Психопатиите вече се наричат личностови разстройства. „Тази промяна в термините бе нужна, за да се противодейства на стигмата върху хората с личностови разстройства. Не ги наричаме „психично болни“, а „хора с личностови разстройства“. Защото ако някой не може да спи и прави паническа атака нощем, той не е психично болен “, твърди д-р Зарков. „Днес думата „психопат“ присъства в некачествените медии с цел продажба и в разговорите между хората, но не и между специалистите“, казва още Зарков.Диссоциалното личностово разстройство е вид личностово разстройство, което преди се е наричало „социопатия“, а страдащите от заболяването – социопати. Хората с диссоциално разстройство на личността не могат да се адаптират към обществото. Създават конфликти, не се поучават от грешките или от неприятните изживявания. Нямат съвест, не могат да изпитват загриженост и състрадание към другите, не изпитват чувство за вина и са егоцентрици. „Но не всеки егоцентрик е с диссоциално разстройство“, уточнява д-р Зарков. Най-общо казано, те са неспособни да спазват нормите на поведение. Те по-лесно от другите изпадат в състояния на гняв и ярост. Някои от по-интелигентните хора с диссоциално разрстройство са добри лъжци, манипулатори и експлоататори. Те може да демонстрират емоции, но всъщност да не изпитват такива. Имат по-малко социални задръжки. Обикновено не се страхуват да причинят обида или да бъдат отвхърлени.Шизофренията е нещо различно от диссоциалното разстройство. Погрешно е страдащите от шизофрения или параноя да бъдат слагани под един знаменател със страдащите от диссоциално разстройство. Те са разновидности на психозата, при които човек губи връзка с реалността и нарушават връзките си с другите хора. Те може да вярват в нереални факти, в налудни идеи, да имат крайни фантазии и халюцинации.Личностовото разстройство не трябва да се бърка с тревожното разстройство. Неврозата от съвременните специалисти се нарича тревожно разстройство. Тревожни разстройства са фобиите, паниките, хистерията и други. Поведението на хората с тревожно разстройство не попада извън социално приетите норми. Човек например може да се страхува от високо или от затворени пространства, но това е нормално.Д-р Зарков, като психиатър и медиен потребител, забелязвате ли грешки в употребата на термините в българските медии? В почти всички медийни публикации и коментари, написани от непрофесионалисти, терминологията е много общо използвана, често и погрешно. Използват се стари, но на уличен език екзотични и интересни термини, например „психопатия“, „биполярна шизофрения“, „циклофрения“ и други. Личностовите разстройства са 8 групи по Международната класификация на болестите: параноидно, шизоидно, диссоциално, емоционално нестабилна личност, хистрионно, ананкастно, тревожна личност и зависима личност. Неотдавна излезе второто издание на книгата на проф. Георги Ончев, психиатър и преподавател в МУ-София - „Личностова абнормност в клиничната практика“. В тази книга има подробно описание на терминологията, на видовете личностови разстройства, разпространението и подходи за „лечение“, описани на достъпен за всички език.Какво е характерно за хората със диссоциално разстройство (социопатия)?Те имат нарушения в структурата на характера и поведението, които се отразяват на социалното им функциониране. Появяват се в юношеството и се запазват в зрялата възраст. Диссоциалното ЛР в старите учебници се описваше с термина „социопатия“. Тоест социопатията е една от видовете психопатии или личностови разстройства. Характеризира се грубо безразличие към чувствата на другите, игнориране на социалните норми и перманентна безотговорност, нисък праг за „отключване“ на агресивни реакции, неспособност за изживяване на вина и/или съчувствие, изразена склонност да се обвиняват другите за всичко. Може ли психически здрав човек да се разболее от диссоциално личностово разстройство?Не. Хората с личностови разстройства се раждат и формират от ранното детство и юношество с особености на личността, което ги прави „по-различни“, с различно от обичайното, масовото поведение. Човек не може да се разболее от него, ако преди е бил здрав.А кои са тези душевни заболявания, от които човек може да се разболее, ако преди това е бил здрав?Това са депресията, тревожността, паниката, шизофренията... При всички психически разстройства, без деменцията, човек е душевно здрав и се разболява в един етап от живота си. Не може душевно здрав човек изведнъж да прояви личностово разстройство. Задължително ли е човек да страда от диссоциално личностово разстройство, за да стане престъпник? Не е задължително. Обикновено хората, извършили много повтарящите се еднотипни престъпления (т.нар. рецидивисти), имат особена личностова структура и след съдебно-психиатрична експертиза се доказва диссоциално разстройство. Много по-рядко хората с психоза са извършители на престъпления. Идеята на наказанията е да има справедливост. Влизането в затвора има ограничителна цел. Но те извършват престъпленията пак и пак, защото не могат да почувстват вината и отговорността. Смятат, че светът около тях е виновен, а те нямат никаква вина. Може ли тези хора да се променят? Много трудно. Може, но трябва да има критичност и самокритичност за това, че човекът има проблем. Такива хора, които са с нисък праг на агресивни реакции, не смятат, че са болни. Близките им обикновено осъзнават проблема и страдат. Но за да се лекува човек, той трябва съзнателно да отиде на психиатър, да има желанието да се промени. Те нямат желанието да се променят и това ги прави трудни за интервенция.Има ли в обществото хора, които са опасни за себе си и за околните, но по нищо не им личи? Да, хората с личностова патология (не само социопатията, визирам всички видове личности разстройства) са сред нас. По статистика от САЩ те са около 10%. За диссоциалното разстройство честотата е около 4%. „Опасността“ идва от това какво се случва в живота на човека с личностова патология, неадекватното, агресивното или разрушителното му реагиране. Може ли да разпознаем кой човек има диссоциално личностово разстройство? Не можем. Личи им в комуникацията с другите и по поведението, но е трудно диагностицирането дори и от професионалистите. Защото човек, който е живял в социум, все пак има някакви норми, които спазва. И затова е трудно да бъде разпознат дори и след интервю. За диагностициране се правят много тестове. Какво се прави, за да може един човек с диссоциално разстройство да не бъде опасен, а полезен за околните и за себе си?Това някой да прави нещо за друг, за да предпази обществото, е нирвана. Не е възможно психиатричните служби, МВР и т.н. да правят нещо без участието на близките и човека. Когато човек се диагностицира с диссоциално разстройство, то винаги е по повод – агресия, вандалство, разрушително поведение. Дават се препоръки. Ако е опасен за околните, тогава се лекува принудително в стационар до 6 месеца през съдебно дело. Съдията назначава принудително лечение, когато на базата на съдебно-психиатрична експертиза се установи, че човек е опасен. Колко време отнема установяването дали един човек е опасен? Някой може да е опасен сега, а утре да е късно да се изчака решението на съда. Оперативно се случва следното. Бърза помощ и полицията го завеждат в спешното звено на диспансера. Там колегите преценяват доколко човекът трябва да бъде принудително лекуван. Не говорим само за агресивните хора с личностови разстройства, говорим и за психозата, за манията – едно и също е поведението. Този човек е опасен за себе си и за околните. Психиатърът решава, че човекът е опасен за себе си и околните и може да го задържи до 24 часа без той да се разписва никъде. Пуска се спешно писмо до дежурния прокурор, който образува производство за този човек, че е задържан против волята му. Така обществото се запазва от агресията на някого. Често се случва хора да се оплакват, че са тормозени от някого месеци или години, но полицията не прави нищо. Защо?Да, защото когато го посетят полицаите, човекът е подчиняем. Полицаят не може да разбере, както и психиатърът не може да разбере, че е с личностово разстройство. Това не означава, че полицаите не правят нищо, а че не може да задържат някого против волята му, защото е нарушаване на правата му. Единственият начин за противодействие на такъв тормоз е жалба в полицията и в прокуратурата. Има ли връзка между диссоциалното разстройство и тероризма и/или екстремизма?Труден въпрос. Не е възможно всичките терористи да са с личностова патология. Не е логично. Хората стават терористи за пари, това е работа. Също както и в мафиотските групировки. Тези, които са физическите убийци в мафията – да, но не всички членове на тези групировки са. Ако от млади са „възпитавани“ във фанатизъм и не са имали възможност да научат за алтернативната им възможност за живота и неговия смисъл, те хората може да са оръжие в ръцете на много опасни, но здрави хора.Може ли човек, който е психически здрав, да извършва ужасни злини?Да, може. Зависи от обстоятелствата. Когато човек отива на война, той става убиец без да е с личностова патология. Когато човек е на война, има много сериозни морални конструкции, които оправдават това – пазиш държавата, семейството, имота си. И убиваш поради тази причина. На война това е социално приемливо.Може ли човек с диссоциално разстройство да изпитва чувство на любов и състрадание? Може да обича някого, да има семейство, да се грижи за близките си. Но не може да се постави на мястото на другите. Не може да изпитва вина или състрадание. Може ли човек с диссоциално разстройство да е приятен събеседник, да има чувство за хумор?Тези хора са по-скоро без чувство за хумор. Или ако демонстрират такова, то е за сметка винаги на другите, по-слабите и уязвимите от тях. Тоест да се подиграват на някого.Какво се случва, когато във Вашия или в кабинета на друг психиатър попадне човек, за когото откриете, че е с диссоциално разстройство?Много рядко тези хора попадат в психиатричните кабинети. При съмнение за личностова патология се назначава психологично изследване (с тестове за личност), което има висока степен на валидност за доказване на диагнозата личностово разстройство. Как може да се оказва превенция на диссоциалното разстройство? Много е трудна превенцията, защото не е ясна причината за развитие на личностовите разстройства. Смята се, че дори не е една. Много често личностовата патология не е толкова чиста и кристализирана. 8-те групи личностови разстройства, които изброих по-горе, са идеално описаният вариант. В практиката много често личностовите разстройства са смесени. Има елементи от параноидното разстройство, има елементи от зависимата личност. Защото многообразието от личностови черти е голямо. ***", "date": "2018.01.27", "title": "Не всички терористи са с личностова патология, това е работа за пари"}
{"url": "https://offnews.bg/politika/mareshki-v-parlamenta-ima-samo-anonimnitci-koito-chetat-rechi-triab-673686.html", "text": "Няма шанс да подкрепим искането на БСП за референдум по Истанбулската конвенция. Това е поредното цинично предложение, което идва от тяхна страна, заяви лидерът на партия ВОЛЯ Веселин Марешки по Нова тв.Марешки обясни, че ВОЛЯ е представител на народа, който е разделен 50:50 за конвенцията, и затова и парламентарната група на партията е обявила, че ще половината ще подкрепи текста, другато не. Моето лично мнение е, че няма как да не подкрепя текстове, които се отнасят до защита правата на жените и децата и правото им на достоен живот, обяви той. Искаме президентството и парламентът да се разпуснат, защото там няма реални хора, а анонимници, високоплатени артисти, на които някой им пише речите. Те ги наизустяват и ги произнасят. Правим отчет на една година на президентската институция. Аз харесвам човекът Румен Радев, а не президентът Румен Радев, който само хули депутатите”, каза още Веселин Марешки.За вота на недоверие той заяви, че е нямало как ВОЛЯ да участва в \"един такъв безсмислен цирк\", когато липсва алтернатива.", "date": "2018.01.27", "title": "Марешки: В парламента има само анонимници, които четат речи, трябва да се разпусне"}
{"url": "https://offnews.bg/turizam/angelkova-tcelta-ni-e-10-mln-turisti-u-nas-tazi-godina-673702.html", "text": "Очакваме да бъде отчетена много успешна 2017 г., която да надгради резултатите от рекордната в туризма 2016-а. За настоящата 2018-а залагаме цел те да станат 10 млн. Това заяви министърът на туризма Николина Ангелкова в интервю за Дарик радио. Тя подчерта още, че България става все по-разпознаваема туристическа дестинация, което е проличало и от последните й международни срещи. По време на Световния икономически форум в Давос, където нашата страна участва с делегация начело с премиера Борисов, двустранните разговори са имали много голям успех. Имах среща с Петер Лохбийлер, директор в booking.com, и се договорихме при оплаквания, че хотели предоставят услуга в букинг, а не са регистрирани у нас, да не бъдат рекламирани. Контролът ни в тази посока ще бъде завишен и се надявам, че с втората част на промените в Закона за туризма за това ще помогне създаването на туристически инспекторат, коментира Николина Ангелкова. Министърът поясни, че основната тема на последните й разговори на международните форуми в Мадрид и Венеция е била да се обърне вниманието на целевите пазари към страната като целогодишна дестинация и място за добри инвестиции в туризма. С министъра на туризма на Гърция Елена Кунтура обсъждахме възможността за съвместни туристически продукти по отношение на далечни пазари, включително Китай, защото туристите от тази страна искат да посетят няколко държави, идвайки в Европа. Ето защо е добре да обединим усилията си. Със Сърбия също имаме вече протокол за сътрудничество и създаване на такива съвместни продукти, акцентира Николина Ангелкова.Тя потвърди, че интересът към предстоящия летен сезон у нас не отслабва и 90 процента от 5-звездните хотели вече са резервирани. Вървим в посока за привличане на висок клас туристи, което се доказва и от статистиките – ръстът на приходите изпреварва ръста на входящите туристи, и съвсем логично големите инвеститори са привлечени от идеята за изграждане на нови обекти с 4 и 5 звезди по Черноморието и в големите градове.България става все по-популярна и в по-далечни държави. В САЩ например миналата година започнахме пилотна кампания за рекламиране на страната и ръстът на американските туристи за 2017 е близо 10 на сто. България участва във всички изложения и работи активно за дигитализацията на рекламата си и присъствието в интернет, каза Николина Ангелкова.Министърът обърна внимание и на българското председателство на Съвета на ЕС, което е изключително важно - в момента сме във фокуса на света. Нашата цел е максимално да покажем страната си и ще използваме всички форуми по програмата – в София, Варна, В. Търново и др., за да я представим.По отношение на зимния сезон министър Ангелкова изрази надежда за очаквани ръстове от около 5 процента, което да надгради миналия много успешен ски сезон. Тя отново подчерта, че развитието на планинския и зимния туризъм е невъзможно без повече инвестиции. Министерството на туризма винаги е било за изграждането на лифтове като най-екологично средство за целогодишен достъп до планините. И това важи не само за Банско, но и за другите региони, но трябва да става изцяло според изискванията на българското и европейското законодателство. С решението си правителството даде възможност да се строи в буферната зона на Банско, но само на спортно-технически съоръжения, наблегна министърът. От тук нататък предстои да бъде внесено инвестиционно намерение, което подлежи на екологична оценка и ред други процедури по съгласуване и обществено обсъждане.Министър Ангелкова поясни също, че резултатите от управлението на морските плажове през последните две години са много добри, намален е броят и на неохраняемите ивици. Туристическата администрация ще продължи да работи за групирането на плажовете. Важно е те да имат стопани, за да е осигурено почистването, водното спасяване и другите дейности. Това е важно не само за протребителите, но и за туроператорите, които искат да са сигурни за пребиваването на своите клиенти. Продължаваме да стартираме процедури за отдаване под наем и концесия, за да можем да обезпечим своевременно сезона, заключи министър Ангелкова.", "date": "2018.01.27", "title": "Ангелкова: Целта ни е 10 млн. туристи у нас тази година"}
{"url": "https://offnews.bg/politika/nankov-shte-predlozha-da-se-zabrani-promiana-na-pola-v-grazhdanskite-673698.html", "text": "Промени в закона за гражданската регистрация, които забраняват промяна на пола в регистрите, е готов да предложи регионалният министър Николай Нанков.  С твърдо убеждение бих подкрепил това, с изключение на случаите с хермафродити, които са наистина много редки, заяви министърът по Дарик радио. МРРБ отговаря за гражданската регистрация, в закона липсва ясен регламент в посока на пола. Николай Нанков каза още, че ще инициира дебати по темата.Всяка стъпка в тази посока предизвиква дискусии и разделение в обществото, но аз лично смятам, че подобна поправка би била напълно резонна и отчитам като пропуск, че не е направена, коментира регионалният министър.", "date": "2018.01.27", "title": "Нанков: Ще предложа да се забрани промяна на пола в гражданските регистри"}
{"url": "https://offnews.bg/obshtestvo/surva-v-pernik-hiliadi-pri-kukerite-na-festa-673687.html", "text": "Перник е домакин на Международния фестивал на маскарадните игри \"Сурва\" този уикенд. Фестивалът се организира от 1966 година, а от 1985-а има статут на международен.Традиционно в него участват и се състезават около 6000 души, като се събират около 100 маскарадни групи от всички етнографски райони на България и гости от Европа, Азия и дори от Африка. Корнелия Нинова: Възхищавам ви се, пазите традициите Нека злото ви забрави. На всички българи - здраве и плодородна година. Честит празник \"Сурва\" на перничани\". С тези думи лидерът на БСП Корнелия Нинова се обърна към всички хора, дошли да отбележат традиционния празник в Перник. \"Възхищавам ви се. За 27- ми път организирате кукерските тържества, които са част от нематериалното културно наследство на ЮНЕСКО. Вие цените и пазите традициите, които са запазили българщината през всички изпитания\", допълни тя.Нинова изтъкна, че именно традициите ще ни съхранят като народ и занапред. \"Щастлива съм да видя тук толкова млади хора и деца. Ето нещо, в което трябва да ги възпитаваме - да тачат обичаите на предците си и да ги пренасят напред в годините. Нека бъдат здрави и силни българи\", каза още Корнелия Нинова. БДЖ осигурява днес и утре 4000 допълнителни места във влаковете, които се движат между София и Перник.Увеличаването на броя на вагоните и мотрисите за влаковете между двата града се прави за удобство на всички, които желаят да посетят Международния фестивал на маскарадните игри \"Сурва\", който ще се проведе в Перник през периода 26 - 28 януари т.г., съобщават от компанията.Освен редовните с увеличени състави влакове, за осигуряване на допълнителна възможност за пътуване с влак между София и Перник, на 27 и 28 януари извънредно ще се движат още шест влака. Цената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. \"БДЖ - Пътнически превози\" ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв.", "date": "2018.01.27", "title": "Сурва в Перник, хиляди при кукерите на феста"}
{"url": "https://offnews.bg/sviat/vtori-tur-na-prezidentskite-izbori-v-chehia-673690.html", "text": "Втори тур на президентските избори в Чехия се провежда днес. Битката е между действащия държавен глава Милош Земан и опонента му Иржи Драхош.Земан получи 39% подкрепа на първия тур, срещу 27% за втория в президентската надпревара. 73-годишният действащ президент е твърд противник на имигрантите, със силно изразени антиевропейски и проруски възгледи. Преди да стане президент, е бил и премиер на Чехия.Драхош пък е популярен сред младото градско население и е привърженик на евроатлантическите ценности. В Чехия президентът определя кой да формира кабинет.Миналата седмица сегашният чешки премиер загуби вота на доверие в парламента. Около 8,4 милиона чешки избиратели са призовани да дадат гласа си днес, секциите затварят в 14 часа местно време, а резултатите се очакват в късния следобед.", "date": "2018.01.27", "title": "Втори тур на президентските избори в Чехия"}
{"url": "https://offnews.bg/politika/vitceprezidentat-jotova-pisa-5-50-na-nachalnika-si-rumen-radev-673691.html", "text": "Вицепрезидентът Илияна Йотова писа на държавния глава Румен Радев 5,5 по шестобалната система. Президентът Румен Радев сам взима решенията си, много трудно се поддава на каквито и да било влияния. Слуша съвети, прави си своя анализ и накрая последната дума е негова, каза вицепрезидентът Илияна Йотова по бТВ. Президентът казва на глас това, за което българите говорят. За това как работи парламентът, каква е добавената му стойност, коментира тя. Преди една година обещахме на хората, че ще говорим това, което тях ги интересува\", посочи вицепрезидентът. По повод дебата относно Истанбулската конвенция, Йотова заяви: Дискусията не е завършла, даже бих казала, че не е започнала. Аз ще се включа в нея, когато видя пакета от закони към нея. До последно не вярвах на очите си, че Министерство на правосъдието ще влезе в тази дискусия без закони към нея. Може би не са готови. Вицепрезидентът допълни, че Министерският съвет твърде набързо се е опитал да прокара станбулската конвенция и това не му прави чест. Приемам изцяло предложението на БСП да има референдум за Истанбулската конвенция. Нека да има референдум, това означава да се разясни този документ на хората, обясни Илияна Йотова. Йотова коментира и казуса с убиеца на баща ѝ, който поискал да бъде помилван. Опитах се да прочета документите, но в първите страници прочетох някои неща, и затова помолих президента да се занимае с тоя случай по изключение. Всъщност прочетох последните думи на баща ми, които никога не съм виждала преди това. С ясното съзнание, че живота му завършва неговото послание е към мен и сестра ми”, разказа Илияна Йотова.Бащата на Йотова – Малин Тодоров бе нападнат с нож във влака София – Драгоман преди 15 години и почина от раните си в „Пирогов”. ", "date": "2018.01.27", "title": "Вицепрезидентът Йотова писа 5,50 на началника си Румен Радев"}
{"url": "https://offnews.bg/sviat/kanadskiat-miliarder-bari-sharman-i-saprugata-mu-hani-sa-ubiti-673689.html", "text": "Милиардерът Бари Шърман и съпругата му Хъни са били убити, съобщи канадската полиция, цитирана от световните агенции и БТА.Имаме достатъчно доказателства, за да определим това като разследване на двойно убийство, каза детектив Сюзан Гомес. Тя уточни, че Бари и Хъни Шърман са били видени за последно живи вечерта на 13 декември.Семейство Шърман бяха открити мъртви в дома им в Торонто на 15 декември миналата година от брокер на недвиоими имоти. От полицията съобщиха тогава, че смъртта е настъпила в следствие на задушаване, но няма следи за влизане с взлом в дома, а и първоначално бе съобщено, че не се издирва извършител. Основната версия бе, че 75-годишният Бари е убил 70-годишната си съпруга, след което се е обесил.Гомес каза, че не е имало следи от насилствено проникване в дома на семейство Шърман. Тя отказа да обсъжда доказателствата, възможните мотиви или заподозрени.Бари Шърман беше основател на фармацевтичната компания \"Апотекс\". ", "date": "2018.01.27", "title": "Канадският милиардер Бари Шърман и съпругата му Хъни са убити"}
{"url": "https://offnews.bg/politika/bsp-sofia-obshtinata-da-goni-naemateli-ako-zamarsiavat-vazduha-s-oto-673700.html", "text": "Има начини за справяне с мръсния въздух в София, но те не са в мерките, които Столичният общински съвет прие на сесията в четвъртък. Това заяви заместник-председателят на СОС от БСП Милка Христова.Основният недостатък на мерките, които СОС прие, е фактът, че те се опитват да решават последиците от проблема. Не дават възможност изобщо за избягване на този проблем, коментира заместник-председателят на СОС от БСП. - Столична община трябваше да търси подкрепа и от държавата, за да може и с много законодателни промени, да постигне ефект както по отношение на транспортния трафик, така и на битовото отопление. И по този начин изобщо да не допускаме замърсяване на въздуха. Аз искрено се надявам, че хората ще откликнат на призива на кмета на София и на СОС да не използват личните си автомобили. Но познавайки психологията на гражданите, този призив ще си остане само едно добро пожелание. Мисля, че работата по решаването на проблема със замърсения въздух тепърва предстои. Тези мерки са някакво начало, но те по никакъв начин няма да успокоят хората, живеещи в замърсените квартали.Милка Христова предложи да бъде направена промяна в Наредбата за отдаване под наем на общинските жилища. \"Тази идея дойде от самите граждани, които неколкократно посещаваха Столична община. Говоря за представители на Инициативни комитети от кварталите \"Люлин\" и \"Красна поляна\", каза тя. - Столична община има наематели. Тези наематели в голямата си част са във Виетнамските общежития в \"Красна поляна\", които според гражданите, са основни причинители на замърсяването на въздуха. Мисля, че в договорите за наем може да поставим ново условие. Например, че при използване на горива, които са в нарушение на наредбата за горене на отпадъци, гражданите, допуснали това, ще бъдат санкционирани до степен изваждане от жилищата им.А държавата може да помогне веднага, като започне да отпуска енергийните помощи само и единствено тогава, когато отоплението е централно или се извършва с електричество, каза още Христова.", "date": "2018.01.27", "title": "БСП-София: Общината да гони наематели, ако замърсяват въздуха с отоплението си"}
{"url": "https://offnews.bg/tenis/vozhniatcki-specheli-otkritoto-na-avstralia-i-otnovo-e-1-v-sveta-673701.html", "text": "Датската тенисистка Каролине Вожняцки спечели първия за годината турнир от Големия шлем - Откритото първенство на Австралия в Мелбърн, след като победи във финала румънката Симона Халеп  със 7:6, 3:6, 6:4 в маратонски мач,продължил близо 3 часа на \"Род Лейвър Арена\".Освен титлата, първа от Големия шлем в кариерата й, Вожняцки ще се завърне на върха в световната ранглиста от понеделник, като измества от лидерската позиция именно днешната си съперничка, която остава без трофей от Шлема.Първи сетДатчанката започна много стабилно и уверено в началните минути. Тя спечели с лекота откриващия си сервис-гейм, а веднага след това реализира пробив, който затвърди за аванс от 3:0. Постепенно Халеп влезе в ритъм и печелеше без големи затруднения подаванията си, но същото продължаваше да прави и Вожняцки. При 5:3 датчанката сервираше за спечелването на сета, но се стигна до 0:40 и три поредни брейкпойнта за румънката.Вожняцки взе следващите две точки, но при третата изкара топката в аут и Халеп се върна в битката за първия сет. Румънката изравни за 5:5, но Вожняцки сложи край на серията на съперничката си с гейм на нула и при 6:5 отново бе по-близо до спечелването на първия сет. С гейм на 30 обаче румънката вкара сета в тайбрек. В него датчанката взе първите две точки, а след това поведе с 4:1. Халеп съкрати преднината на противничката си на 2:4, но със серия от три поредни точки Вожняцки сложи край на първата част.Втори сетДвете тенисистки спечелиха подаванията си, след което изиграха маратонски трети гейм във втория сет. В него сервиращата Халеп спаси цели 4 точки за пробив и се пребори за аванс от 2:1 при първата почивка в сета, а след края на петия гейм Халеп взе медицински таймаут.Резултатът се движеше гейм за гейм без пробиви, а при Халеп изглежда задълбочиха физическите проблеми, но въпреки това румънката успя да реализира пробив на 15 за 5:3. В следващия гейм Халеп първо отрази един брейкпойнт и в крайна сметка се пребори за 6:3.Трети сетРешителният трети сет започна с принудителна почивка за двете тенисистки, след като съдията но стола от Сърбия ги изпрати за 10 минути в съблекалнята. След паузата станахме свидетели на четири последователни пробива до 3:3, като надмощието преминаваше от едната страна към другата тенисистка. Румънката поведе с 4:3, а Вожняцки изглеждаше изтощена. Тя поиска медицински таймаут заради проблем с лявото коляно. Прекъсването наруши ритъма в играта на Халеп и тя беше пробита за 4:4. Датчанката спечели подаването си и Халеп сервира за оставане в мача.Геймът тръгна точка за точка, а при 30:40 Возняцки стигна до първи и оказал се последен мачбол.", "date": "2018.01.27", "title": "Вожняцки спечели Откритото на Австралия и отново е №1 в света"}
{"url": "https://offnews.bg/obshtestvo/zhiteli-na-gorubliane-blokirat-okolovrastnoto-ne-iskat-nov-park-673694.html", "text": "Жители на столичния квартал Горубляне блокират кръстовището на бул. „Самоковско шосе” и Околовръстния път за по 10 минути на половин час. Те протестират срещу проекта да се изгради нов парк Изток в района, съобщи бТВ. Хората недоволстват срещу плановете на общината върху 1250 декара между кварталите „Младост” и „Горубляне” да бъдат изградени зелени площи и атракции.Гражданите настояват паркът да бъде направен на общински имоти, а не върху собствените им земи, които трябва да бъдат отчуждени за целта срещу обезщетение. Жителите на Младост поддържат идеята за парка. От Горубляне се опасяват, че земята няма да бъде изплатена, защото с промени в Закона за устройството и застрояването на Столичната община, ще бъдат лишени от възможността да сменят предназначението на терените си, които към момента са отредени за озеленяване. ", "date": "2018.01.27", "title": "Жители на Горубляне блокират Околовръстното, не искат нов парк"}
{"url": "https://offnews.bg/horoskop/horoskop-za-27-ianuari-2-fevruari-671856.html", "text": "За вас на преден план излиза въпросът за партньорствата – поемате задачите на колеги и близки, когато те изостават, гледате и да не ги дразните с добрите си резултати. Овните ще намерят по-подходящи сътрудници, от сряда изчистват куп проблеми, може да стеснят и кръга, с който споделят идеи и задължения. Четвъртък ви окуражава с постигнато, поддържайте това темпо. Ако приятели и познати ви дразнят с постоянния си песимизъм, кажете им го тактично, май в петък сте по-резки. Свободните сърца срещат човек, заслужаващ обичта им.Дори и да се натъкнете на някакви пречки в деловата сфера, усилията ви ще бъдат плодотворни, в редица случаи ви откриват и нова служебна перспектива. Телците имат смели идеи, ще се намери кой да им възложи по-отговорни задачи, а и колеги и познати ще ги подкрепят. Във вторник планирайте точно работата си, може да се наложи да поемете по-големия товар в екипа, но вие можете да се справите дори с цената на доста ограничения. Първите дни на февруари са за упорита работа, и в екип, и сами ще преодолявате трудностите.За вас периодът е добър, но ако отстоявате правата си в делови и личен план. Близнаците да избягват изяснения през уикенда, в понеделник ще им се иска да избягат даже от по-близки, щом спорят помежду си. От вторник следвате чужди идеи, но пък уравновесявате ритъма и отношенията. В сряда трябва да уреждате стриктно финансови и бизнес проблеми, никакви пречки няма да ви притеснят. В четвъртък търсете повече помощници, за да не се претоварвате, а в петък си организирайте пълноценен отдих, ще дойде време за смели проекти. Това 7-дневие ви настройва на критична вълна, палите се за спорове, но така едва ли ще отвоювате желаното. Раците да овладеят емоциите, не са в силна позиция, не е и уместно да се самоизтъкват в службата, между близките си и познати. Со кротце, со благо ще постигнете по-бързо целите си, затова във вторник и сряда избягвайте да се месите в работите на околните, до четвъртък трябва да стабилизирате лични отношения, за да упорствате по задачите си. Усилията ви са плодотворни, стъпка по стъпка хармонизирате любовна връзка.Периодът разгаря амбиции за изява и печалби, но първо трябва да разчистите някои натрупани проблеми в работата си. Лъвовете не харесват второстепенни роли и прекалено упорство, до края на януари следва малко по-педантично да приключват започнатите задачи, а и към пропуски на другите да бъдат строги. Без кавги, разбира се. Някои си затварят очите пред дребните грешки, но дали това няма да им навреди по-нататък. От февруари е редно да мислите за отдих и усвояване на още знания и умения, ако имате творчески идеи - за реализация. Този уикенд мислете за отдих и тонизиране, не за спорове, макар че в службата и вкъщи има проблеми. В понеделник доста Деви поемат и част от задачите на околните, но успехите оправдават жертвата, ще покажат следващите дни. Ала не сте в позиция да налагате директно мнението си, а и даже да го направите – скоро ще разберете, че така сте загубили... Може да се отрази и на личния ви бюджет, но вие ще преживеете болезнено и разклащане на авторитета си, ето защо в началото на февруари подхващайте стари уговорки и идеи, сигурни са.Чудесни дни. Имате си доста делови и лични задачи, но постигате стремежите си. Много Везни си поставят наистина високи цели за напредък в кариерата, за уреждане на домашни проблеми. Още повече ви окриля фактът, че идеите ви привличат сътрудници, партньори, заразявате околните с хъса си за работа. Е, във вторник не се изтъквайте пред влиятелни хора, колкото ви ценят – толкова, а в сряда бъдете по-бдителни на път и при договаряне. Колкото по-сърцато помагате на другите, толкова по ви върви, а и на душата ви става по-радостно.И да има спешни делови задачи, не бързате, а внушавате и на околните да намалят темпото. Едни Скорпиони да изчистят проблемните си отношения, усещат кои колеги и партньори искат да извлекат полза на техен гръб. Прави сте, но избягвайте спор, в понеделник действате по-припряно. Втори пък са доволни от кариерата, но дали имат нужната подготовка за новия пост? Бъдете тактични и ще спечелите и от ситуациите, които на другите им се виждат губещи. На Зарезан ви чакат пътища, запознанства, внимавайте обаче за щети.И за вас идва време да огледате критично партньорите и компаньоните си, може би искате да се заемете с по-самостоятелен бизнес. От понеделник много Стрелци внимателно да преценят възможностите си, а и подходящото време. Решите ли да правите нещо, уреждайте стриктно финансови и правни детайли, ще имате и нови предложения за сътрудничество. На Зарезан вече ще намалите темпото – къде заради купони, къде за да анализирате направените стъпки, може да си откриете грешка. Поправяйте се бързо, няма защо да се колебаете.Това 7-дневие не е най-леко за вас, притискат ви трудности и в работата, и в отношенията с близки и познати. Не взимайте прибързани решения, а и не обещавайте неща, които ще се окажат много тежки за вас. Козирозите ще се чувстват най-добре сред домашните, понеделник и сряда са твърде напрегнати, а във вторник следва най-детайлно да планират времето и усилията си. Разчитате ли на подкрепа, в четвъртък наистина ви е нужна, уговаряйте всичко точно, ясно, без големи салтанати. Когато уважавате и обичате, те са излишни.Дните са динамични, бъдете нащрек за добри делови шансове. Група Водолеи малко прибързват, така и за отделна поръчка може да се разочароват – няма да са уцелили време, вкус или нещо друго. Понеделник носи ненадейни оферти, проучете ги сериозно и в началото на февруари ще се радвате на по-ефективно партньорство в работа. Те може да се окажат и чудесна основа за изява на цял екип или приятелски кръг. Част от знака се съсредоточават само в личните си неща, пътуват, уреждат финанси, искат да подсигурят домашното спокойствие.През тези 7 дни ви чакат изненади, свързани с делови промени и пътуване. Умерените Риби ще преценят сериозно шанса си за изява и печалби, в някои случаи им е нужна по-голяма самоувереност. В понеделник и вторник страните от споровете на колеги, искате сами да си решавате, сами да се заемете с по-амбициозни проекти. Краят на януари обаче ще донесе поводи за спорове и противопоставяне. Зарезан е за купони, но вие ще се задържите повече вкъщи или при любим. Усещате, че дреболия може да провали чудесни отношения...", "date": "2018.01.27", "title": "Хороскоп за 27 януари – 2 февруари"}
{"url": "https://offnews.bg/tenis/grigor-ramoto-mi-e-preumoreno-dano-sam-gotov-za-turnira-v-sofia-sni-673693.html", "text": "Най-добрият ни тенисист Григор Димитров сподели, че по време на Откритото първенство на Австралия е почувствал болки в рамото и в следващите дни очаква резултатите от изследванията, направени в Монако.\"Рамото ми е доста преуморено. Имах болки в последните 3 мача. Не можеш срещу тялото си да вървиш. Гледам да се възстановя максимално. Не се усещам добре и ще си дам почивка през следващите няколко дни. Скоро ще знам повече. Продължаваме напред, тенисът е маратон, не спринт.Не съм видял кой ще играе в София още. Винаги гледам мач за мач. Вчера бях на преглед в Монако. Не се чувствах добре. Рамото ме болеше. Никога не искам да играя турнир, когато не съм на 100%. Очаквам резултатите ми от докторите в Монако да дойдат тези дни и да съм готов за турнира в София\", каза Димитров.Хасковлията oбяви, че в плановете му за 2018 година не влиза да играе за националния отбор на България в турнира за \"Купа Дейвис\".Относно ранглистата на ATP той заяви: \"Защо да не стигна и по-напред? Продължаваме напред със сигурност. Вълнувам се изключително много, но годината е дълга и е нормално да има спадове. Има много фактори, за да не се получават нещата. Ранглистата не е толкова важна, но е по-трудно да се задържиш на върха. Знам какво ми коства, за да стигна до №3.Не мисля, че имам толкова точки за защитаване. Целта ми е друга – да ставам по-добър всеки ден, да печеля турнири, турнир от Големия шлем. Миналата година целта беше да стана по-постоянен, сега искам да имам по-добри резултати. Ако печеля мачове, ще има и точкиНе мисля, че играх добър тенис в Австралия, но имах добри резултати. Важното е да съм позитивен, останалите неща лесно се подобряват. Не всеки ден можеш да играеш на 100%.Обичам да играя пред българска публика. По цял свят виждам родни знамена, уникално е. Виждам го това нещо и го оценявам. Дори когато чуя българска реч насред Австралия, това ми дава сили\", сподели Григор", "date": "2018.01.27", "title": "Григор: Рамото ми е преуморено, дано съм готов за турнира в София (снимки)"}
{"url": "https://offnews.bg/izvan-terena/navivat-tramp-da-smeni-venger-673682.html", "text": "Популярният британски журналист Пиърс Морган предложи на президента на САЩ Доналд Тръмп да застане начело на Арсенал.Журналистът дари американския лидер с екип на \"артилеристите\" по време на интервю с него и качи кадъра в Туитър. Морган изтъква и аргументите си.\"Защото той построи здрава защитна стена, има атакуваща философия и иска да печели големи трофеи на всяка цена\", пише Морган, а реакцията Тръмп на предложението зрителите ще могат да видят в ефира на ITV в неделя вечер.Морган е голям фен на Арсенал, но напоследък не е очарован от представянето на отбора по ръководството на Венгер.", "date": "2018.01.27", "title": "Навиват Тръмп да смени Венгер"}
{"url": "https://offnews.bg/ikonomika/germanska-grupa-poe-kontrola-nad-izdatelstvata-anubis-i-bulvest-2000-673680.html", "text": "След успешно, близо 5-годишно партньорство, германската издателска група „Клет“ придоби мажоритарен дял в издателска къща „Анубис“, издателство „Булвест 2000“ и техния ексклузивен дистрибутор „Анубис-Булвест“ ООД, научи OFFNews.Досегашните собственици на издателска група „Анубис-Булвест“ – Владимир Топенчаров, Николай Табаков и Явор Стефанов, остават миноритарни съдружници в трите фирми. „Анубис“, „Булвест 2000“ и „Анубис-Булвест“ запазват предмета си на дейност и екипите от служители.От 26 януари 2018 г. трите фирми имат нов управител. Това е Владимир Колев – досегашен шеф на издателство „Клет България“, специализирано в издаване на учебници и учебни помагала по чужди езици и изключителен представител на България за Cambridge University Press. Издателска група „Анубис-Булвест“ е сред водещите в издаването на учебници и учебни помагала за българския пазар. ИК „Анубис“ и издателство „Булвест 2000“ са създадени самостоятелно през 1990 г., а от 2006 г. са с обща собственост. Те са познати на няколко поколения български учители и ученици, за които създават учебници и учебни помагала през последните 27 години.Днес служителите в трите фирми са общо 142 души. Двете издателства имат представителства във всички областни градове на страната и осигуряват учебни помагала за всички групи на детските градини, както и учебници по всички основни предмети от 1 до 12 клас. През последните години издателствата инвестираха в създаването на електронни образователни продукти, за което получиха отличието „Инвеститор в знанието за 2012 г.” от Българския форум на бизнес лидерите.Акционерно дружество КЛЕТ е със седалище в Щутгарт, Германия и е издателска група с над 120 годишна история, която обединява 67 компании, с 33 офиса в 15 страни. За групата КЛЕТ работят над 3600 специалисти, които всяка година публикуват над 2000 нови заглавия. Годишният оборот на групата КЛЕТ надхвърля 530 милиона евро, което нарежда дружеството сред 30-те най-големи издатели в света.Сътрудничеството между „Клет“ и „Анубис-Булвест“ стартира през 2013 г. чрез размяна на миноритарни дялове между двете издателски групи – „Клет” и „Анубис-Булвест”. Тогава собствениците на „Анубис-Булвест“ също придобиха собственост в двете фирми на група „Клет“ в България – издателство „Клет България“ и фирма „РААБЕ“.„Досегашните управители на Анубис-Булвест остават наши съдружници, партньори и съветници“, добави той.", "date": "2018.01.27", "title": "Германска група пое контрола над издателствата Анубис и Булвест 2000"}
{"url": "https://offnews.bg/analizi-i-komentari/redno-li-e-kandidatite-za-i-klas-da-imat-predimstvo-samo-za-edno-uchil-673638.html", "text": "Новите правила за прием на първокласници в София  залагат като основен критерий т.нар. райониране. Toва означава, че най-много точки ще имат деца с адрес в района на училището плюс поне 3-годишна уседналост на същия адрес. Важно е да се уточни, че всяко жилище попада в района само на едно училище. Следователно, и кандидатите ще могат да разчитат на (почти) сигурен прием в едно-единствено училище. Ако не изберат най-близкото, шансовете им за прием спадат.По новата наредба трябва да влязат първокласниците през учебната 2018/2019 г.Правилата бяха приети след множество жалби на родители с неприети деца в училища близки до домовете им. В отговор общинарите решиха водещ да е именно критерият \"местоживеене\".Не залага ли това обаче нови опасности за новата кампания? Практиката показва, че много родители предпочитат едно или друго училище, като не винаги разстоянието до дома за тях е водещ критерий. Ще коригира ли новата система слабостите на предишната или напротив - ще доведе до ново (вероятно още по-мащабно) недоволство?Публикуваме мнението на Мария Димитрова - майка на две деца, юрист по образование и практикуващ адвокат, която аргументира проблема в становище, внесено и до Столична община. Тя посочва, че единственото разумно непосредствено решение за приема за 2018/2019 г. е прилежащият район да съвпада с административния район, в който попада училището. Така родителите ще имат избор между няколко училища и поне някаква сигурност, че децата им ще бъдат приети в първи клас, пише Мария Димитрова:Намирам, че предложеният Проект на система за прием в първи клас в общинските училища на територията на Столична община е напълно неадекватен, немотивиран и дори абсурден:• в частта с предложените „прилежащи райони“;• в частта с подреждането на деца, когато броят на кандидатствалите за прием деца надхвърля броя на местата в училището.Конкретните ми възражения срещу посочените части от проекта са следните:1. ВЪЗРАЖЕНИЕ СРЕЩУ ПРЕДЛОЖЕНИТЕ ПРИЛЕЖАЩИ РАЙОНИ1) Въвеждането на отделен прилежащ район за всяко отделно училище е немотивирано и неадекватно.Принципът „едно училище – отделен прилежащ“ район води до допълнително ограничение при кандидатстването - един ученик ползва предимство за кандидатстване само в едно училище.Наредба № 10 от 01.09.2016 г. за организация на дейностите в училищното образование („Наредбата“) не съдържа каквито и да било правила или ограничения относно територията на прилежащия район.Наредбата не предвижда изискване за всяко училище да бъде определен отделен прилежащ район.Също така, Наредбата не съдържа ограничение за две или повече училища да бъде определен един прилежащ район.С други думи, няма законово изискване за въвеждане на подобно „закрепостяване“.Няма и житейска логика, която да оправдава подобен подход в един голям град като София.Проектът не отговаря на въпроса какво ще стане, ако детето не бъде класирано (и прието) нито в училището в прилежащия район (поради несъразмерен брой желаещи), нито в друго училище (напълно реалистичен сценарий).2) Предложените прилежащи райони и принципът „един първокласник – едно училище“ противоречат на чл. 12, ал. 1 от Закона за предучилищното и училищното образование, който предвижда, че гражданите упражняват правото на образование:• съобразно СВОИТЕ ПРЕДПОЧИТАНИЯ и възможности,• в детска градина или в училище по техен ИЗБОР.Според предложените прилежащи райони, децата ни ще упражняват правото си на образование в училище, определено според предпочитанията и по избор на РАБОТНАТА ГРУПА, разработила Проекта.3) Предложените прилежащи райони не уреждат по никакъв начин ситуацията на семейства с две и повече деца, едното от които е прието по преди действащите правила за прием в първи клас.Пример:Дъщеря ми е приета в училище по правилата, действали през 2016 г. Училището е в административния район, в който се намира адресът ми.Адресът ми по новоопределения прилежащ район не попада в прилежащия район на училището, в което учи дъщеря ми. Нямам възможност да предвидя колко деца ще кандидатстват и ще бъдат приети в училището на дъщеря ми, за да определя шансовете на сина ми при кандидатстване в същото училище.Естествено, за мен е от огромно значение децата ми да бъдат в едно училище.И не, не става дума за т.нар. елитни или предпочитани училища.Интересно ми е дали някой от работната група, подготвила Проекта, води две деца до четвърти клас в различни училища?Защо за детските градини водещ критерий за класиране е адрес в целия административен район, а за училищата този критерий е отречен?4) Границите на прилежащите райони са определени ПРОИЗВОЛНО.Документите във връзка с предлаганата система и предлаганите прилежащи райони не съдържат каквато и да било обосновка за критериите или данните, въз основа на които са определени границите на прилежащите райони.С просто око се вижда, че някои прилежащи райони обхващат непропорционално голяма територия.5) НИТО ЕДНО съобщение на СО за предстоящите промени в изискванията за прием не съдържа информация, че предстои определяне на нови прилежащи райони.6) Столична община не е взела мерки и не е осигурила участие, нито пък е поискала или получила становище от засегнатите страни – граждани на гр. София, в процеса по разработването на Проекта на системата за прием, включително при определянето на новите прилежащи райони.Видно от публичнодостъпните данни, в работната група участват единствено представители на общината, РУО и директори на училища (неясно кои).7) Възмутително е, че въпреки огромния обществен отзвук от последната кампания за прием на деца в първи клас на територията на СО от ЮНИ 2017 г., Проектът на система за прием в първи клас вижда бял свят в последния възможен момент, непосредствено преди началото на кампанията по прием на първокласници за 2018/2019 г.По същия начин са се развили събитията и през миналта година, т.е. случващото се сега не е изключение, а правило.Също така, и този път срокът за обществено обсъждане на Проекта е съкратен на 14 дни, с мотив, че СО трябвало да изпълни решение на Комисията за защита на личните данни, с което са обявени за дискриминационни критерии от предходната система за прием (действала само за предходната кампания).Какво е свършено за почти една година от скандалите, съпроводили предходната кампания за прием в първи клас? Отговорът е – нищо. Това личи и от напълно формалните и празни откъм съдържание мотиви в Доклада на доц. д-р Чобанов и т.нар. “мотиви“ към Проекта и Предварителната оценка на въздействието.2. ВЪЗРАЖЕНИЕ СРЕЩУ ПРЕДЛОЖЕНИЯ РЕД ЗА ПРИЛАГАНЕ НА ДОПЪЛНИТЕЛНИТЕ КРИТЕРИИВсъщност предложената система не предвижда какъвто и да било ред при прилагане на допълнителните критерии.Липсва каквато и да било процедура за класиране и прием на децата, които след прилагането на допълнителните критерии имат равен брой точки.Вероятно се предполага, че този въпрос ще се решава от директорите по тяхно свободно усмотрение.Това не е единствената предпоставка за корупция, която се съдържа в новия Проект.3. ВЪЗРАЖЕНИЕ СРЕЩУ ДОКУМЕНТА ЗА УДОСТОВЕРЯВАНЕ НА ДОПЪЛНИТЕЛНИЯ КРИТЕРИЙ ПО Т. 8.6Според проекта за доказване на съответствието с допълнителния критерий – други деца от семейството, обучаващи се в училището, родителите следва да представят оригинал на удостоверение за семейно положение, съпруг/а и деца.Намирам, че изискването на подобен документ за установяване на този критерий е напълно необосновано и прекомерно. Какво общо има документът за семейно положение, при условие, че училището разполага с необходимите данни за другото дете от семейството (акт за раждане), а при записване на приетото дете също се представя копие от удстоверението за раждане на детето?4. ИЗВОДВместо да реши един изключително наболял и дългогодишен проблем, Проектът създава допълнителни неясноти и прехвърля (както винаги) в тежест на родителите неспособността на държавата и в частност на общината да осигури равен достъп до качествено училищно образование.Именно тази неспособност и престъпна незаинтересованост доведе до крайности. Родителите са готови да запишат детето си в определено училище на ВСЯКА ЦЕНА. Защото всеки родител се стреми в рамките на възможното да осигури най-доброто за децата си.Подводните камъни в изискванията за прием в първи клас са заложени още с формулираните по безумен начин от МОН критерии за уседналост и реда за прилагането им с промените в чл. 43 от Наредбата, приети през м. Септември 2017 г. На този етап вероятно е късно да се търси съдействието на МОН за промени на тези разпоредби на Наредбата преди предстоящия прием на първокласници за учебната 2018/2019 г. (въпреки че промените в Наредбата бяха предложени много набързо за обществено обсъждане в разгара на отпускарския сезон през лятото на 2017, след приключване на поредната скандална кампания за прием в първи клас).Независимо от това, СО все още разполага с необходимите правомощия да намали щетите от непрецизно формулирани изисквания в Наредбата, като поне определи прилежащите райони по разумен начин.Същевременно използвам настоящото, за да призова СО да впрегне всички усилия, да изиска съдействие от МОН, РУО, засегнатите граждани и да намери дългосрочно и адекватно решение на този остър и болезнен проблем.Как е възможно СО да поддържа действащата електронна система за прием в детските градини, но да не е осигурила прилагането на тази система и за училищата? Защо се страхувате от прозрачност при кандидатстването за първи клас в училище?5. ПРЕДЛОЖЕНИЕНамирам, че единственото непосредствено решение за приема за 2018/2019 г. е прилежащият район да съвпада с административния район, в който попада училището. Така хората ще имат избор между няколко училища и поне някаква сигурност, че децата им ще бъдат приети в първи клас.Това решение е временно. СО трябва да положи необходимите усилия и да предприеме мерки за дългосрочно решаване на въпроса с приема в първи клас.Също така смятам, че следва да отпадне изискването за удостоверяване на допълнителния критерий по точка 8.6 с представяне на документ за семейно положение.", "date": "2018.01.27", "title": "Редно ли е кандидатите за I клас да имат предимство само за едно училище?"}
{"url": "https://offnews.bg/kultura/za-razkazhi-mi-novia-roman-na-kalin-terzijski-673675.html", "text": "Не знам защо, но в съзнанието ми изниква споменът за любимото ми детско филмче – „Костенурките Нинджа“. Бях малко дете, когато телевизиите излъчваха анимацията, но помня, че се прехласвах най-вече по Учителя – старият плъх, който подготвя стратегически и физически своите ученици костенурки за велики битки.И оттогава знам: добрият учител е като изумруд, който блести и осветява пътя на онези, които го слушат. Той ще им помогне да изминат пътя си, неизкушавани от лесното.Минаха години и дойде младостта. В нея живях празно, безцелно, с пуста душа и тленни желания.Докато един ден – един такъв сив, скучен и вял ден, в който момичето Диана не намираше смисъла – реших да вляза в книжарницата и да си купя книга. Книга от Калин Терзийски, който мрачно ме гледаше от плаката на витрината.Прочетох книгата за един следобед. Няколко часа, в които в магазина, в който работех, не влезе никой. И когато затворих и последната страница, можех само да стоя, да гледам напред в тъмното и безгласно да слушам отекващите думи от книгата. А тези думи ме учеха, подтикваха ме да изляза от безпътицата и да хвана пътя напред.И най-вече – думите на Калин Терзийски ме вдъхновиха да живея, но и да чета, и да пиша. И всъщност така се започна. Днес някои ме познават от портретите, които пиша за OFFNews, а други – като поет. Но малцина знаят, че без рамото на Кайо не бих имала смелостта да се покажа над повърхността на реката на живота. И вслушвайки се в неговите слова, и попивайки всичко, написано и казано от него, неусетно се превърнах в това, което съм. Щастлив човек.Междувременно изминаха близо девет години, в които аз растях, а Кайо пишеше и издаваше. Разказите му донесоха Европейска награда за литература и хиляди читатели, а романите му спечелиха възхищението на не един. Имаше и тежки периоди, в които той пиеше и скандализираше света. И до ден-днешен не разбирам защо подлата алкохолна болест се спря именно на моя учител. В това време аз бях там, в разни измъчени телефонни разговори или в мълчание чаках бурята да отмине. Но от сърцето ми той никога не си е тръгвал.Малко по-рано – през 2015-а година – той ме покани на среща. Срещнахме се в едно заведение до НАТФИЗ. И ми предложи да стана творчески редактор на романа, който започва да пише. Всички негови романи са написани с така наречения „американски“ редактор – това е човекът, който слуша писателя, записва, коментира и анализира. Аз, разбира се, се съгласих.И ние работихме върху този дълго обмислян от него роман. Преди това се наложи да прочета за Гадамер и неговата идея за това, че ние възприемаме текста според собствените си възприятия, култура, интелект и емоции. Прочетох и за феноменологията на Едмунд Хусерл – за описването на лично преживяното. И изслушах още веднъж всички парчета на The Doors и на Джон Ленън. За да съм сигурна, че познавам и разбирам добре света на писателя Калин Терзийски.Работата по романа „Разкажи ми“ прекъсна няколко пъти. Първо, по това време бях студентка и трябваше да се подготвям за изпитни сесии. После – Кайо се върна към коварния алкохол, който го съсипа и го постави в много лоши условия – физически и социални. А накрая – аз не бях съвсем с всичкия си; преживявайки една любовна раздяла, аз търсех някакви истини.После – благодарение на близките и на двама ни – ние се върнахме към работата по „Разкажи ми“. И днес този много преживял и дълго мислен роман може да се открие във всяка българска книжарница.Днес – затваряйки последната страница на романа, за пореден път прочитайки го – аз бих могла да кажа само, че това е роман за пътя – на момчето, което се ужасява от войните и не иска да играе с пушки и гранати; на момчето, което се превръща в мъж и писател. За съзряването, за срещите с думите, за различността, за писането като миг между възторга и отчаянието, за сладките опиянения от него, за смисъла му, за успеха и славата. В момента, в който затворих книгата, аз не се нуждаех от нищо. Нито от разговори, нито дори от музика. Та аз имах всичко! Думите на учителя, който с всяка страница разкрива пред своята ученичка Диди една голяма, мъдра, цял-живот-оформяна философия. Философия на писането, но и философия на живеенето. Защото писането е живот, нетърпящ еснафски подбуди; живот, пълен с обаяние и смисъл.Освен в техническата работа, аз участвам и като героиня в тази дълбока, но въпреки това четима книга. Ученичката, която се колебае дали да отдаде всеки свой дъх на изкуството. Отговорът идва с прочитането и е универсален за всички питащи се. А именно – думите са територия на отдадените. На истинските хора.А ето и няколко любопитни истории от работата ни по „Разкажи ми“.Веднъж, докато пътувах с такси към Банкя – към къщата му, таксиметровият шофьор ме заговори и му споделих, че отивам при Калин Терзийски и че работим заедно по новия му роман – „Разкажи ми“. Обясних на шофьора, че с Калин разговаряме за философията на писането – той като успял автор с мен като начинаещ такъв. Тогава той каза: „Ами ти почти си станала писателка! Щом ти е поверил своето оръжие – словото си – и те е посветил в тайнствата на писането, значи вече си писател!“ Когато пристигнах в къщата на Калин, той беше зает с друго и не успях да му разкажа за разговора по пътя: беше толкова съсредоточен да се възхищава, да мисли и да говори за младия, но висок и някак строен бор в двора на къщата, че не исках да го откъсвам от тази дълбока капсула. Побързах да включа диктофона, а в съзнанието ми се запамети снимка на този момент: писателят, величественият бор, обръщането към себе си чрез възхитата пред дървото.Друг път, докато водихме един от нашите разговори, които са описани в романа, той каза, че му е трябвало ужасно много време и много наблюдаване на картини с есенни листа, четене на литературни описания на листа и пр., за да започне да забелязва красотата на есенните листа. Когато се прибрах вкъщи, ми хрумна следното: същото се отнася и за мен. Тоест, преди да се докосна до литературата на Калин Терзийски, аз не забелязвах нито красивите есенни листа, нито пълните със смисъл човешки лица, нито умеех да изпитвам истински чувства. А поетът в мен е дремел…Докато работихме по романа, срещнах майка му пред една спирка на градския транспорт. Заговорихме се – без да се познаваме кой знае колко добре – и тя ми разказа как от дете Калин много четял и запомнял всичко изключително добре – исторически факти, медицински термини и т.н. Тогава разбрах защо интелектът на Кайо е толкова пространен: той просто чете непрестанно, запомня и най-вече: мисли.Мисленето, разсъжденията и идеите – това откриваме в новия роман на Калин Терзийски. А мисленето и разсъжденията са не по-малко привлекателни, те са не по-малко действие от изригването на вулкан.", "date": "2018.01.27", "title": "За 'Разкажи ми' – новия роман на Калин Терзийски"}
{"url": "https://offnews.bg/ikonomika/vizhte-kade-shte-spira-tokat-v-sofia-planirani-prekasvania-na-chez-v-673654.html", "text": "ЧЕЗ публикува пълен списък с адресите в област София-град, на които ще има временни смущения при захранването с електроенергия през следващата седмица.От компанията осъществяват амбициозна инвестиционна програма за подобряване на услугите за своите клиенти и всекидневно извършват дейности, свързани с изнасяне или рециклиране на електрически табла, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 29 януари -2 февруари 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.За по-удобно търсене трябва да последвате линка за областта, в която живеете. Отделните общини са означени с получерни букви.В този текст са посочени датата, периода, времетраенето, населеното място и засегнатия район – улици, квартал, УПИ, ПИ. Подробна информация за засегнатите райони, включително адресен номер, вход или друго уточнение, както и причините за прекъсването можете да намерите на сайта на ЧЕЗ Разпределение в секция „Графици“, „График на планирани ремонти“ на адрес .ОБЛАСТ СОФИЯ-ГРАД Община ВитошаНа 29.01.2018 г. /09:00 - 16:15 ч./ - София: 49-та /Кв.Симеоново/, 61-ва /Кв.Симеоново/, 69-та/В.З. Симеоново Север-витоша/, 69-та/В.З. Симеоново Север-витоша/, 74-та, 76-та, 78-ма /Кв.Симеоново/, 83-та /Кв.Симеоново/, 84-та /В.З. Симеоново Север/, 85-та /В.З. Симеоново Север/, 86-та /Кв.Симеоново/, 88-ма /Кв.Симеоново/, 88-ма /Кв.Симеоново/, Босилек /Кв.Симеоново/, В.З. Симеоново-Север, В.З.Симеоново-Север, Света Магдалина, Света Магдалина, Синьо Лято/1-ва/ /Кв. Симеоново/, Синьо Лято/1-ва/ /Кв. Симеоново/, Шумако / СимеоновоНа 29.01.2018 г. /09:30 - 12:30 ч./ - София: Акад. Михаил Арнаудов, Багра, Витошки Бор/712-та/, Горска Теменуга/Ник.Петрини, Ела/Стоян Стойков/, Елша, Искра, Калинка, Коприва, МартаНа 30.01.2018 г. /09:00 - 13:30 ч./ - София: Черни Връх На 30.01.2018 г. /09:00 - 14:00 ч./ - София: 714-та/Витоша/, 719-та/Витоша/, Детелина, Детелина/Княжево/, Полско Цвете, Синята СкалаНа 30.01.2018 г. /09:30 - 15:30 ч./ - София: Кота 1050 На 31.01.2018 г. /09:00 - 14:15 ч./ - София: Богомил Райнов, Българска Легия, Василашко Езеро, Иван Сусанин, Петър Папакочев, Ралевица, Родопски ИзворНа 31.01.2018 г. /09:30 - 15:30 ч./ - София: Бъкстон, Мусала, Пирин, Цар Борис III/Девети Септ.На 31.01.2018 г. /12:00 - 16:15 ч./ - София: 1-ва, 1-ва/ В.З. Малинова Долина/, 101-ва, 11-та, 13-та /Ж.К.Бункера/, 2-ра /Ж.К.Бункера/, 27-ма /Ж.К.Бункера/, 28-ма /Ж.К.Бункера/, 36-та /Ж.К.Бункера/, 39-та /Ж.К.Бункера/, 44-та /Ж.К.Бункера/, 5-та /Ж.К.Бункера/, 6-та /Ж.К.Бункера/, 7-ма /Ж.К.Бункера/, 8-ма /Драгалевци/, 8-ма /Кв.Мал.Долина-Студентски град/, 9-та Кв.Мал.Долина/Студентс, Бистришко Шосе, В.З. Бункера, Копринка, Луда Река /В.З. Малинова Долина/, Малинова Долина, Плитвишки Езера /В.З.Бункера/, Река Палакари, УПИ ХV-626 Кв.3На 01.02.2018 г. /09:00 - 16:00 ч./ - София: 503/Драгалевци/, 507-ма/В.З. Симеоново-Драгаревци/, В.З. Симеоново - Драгалевци, Драгалевци, Захари Зограф, Симеоново, СимеоновскаНа 01.02.2018 г. /09:30 - 15:30 ч./ - София: Купените На 02.02.2018 г. /09:15 - 16:15 ч./ - Мърчаево: Кало, М. Казашка, Печище, ШипетоНа 02.02.2018 г. /09:30 - 15:30 ч./ - София: Вихрен/Петър Тонев/, Голям Братан, Иван Сусанин , Кота 1050Община ВръбницаНа 29.01.2018 г. /09:10 - 15:15 ч./ На 30.01.2018 г. /09:10 - 15:15 ч./ На 31.01.2018 г. /09:10 - 15:15 ч./ - София: Надежда 6 На 29.01.2018 г. /09:20 - 15:15 ч./ На 30.01.2018 г. /09:20 - 15:15 ч./ - София: Надежда 5 На 01.02.2018 г. /09:15 - 15:15 ч./ - София: Жк. Обеля 1, Жк. Обеля 1, Надежда 6На 02.02.2018 г. /09:15 - 15:15 ч./ - София: Жк. Обеля 1Община ВъзражданеНа 30.01.2018 г. /09:00 - 13:15 ч./ - София: Александър Стамболийски, Позитано, Христо БотевНа 30.01.2018 г. /09:00 - 16:15 ч./ - София: Пиротска/Трети Април/, Софроний Врачански, Христо БотевНа 30.01.2018 г. /09:00 - 17:15 ч./ - София: Осогово/Пело Пеловски/, Св.Св.Кирил и МетодийНа 30.01.2018 г. /12:00 - 16:15 ч./ - София: Христо Ботев На 31.01.2018 г. /09:00 - 13:15 ч./ На 01.02.2018 г. /09:00 - 13:15 ч./ - София: Опълченска, Осогово/Пело Пеловски/, Пиротска/Трети Април/, Тодор Александров/Н.Цанов/, Шар ПланинаНа 31.01.2018 г. /12:00 - 16:15 ч./ - София: Антим I, Отец Паисий, Пиротска/Трети Април/, СтранджаНа 01.02.2018 г. /12:00 - 16:15 ч./ - София: Лъвов Мост, Св.Св.Кирил и Методий, Сливница, Стефан Стамболов/Георги Ки, Цар СамуилОбщина ИзгревНа 29.01.2018 г. /09:00 - 16:00 ч./ - София: Дианабад, Дианабад, Дружба, Дървеница, Никола ГабровскиНа 29.01.2018 г. /09:00 - 16:30 ч./ - София: Дианабад, Драган ЦанковНа 30.01.2018 г. /09:00 - 16:00 ч./ - София: Дианабад, Дианабад, Дружба, ДървеницаНа 31.01.2018 г. /09:00 - 16:00 ч./ - София: Дианабад, Друбжа, Дървеница, Никола Габровски, Чарлз ДарвинНа 01.02.2018 г. /09:00 - 16:00 ч./ - София: Дианабад, Дървеница, Никола ГабровскиНа 02.02.2018 г. /09:00 - 16:00 ч./ - София: Дианабад, ДървеницаОбщина ИлинденНа 02.02.2018 г. /12:00 - 16:15 ч./ - София: Сава Михайлов, Света Троица/Вълчо Иванов/, СливницаНа 29.01.2018 г. /09:00 - 16:00 ч./ На 30.01.2018 г. /09:00 - 16:00 ч./ На 31.01.2018 г. /09:00 - 16:00 ч./ На 01.02.2018 г. /09:00 - 16:00 ч./ На 02.02.2018 г. /09:00 - 16:00 ч.; 09:00 - 13:15 ч./ - София: Света Троица/Вълчо Иванов/Община ИСКЪРНа 29.01.2018 Г. /09:00 - 16:30 Ч./ - София: Дружба На 29.01.2018 г. /09:00 - 16:00 ч./ На 30.01.2018 г. /09:00 - 16:00 ч./ На 31.01.2018 г. /09:00 - 16:00 ч./ - София: Дружба 1, Дружба 2, ОбиколнаНа 01.02.2018 г. /09:00 - 16:00 ч./ - София: Дружба 2, Дружба 2, Дружба 2На 02.02.2018 г. /09:00 - 16:00 ч./ - София: Дружба 2, Дружба 2Община Красна ПолянаНа 30.01.2018 г. /09:15 - 16:30 ч./ - София: 709-та/Красна Поляна/, Богданица/Кр.Поляна/, Братин Дол, Възкресение/Стоян Лепоев/, Доростол, Иван Гарванов/Бръшл-Воронеж, Кубан/Царево Село /Ник.Зане, Лайбниц, Лвов, Народоволец, Несебър, Рижки Проход, Стрезимировци, Суходолска, ЧемерикаНа 31.01.2018 г. /09:00 - 16:30 ч./ - София: РазсадникаОбщина Красно СелоНа 29.01.2018 г. /09:00 - 16:00 ч./ - София: Балканджи Йово, Белите Брези, Нишава/Георги Аврамов/На 30.01.2018 г. /09:00 - 16:00 ч./ - София: Белите Брези На 31.01.2018 г. /09:00 - 16:00 ч./ - София: Ворино/Ат.Дамянов/, Княгиня Клементина/Д.МиланоНа 01.02.2018 г. /09:00 - 16:00 ч./ - София: Княгиня Клементина/Д.Милано, Кюстендил/Атанас Ненов/, Кюстендил/Атанас Ненов/, Кюстендил/Атанас Ненов/На 02.02.2018 г. /09:00 - 16:00 ч./ - София: Кюстендил/Атанас Ненов/, ЛагераОбщина КремиковциНа 29.01.2018 г. /09:00 - 16:15 ч./ На 30.01.2018 г. /09:00 - 16:15 ч./ На 31.01.2018 г. /09:00 - 16:15 ч./ На 01.02.2018 г. /09:00 - 16:15 ч./ На 02.02.2018 г. /09:00 - 16:15 ч./ - Долни Богров: 1, 1, 10, 10, 12, 13, 14, 15, 15, 16, 16, 20, 21, 25, 3, 3, 35, 4, 5, 5, 8, 9, ІХ-356 Кв.18, УПИ IV-376 Кв.28На 29.01.2018 г. /09:00 - 16:15 ч./ На 30.01.2018 г. /09:00 - 16:15 ч./ На 31.01.2018 г. /09:00 - 16:15 ч./ На 01.02.2018 г. /09:00 - 16:15 ч./ На 02.02.2018 г. /09:00 - 16:15 ч./ - София: 1-ва, 12-та/Враждебна/, Долни Богров, Долни Богров, КремиковциНа 29.01.2018 г. /08:45 - 09:30 ч./ На 30.01.2018 г. /15:15 - 16:30 ч./ На 01.02.2018 г. /08:45 - 09:30 ч./ На 02.02.2018 г. /08:45 - 10:00 ч.; 15:00 - 16:30 ч./ - София: II-648, Кв.29б/Челопечене/, Ангел Маджаров /Челопечене/, Б.Викторов /Ботунец 1/, Балкан, Балкан /Ботунец 1/, Борис Петров /Челопечене/, Ботунец 1, Ботунец 2, Българка /Ботунец 1/, В.Николов /Ботунец 1/, Васил Левски, Васил Левски /Ботунец 1/, Вачова /Челопечене/, Витиня, Витиня /Ботунец 1/, Гилица /Ботунец 1/, Гилица /Челопечене/, градина /Челопечене/, Димитър П. Димитров /Кв. Челопечене/, Доло /Челопечене/, Зорница /Ботунец 1/, Извор /Ботунец 1/, Искър /Ботунец 1/, Йордан Димчев /Челопечене/, Карашка /Челопечене/, Кежова /Челопечене/, Китка /Челопечене/, Кокиче /Челопечене/, Комсомолска /Челопечене/, Кремиковско Шосе, Латинка /Челопечене/, Лесновска /Челопечене/, Манастира /Челопечене/, Михаил Гелев /Челопечене/, Мусала /Ботунец 1/, Надежда /Ботунец 1/, Отец Паисий /Ботунец 1/, Панова /Челопечене/, Петър Христов /Челопечене/, Пи 129002/Челопечене/, Ридо /Челопечене/, Свобода /Ботунец 1/, Септемврийци /Челопечене/, Слънчево Утро /Челопечене/, Спортист, Спортист /Челопечене/, Ст.Костов /Ботунец 1/, Стари Искър /Челопечене/, Старо Селище /Челопечене/, Стойно Кръстев /Челопечене/, Стопанска /Челопечене/, Стопански Двор, Стоян Шонев /Челопечене/, Тракийска Могила /Ботунец 1/, УПИ I-145а, Кв.18, УПИ VI-670/Челопечене, Чавдар Войвода /Челопечене/, Челопечене, Шопска /Ботунец 1/, Шопска Комуна /Челопечене/, Яне Стоянов /Челопечене/На 29.01.2018 г. /09:30 - 16:30 ч./ На 30.01.2018 г. /09:30 - 15:30 ч./ - София: Стоян Шонев /Челопечене/, Челопечене, Челопеченско ШосеНа 29.01.2018 г. /08:45 - 09:30 ч.; 09:30 - 16:30 ч./ На 30.01.2018 г. /09:30 - 15:30 ч.; 15:15 - 16:30 ч./ На 01.02.2018 г. /08:45 - 09:30 ч./ На 02.02.2018 г. /08:45 - 10:00 ч.; 15:00 - 16:30 ч./ - Челопеч: Александър СтамболийскиНа 29.01.2018 г. /08:45 - 09:30 ч./ На 30.01.2018 г. /15:15 - 16:30 ч./ На 01.02.2018 г. /08:45 - 09:30 ч./ На 02.02.2018 г. /08:45 - 10:00 ч.; 15:00 - 16:30 ч./ - Челопечене: ВтораОбщина ЛозенецНа 29.01.2018 г. /09:00 - 16:00 ч./ - София: Добри ВойниковНа 30.01.2018 г. /09:00 - 16:00 ч./ - София: Кораб Планина/Илия Филипов/, Черни ВръхНа 02.02.2018 г. /09:00 - 16:00 ч./ - София: Драгалевска, Цанко ЦерковскиОбщина ЛюлинНа 29.01.2018 г. /09:20 - 15:15 ч./ На 30.01.2018 г. /09:20 - 15:15 ч./ На 31.01.2018 г. /09:20 - 15:15 ч./ - София: Люлин 2Община МладостНа 29.01.2018 г. /08:00 - 16:15 ч.; 09:15 - 16:00 ч./ На 30.01.2018 г. /08:00 - 16:15 ч./ На 31.01.2018 г. /08:00 - 16:15 ч./ На 01.02.2018 г. /08:00 - 16:15 ч./ На 02.02.2018 г. /08:00 - 16:15 ч./ - София: Младост 4 На 29.01.2018 г. /08:00 - 16:30 ч./ - София: Младост 1, Младост 1На 29.01.2018 г. /09:00 - 16:00 ч./ - София: Младост 1, Младост 4, Младост 4На 30.01.2018 г. /08:00 - 16:30 ч./ - София: Младост 1, Младост 2На 30.01.2018 г. /09:00 - 16:00 ч./ На 31.01.2018 г. /09:00 - 16:00 ч./ - София: Младост 1 На 31.01.2018 г. /08:00 - 16:30 ч./ - София: Младост 3Община НадеждаНа 30.01.2018 г. /09:00 - 16:30 ч.; 09:15 - 16:30 ч./ - София: Надежда 4 На 31.01.2018 г. /09:15 - 16:30 ч./ - София: ул.Добри ЧинтуловНа 01.02.2018 г. /09:00 - 16:30 ч./ - София: Христо Силянов/Бородински БНа 01.02.2018 г. /09:15 - 16:30 ч./ - София: Ломско Шосе На 01.02.2018 г. /09:30 - 15:15 ч./ - София: Надежда 3Община Нови ИскърНа 29.01.2018 г. /09:00 - 16:15 ч./ На 30.01.2018 г. /09:00 - 16:30 ч./ На 31.01.2018 г. /09:00 - 16:15 ч./ На 01.02.2018 г. /09:00 - 16:15 ч./ На 02.02.2018 г. /09:00 - 16:15 ч./ - Войнеговци: 11884.5964.154, 577, В.З Воинеговци Кл. В Стб, В.З. Войнеговци, Горска Поляна/Септември/, Имот, Магарански Ливади, местностМагарински Ливади, местностЧучурката, местност Пясъчна Кариера, ПИ 2 Кв.Б-14-6 -Б Стълб 133, ПИ312, Стара Планина/Венче НайденоНа 29.01.2018 г. /09:00 - 16:15 ч./ На 30.01.2018 г. /09:00 - 16:30 ч./ На 31.01.2018 г. /09:00 - 16:15 ч./ На 01.02.2018 г. /09:00 - 16:15 ч./ На 02.02.2018 г. /09:00 - 16:15 ч./ - Нови Искър: 359, ул. Кочо Честименски, М.Средни Рид Пл 12, местностВонеговци, С.Войняговци, М.Средни Рид, Св.Св.Кирил и МетодийНа 29.01.2018 г. /09:00 - 16:15 ч./ На 30.01.2018 г. /09:00 - 16:30 ч./ На 31.01.2018 г. /09:00 - 16:15 ч./ На 01.02.2018 г. /09:00 - 16:15 ч./ На 02.02.2018 г. /09:00 - 16:15 ч./ - София: В.З. Войняговци ПИ №11884.5963.1Община ОборищеНа 29.01.2018 г. /09:00 - 16:30 ч./ - София: Искър На 30.01.2018 г. /10:00 - 12:00 ч./ - София: Велико Търново/Г.Г.Деж/, Проф.Асен Златаров, ШипкаНа 31.01.2018 г. /11:00 - 15:30 ч./ - София: Кракраь Оборище, Янко СакъзовНа 02.02.2018 г. /09:00 - 16:30 ч./ - София: Проф.Асен ЗлатаровНа 02.02.2018 г. /09:15 - 16:30 ч./ - София: Кракра На 02.02.2018 г. /09:30 - 15:30 ч./ - София: Дондуков Корсаков КнязОбщина Овча КупелНа 29.01.2018 г. /09:30 - 15:30 ч./ - София: 745-та/В.З.Горна Баня Овча Купел/, 747-ма/Овча Купел/, 748-ма/Овча Купел/, Босилек, Кукуряк/651-ва/, Кърпикожух/744-та/, Лиза Кало, Лиляче/Лиза Кало/, Месечинка/745-та/На 29.01.2018 г. /12:00 - 16:15 ч./ - София: Букет, Никола Петков/П.Напетов/, Обиколна, Овча Купел, Овча Купел 2На 30.01.2018 г. /09:00 - 12:00 ч./ - София: Пирин, Прохладен КътНа 31.01.2018 г. /09:00 - 12:00 ч./ - София: Акад.Михаил Маджаров, Никола Петков/П.Напетов/, Проф. Иван СпасовНа 31.01.2018 г. /09:00 - 12:30 ч./ - София: Буен Поток, В.З. Горна Баня, УПИ І-707, Кв.3, Велик Завет, Войнишка Песен, Горна Баня, Дъга, Ехо, Каменист Път, Кристал, Лазурно Утро, Люлинско Поточе, Маркова Баня, Мечово Усое, Нестинарка, Овча Купел, Патриот, Пладнище/Рилски Партизани/, Равнище/Кънчо Стоилов/, ЧардаклияНа 31.01.2018 г. /12:30 - 16:00 ч./ - София: Акад.Михаил МаджаровОбщина ПанчаревоНа 29.01.2018 г. /09:30 - 13:30 ч./ На 30.01.2018 г. /09:30 - 13:30 ч./ - Бистрица, Общ. Столична: 101-ва, 114, Бистришка Четворка/68-ма/, Бистришко Шосе ПИ 04234.6941.43, Вилна Зона Бистрица, Вилна Зона Манастира, М.Бялата Кал В.З Бункера, Спортист/3-та/На 29.01.2018 г. /09:30 - 13:30 ч./ На 30.01.2018 г. /09:30 - 13:30 ч./ - София: Бистришко Шосе, Бистришко ШосеНа 01.02.2018 г. /08:00 - 16:30 ч./ - Панчарево: 22-ра, Вукова Кория/Лиляна Димитро, Курията, Лешник/Румянцев/, Сини Вир, Стефан Петров, Урвич, Юри ГагаринНа 01.02.2018 г. /08:00 - 16:30 ч./ - София: Майор Юрий Гагарин, Сини ВирНа 02.02.2018 г. /08:00 - 16:30 ч./ - Панчарево: 22-ра, Елин Пелин/Ленин/, Руджери/В.Коларов/, Самоковско Шосе, Шуманец/Димитър Благоев/Община ПодуянеНа 29.01.2018 г. /08:30 - 16:30 ч./ - София: Васил Петлешков, Ген. Липранди, Скайлер, Хаджи Димитър, Хаджи ДимитърНа 30.01.2018 г. /08:30 - 16:30 ч./ - София: Лясковец, Хаджи ДимитърНа 31.01.2018 г. /08:45 - 16:30 ч./ На 02.02.2018 г. /08:30 - 16:30 ч./ - София: Ангел Войвода, Немирович Данченко, Проф.Иван Шишманов, СопотНа 31.01.2018 г. /09:00 - 15:00 ч./ - София: Сухата Река Бл.93 Вх.АНа 01.02.2018 г. /08:30 - 16:30 ч./ - София: Ангел Войвода, Гинци, Лясковец, Немирович Данченко, Проф.Иван Шишманов, Сопот, Стефан Караджа, Хаджи ДимитърНа 01.02.2018 г. /09:00 - 15:00 ч./ - София: Сухата Река Бл.93 Вх.Б, Хаджи Димитър Бл.112аНа 02.02.2018 г. /08:30 - 16:15 ч./ - София: Проф.Иван Шишманов, Стефан Караджа, Теофил ГаневНа 02.02.2018 г. /09:00 - 15:00 ч./ - София: Сухата Река Бл.93 Вх.ВНа 02.02.2018 г. /10:30 - 15:30 ч./ - София: Васил Петлешков, Въстаник, Д-Р Алберт Лонг, Ильо Войвода, Кочо Честименски, Макгахан, Панайот Хитов, Панайот Хитов/Вела Пеева/, СкайлерОбщина СердикаНа 31.01.2018 г. /09:15 - 13:30 ч./ - София: Дунав, Тимок/Васка Ненчева/Община СредецНа 29.01.2018 г. /10:00 - 16:00 ч./ - София: Проф.Фритьоф НансенНа 30.01.2018 г. /09:00 - 16:30 ч./ - София: 6ти Септември, Г.С.Раковски , Ген. Гурко, Света Неделя/Вл.Ил.Ленин/, Хан КрумНа 30.01.2018 г. /12:00 - 16:15 ч./ - София: Лавеле, Позитано, Света Неделя/Вл.Ил.Ленин/, Света СофияНа 31.01.2018 г. /09:00 - 16:30 ч./ - София: Проф.Никола Михайлов/Ален М, Хан КрумНа 31.01.2018 г. /10:00 - 16:00 ч./ - София: Цар Иван Асен II На 01.02.2018 г. /09:00 - 16:30 ч./ - София: Данте, Проф.Никола Михайлов/Ален МНа 01.02.2018 г. /10:00 - 16:00 ч./ - София: Евлоги и Христо ГеоргиевиНа 02.02.2018 г. /09:00 - 16:30 ч./ - София: Васил ЛевскиОбщина Студентски ГрадНа 29.01.2018 г. /09:00 - 16:00 ч./ - София: 2-ра,5-та,6-та,7-ма,8-ма Улица на Малинова Долина, Акад.Борис Стефанов/Ан.Найд, Андрей Ляпчев, Витоша, Дървенишка Река, Жеко Войвода, Зелена Поляна, Климент Охридски, Проф.Георги Брадистилов, Проф.Христо Вакарелски, Студ градНа 29.01.2018 г. /09:00 - 16:30 ч./ - София: Дървеница На 29.01.2018 г. /09:30 - 14:00 ч./ - София: Симеоновско ШосеНа 30.01.2018 г. /09:00 - 16:00 ч./ - София: Андрей Ляпчев, Витоша, Дървенишка Река, Жеко Войвода, Зелена Поляна, Климент Охридски, Малинова Дол: Ул:5,6,7,8, Стефан Младенов, Студ. градНа 30.01.2018 г. /09:30 - 13:00 ч./ - София: 21 Век/449-та Студентска/На 31.01.2018 г. /09:00 - 16:00 ч./ - София: Акад.Борис Стефанов/Ан.Найд, Акад.Йордан Трифонов, Витоша, Дървенишка Река, Жеко Войвода, Зелена Поляна, Климент Охридски, Климент Охридски, Малинова Долина ул.:2,5,6,7,8, Проф.Георги БрадистиловНа 31.01.2018 г. /09:15 - 16:00 ч./ - София: 1-ва Кв.Мал.Долина/Студентс, 1-ва/ В.З. Малинова Долина/, 1-ва/Студентска/, 181-ва/Младост/, 182-ра Кв.Мал.Долина/Младос, 186-та Кв.Мал.Долина/Младос, 2-ра /Кв.Мал.Долина-Студентски град/, 3-та /Кв.Мал.Долина/Студентски град, 4-та Кв.Мал.Долина/Студентс, 5-та Кв.Мал.Долина/Студентс, 6-та Кв.Мал.Долина/Студентс, 7-ма Кв.Мал.Долина/Студентс, 8-ма /Кв.Мал.Долина-Студентски град/, Инж. Стоимен Сарафов, Климент Охридски, Константин Муравиев, М.Малинова Долина-Изток, Малинова Долина, Младост 4, Околовръстен Път, Росянка/710-та/, Св. Климент Охридски, Станимир СтанимировНа 01.02.2018 г. /09:00 - 16:00 ч./ На 02.02.2018 г. /09:00 - 16:00 ч./ - София: Проф.Георги Брадистилов, Симеоновско Шосе/Вол.Шосе/Община ТриадицаНа 31.01.2018 г. /09:00 - 16:00 ч./ - София: Дойран, Дойран", "date": "2018.01.27", "title": "Вижте къде ще спира токът в София (Планирани прекъсвания на ЧЕЗ в периода 29 януари - 2 февруари)"}
{"url": "https://offnews.bg/nashite-avtori/koravi-vremena-razkaz-ot-zdravka-evtimova-673676.html", "text": "Голяма съм, стърча над мъжете като кътник над останалите зъби, и съм яка.- Как можа да станеш такава скала? - разправя мама. - Баща ти дребен, до шията ми стига. Мършав – вретено! Само варено му готвех, защото стомахът го мъчеше и все лъжеше, че ще псовиса, но си живееше и още как. Аз също съм дребна, а ти - камбанарията на църквата!Баща ти с право се съмнява, че не си негова семка. То пък неговите семки ли бяха? Все нещо го болеше и все парите му бяха малко, та от време на време може към други мъже да съм се накланяла - разправя майка ми. - Болен мъж, макар и пълен с пари, не чини. Въобще не зная ти защо толкоз го обичаше тоя болник. Когато той пъшкаше омотан и вмирисан на отвари и одеяла, ти седеше до главата му и пееше.Хем широко, хем ужасно звънти това твое гласище. Мисля, че на Гърбавия Геро си се метнала. Той стърчеше над всички в града като паметника на Христо Ботев, и пееше хубаво, макар че повечето време не му се разбираше ни дума, защото беше пиян.Той, щерко, болникът, много те обичаше. В гроба си да се пържи дано, дано дълго го ядат червеите и дано на оня свят не се отърве от калпавия си стомах! Не можеше да ме понася този човек и нищо пара не ми остави. И къщата приписа на тебе, и нивите, и мандрата, и шивашката фабрика, а аз сега само в ръцете ти гледам. И макар да се издигаш като байрак над нормалните хора, на мене си се метнала.И подир тебе керван мъже върви. Зная, че не са се засилили към теб, защото си много хубава и прелестна. Хич те няма откъм хубост, да го знаеш това от мене, Мано. За парите ти се лепят. Казват, че си плащала, а това е много глупаво за жена, дори това да си ти, моята щерка, висока до покрива на кметството. За всяко такси има пътници, винаги има закъсали, от мен го знай.Слушай, Мано - изтъкваше майка ми. – Сменяш ги, а не можа ни едно бебе да се завърти откъм тебе. Ялова си. Е, какво от това? Да не ти пука. Не се знае дали жената е по-добре, ако цяла опашка от деца се влачи след нея като кашлица и никога не може да се отърве от мръсните им чорапи. Мисля, че е по-добре дето си такава, каквато си.Яловата Мана, така ми викат на юг от Витоша, а може би дори и в Кюстендил, но хич не ме е грижа за това. Заводът за кристални сервизи спусна кепенци – уж временно, фабриката за ръчни колички затвори за зимата, затова ония мъже, дето не се бяха уредили да берат маслини в Испания и не се ровеха по новите линии на метрото в София, нямаха нищо против да изкарат някоя и друга пара от мен. Знаех кой колко струва. Уважавам хора като тревата на къра - упорита и мършава през лятото, пълна с тръни и змии. Тогава нарочно виках Стоичко, който навремето беше танкист - толкова дребен, че дори и собствената му жена беше по-едра от него - пъргав като невестулка.Както всички нормални хора седеше без работа през зимата, а лятото се хващаше зидаро-мазач. При мен за една нощ изкарваше толкова, колкото печелеше на строежите за цял месец. Когато жена му ме срещнеше на улицата, вместо да ме кълне, както постъпи първия път, когато пратих да докарат Стоичко в къщата ми, тя започна да ми казва: “Добър ден, госпожо Мано“, после отстъпваше на крачка от мен, покланяше се бързо и се усмихваше – така благодарно, че ми се искаше да й светна един по врата. Хич не ме беше грижа за дивите й хлапета, които тя понякога пращаше да изчистят къщата ми. Пъхвах и на тях по няколко лева в джобчетата или им давах шоколад в найлонови пликчета, и те щом ме зърнеха по улицата, махаха с ръце и нахилени широко, крещяха:- Госпожица Мана! Госпожица Мана!Жената на Стоичко ми изпращаше пирожки, завити в стари вестници, с благодарствени писма с много грешки, без нито един препинателен знак между думите:В Радомирско всичките мъже бяха по-ниски от мен. Ребрата им се четяха, но бяха жилави. Хранеха се с боб, леща, картофи, а доброто месо пазеха за децата. Понякога канех у дома Тано, бивш багерист в рудника за евтини въглища около Перник. Но дори евтини, народът изчопли от баира всичко до последното въгленче, в мината остана кал, после дъждът запълни дупките, които някога бе копал Тано. Сега хендеците, пълни с дъждовна вода, полека се заблатиха. Не зная откъде там се напъхаха жаби - толкова много жабоци, които постоянно се деряха - денем и нощем. Затова вместо “Мината”, хората започнаха да наричат планината “Жабата\". Целият изкорубен от миньорите хълм стана жаба, която се скъсваше да квака с камъните си, с изсъхналите дървета, с калните пътища, изкопани от камионите преди години.Когато Тано беше пиян, направо го оставях пред циментовата порта на пътя. Моето място е голямо, заградено е със стена два метра. Вътре има една грамадна къща, бяла като януари с всичките му вихрушки, преспи и виелици. В къщата съм само аз, но някакво момиче от близките села си отворило устата, че си търся икономка. Затова не мога да се отърва от жени. Колкото метра е дълга стената около двора ми, толкоз дами се наредили край нея на опашка да работят при менe – ама красавици, ще речеш, че Радомир е градът с най-блестящите жени в България. Щом се покажа сутрин, аз обичам да си обхождам земите и мандрата - яхам коня Боздуган или скачам в джипката - мощна е повече от всичките мъже в окръга - и щом се покажа да се метна в нея, жените викат:- Госпожице Мана, наемете ме за икономка. Аз говоря английски, госпожице Мана. Аз пък готвя италиански манджи.Майка ми им казва с един високоговорител:- Момичета, идете си. Мана не ще икономка. Тя ще назначи Тано или Стоичко.Грижа ме е само ясно за кого. Единствено той е по-висок от мен с два сантиметра.Но жена му умря. Тя също се редеше с ония хубавелките пред вратата ми и разправяше: - “Госпожице Мано, виж ме, виж ме. Силна съм! Мога да кося”, но аз никак не исках да гледам мършавите й ребра, нито гърдите й. Знаех, че от тях още тече мляко. Току-що бе родила трета дъщеря, и никой наоколо не можеше да каже откъде я бе прихванала. Мъжът й Тано се люшкаше, все пиян-залян, а в дните, когато не беше, аз щедро му плащах за това, че е по-висок от мен. Съмнявах се, че третата щерка на тази жена ще е висока като Тано.Веднъж тя ми донесе детето. Видях, че е толкоз голямо и синеоко като моята ангорска котка Михаил, затова я повиках, тази тънка жената на Тано, при себе си. Да я нахраня. Тя литна да ме целуне от благодарност, но аз викам: - “Стой, спри се!”Като ме пипна, ръката й гореше, очите й бяха пещи, в тях нещо бучеше и се трошеше. Личеше, че скоро ще си замине тази жена. „Не искам нищо от тебе - казах й. - Ходи ей там. Легни да поспиш.” Тя не можа да отиде до леглото. Падна на пода и аз си рекох, че ще вземе да ритне камбаната и ще псовиса в къщата ми.Закарах я с джипката до доктор Господинова. Тя се наведе над болната и каза, че била умряла. В гърдите й още имаше мляко и аз си рекох - кой ще храни сега онова бебе, синеоко като моя котарак Михаил? Както и да е, пратих да доведат Тано. Все пак мъж е на тая мъртва жена. Предупредих го да не е пиян, защото ако е, го отпращам като ръждива продънена кофа на улицата пред стоманената порта. Той не беше пиян. Нахраних го с кекс, дадох и ракия и се радвах десетина минути, че е по-висок от мен. Но по едно време той взе, че ревна.Измокри ми и чаршафа, и дюшека. „Защо, бе?” питам аз, а той още по-силно реве. Пиян като куче, не може да спре. Никога човек не бе плакал такъв плач при мен.- Жената умре и няма какво да продавам вече от къщата - разправя ми той. – Дори Аго вехтошаря не ще даде двайсе лева за децата. Най-ми е жал за глупавото, първото ... само то е мое. Така ще си умре, горкото. Искаш ли, Мано, да го вземеш? Всеки ден ще те обичам по колкото искаш и няма да ти искам ракия, Мано, за любовта. Но ти вземи Глупавото. Вземи го, Мано.- Къде са другите две деца на жена ти? - питам го аз.- Ами мисля да ги дам на вехтошаря Аго да ги гледа. Ще крадна нещо за него, ако се съгласи. Може да им намери за майка някоя друга ялова жена като тебе.- Слушай какво - казвам му аз. - Аз съм те викнала да си по-висок от мене, а не да ми ревеш.- Жена ми умря - разправя той. – Онова синеокото, последното, е виновно. Роди се и й отрови кръвта. Тя издъхна. Оставих ги и трите на пода. У нас вкъщи вече няма нищо за продаване.- Как така ги остави на пода!…Да не се казвам Мана, ако не уредя тази работа. Веднага се обаждам на момичето, което ми чисти. Много е свястна, моя съученичка. Тя с манджите си докарва в къщата ми цяла Италия. И Калабрия, и Рим и Севиля – целия италиански ботуш побира това момиче в тигана и тенджерите ми. Сутрин ям Сицилия, на обяд Милано, а вечер замезвам с Неапол. Та взех, че платих на момичето да докара зарязаните деца - не че пет пари давам за някакви ревли, искам да погледна синеокото като моя котарак Михаил. Второто въобще не съм го виждала. Казват, че било с черни като въглища очи, пустиня и жега имало в него. Не може да оставиш деца в стая, дето Тано е откъртил паркета и го е продал за две ракии. Момичето, което ми чисти и докарва при мен Рим три пъти на ден, се върна и вика:- Къщата на Тано е празна. Няма ни едно дете, госпожице Мана.- Глупавото! Къде е ми глупавото! - взе да се гърчи на масата ми Тано.Ми аз ли съм виновна, че му го няма? Не съм го правила аз, не съм му съблякла кирливата дрешка да я продам на вехтошаря Аго.- Трай - казах му. - Млъкни. Ще дам награда и ще ми докарат хлапетата тук след половин час.“Госпожице Мана, може ли да довеждам Глупавото при тебе? Само за малко – беше ми се примолил преди седмица дангалакът. - Като го гледам няма да пия. Издържам да не пия само като гледам това тъпо хлапе.”Разреших да го доведе.- Ти си луда! – отбеляза мама. – И Гърбавия Геро беше прост като тебе.Хлапето беше запъртъче отвсякъде. Мълча като дъска. На ръст има няма колкото моя котарак Михаил. По лицето на дребното познах очите на оная жена, дето бе умряла заедно с млякото в гърдите си.Тано бършеше лице с лакът, въпреки това сълзите му капеха като сачми върху чаршафа. Дюшекът ми бе мокър, той пиеше и плачеше.След малко момичето, моята експертка и готвачка Изабела, дойде с полуголо бебе в едната си ръка. Познавам го това, синеоко като котарака Михаил, сгърчило се - сух комат хляб. В другата си ръка Изабела стискаше друго дете - с дълга, сплъстена черна коса, само с една разкопчана ризка. Мургаво, с малко като слива лице и очи черни - пресъхнали кладенци. На две крачки след Изабела крачи дребно диване, голо, тънко. Ребрата му се четат като реотани на електрическа печка, лицето му същото като оная жена, която отнесе млякото си на Господ, вместо да даде да суче на синеокото.- Глупавото! Глупачето ми! - Тано захвърли отвратителната ракия, скочи и както хлипаше мокър върху голия дюшек, полетя към мършавото хлапе. То се сви страхливо, стиснало в ръка роклята на момичето, което знаеше къде е Италия и ми готвеше ту Милано, ту Сицилия всеки ден.- Тате - избъбри глупавото.Не знаех какво да правя - трите хлапета изведнъж ревнаха в един глас, а аз съм напълно ялова жена. Имах само котка, кон и две кучета. Никак не знаех какво да сторя с тия трите, дребните.- Моля ти се, госпожице Мана, моля ти се - захленчи Тано, притиснал така здраво Глупавото до гърдите си, че се уплаших да не изпотроши ребърцата му. - Нека това да остане при тебе. Ако го вземеш, ще те обичам като господ - съвсем без пари, съвсем без ракия. Повече от господ ще те обичам, само нека остане при тебе!- Ами другите две? - попитах аз. – Какво да ги правя синеокото и кафявото?- Ти си ненормална – би отбелязала мама, но не го направи, защото отдава се беше преместила в Перник при един шлосер вдовец.- Ами... - обади се момичето, което се разбираше с Италия както със своята майка. - Да викна ли вехтошаря Аго?", "date": "2018.01.27", "title": "Корави времена: разказ от Здравка Евтимова"}
{"url": "https://offnews.bg/obshtestvo/slanchevo-dnes-zatopliane-ot-ponedelnik-673641.html", "text": "Слънчево и почти тихо ще е времето днес. От понеделник започва затопляне. Максималните температури ще бъдат между 1 и 4 градуса в Северна и между 3 и 8 градуса в Южна България.  По Черноморието на места ще има мъгла или ниски облаци, разкъсване на облачността ще настъпва около и след обяд. Максималните температури на въздуха ще бъдат 4-5 градуса, а на морската вода 6-7 градуса. Вълнението на морето ще е един 1-2 бала.Над планините също ще грее слънце, ще духа слаб, по билата до умерен северозападен вятър. Максималната температура на височина 1200 м ще бъде около 4 градуса, на 2000 м - около 0 градуса. В неделя ще се появи северозападен вятър, който в понеделник ще е временно ще е силен. Бързо ще се затопли; минималните температури вече ще са близки до 0 градуса, а максималните - близки до 10 градуса.", "date": "2018.01.27", "title": "Слънчево днес, затопляне от понеделник"}
{"url": "https://offnews.bg/sviat/moshten-vzriv-v-kabul-ima-zaginali-i-raneni-obnovena-673692.html", "text": "Мощна експлозия разтърси центъра на афганистанската столица Кабул, където са разположени повечето правителствени сгради и чужди посолства, предадоха световните агенции. Най-малко 95 души са убити, а над 150 са ранени, информира АП, като цитира говорител на афганистанското вътрешно министерство.Нападателят е използвал линейка, за да премине през контролен пункт на силите за сигурност. Той  казал на полицаите, че кара пациент в близката болница. Атентаторът задействал експлозивите си при втори контролен пункт.Талибаните са поели отговорност за атентата. Атаката в Кабул става само седмица, след като беше нападнат хотел „Интерконтинентал”. Тогава повече от 20 души бяха убити и талибаните поеха отговорност. Няма пострадали български граждани при терористичната атака с кола-бомба в афганистанската столица Кабул. Служителите в българската дипломатическа мисия са невредими, информира Външно министерство. ", "date": "2018.01.27", "title": "Мощен взрив в Кабул, има загинали и ранени (обновена)"}
{"url": "https://offnews.bg/obshtestvo/polovin-balgaria-e-v-gripna-epidemia-673683.html", "text": "Половин България вече е в грипна епидемия, от днес такава е обявена и в София. Стотици училища остават затворени заради извънредната ваканция.Училищата в столицата ще останат затворени заради грипа общо 11 дни - до 6 февруари включително, заради междусрочната ваканция, която се запазва.В областите с обявена грипна епидемия се ограничават детските и женските консултации, ваксинациите и свижданията в болниците.", "date": "2018.01.27", "title": "Половин България е в грипна епидемия"}
{"url": "https://offnews.bg/obshtestvo/5000-patnitci-poveche-v-avtobusite-sred-tiah-i-fandakova-zaradi-mras-673685.html", "text": "Около 5 000 души повече са се качили на автобус вчера, след призива на Столична община да слязат от колите, заради мръсния въздух в София. Сред тях и столичният кмет Йорданка Фандъкова, който пристигнала от дома си в Манастирски ливади до Орлов мост с рейс 76, разказа тя по Нова тв. В този сезон най-сериозен замърсител е битовото отопление, уточни обаче Фандъкова. Не е възможно инспекторите на Столична община да влязат в домовете на хората, за да проверяват какво се гори. Друг е въпросът с Виетнамските общежития, които са собственост на общината, там правим периодично проверки, допълни кметът. Тези сгради предстои да се съборят, работим по план, няма как да стане по-бързо, заяви още Фандъкова. Дългосрочните мерки в нашата програма са над 100 - това са стротелството на метрото, по-добър градски транспорт, увеличаване на зелената система, обясни кметът. Тя посочи като пример изграждането на Новата гора на София. Заложили сме повече средства за миене на улиците, но все пак се съобразяваме със средствата, защото те идват от таксата за отпадъци, и разбира се, с времето, каза още Фандъкова. Зеленият билет може да бъде пуснат веднага, надявам се да не се налага, заяви Йорданка Фандъкова. Столична община: Мръсен въздух и днес, гасете двигателя при престой", "date": "2018.01.27", "title": "5000 пътници повече в автобусите, сред тях и Фандъкова, заради мръсния въздух"}
