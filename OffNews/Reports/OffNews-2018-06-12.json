{"url": "https://offnews.bg/politika/sadbata-mi-kato-ministar-zavisi-ot-tova-kakvo-shte-napravim-za-horata-682503.html", "text": "Съдбата ми като министър зависи от това какво ще можем да направим за хората с увреждания. Това заяви социалният министър Бисер Петков. Той подаде оставка вчера, а като причина посочи невъзможността да овладее създалото се напрежение във връзка с исканията на родителите с деца с увреждания. Оставката му беше приета, но днес премиерът Бойко Борисов размисли и я отхвърли. Надявам се да имам необходимата подкрепа от страна на правителството и на премиера, това е смисълът да остана и да продължа работа като министър, коментира Петков пред журналисти. Той посочи, че продължава работата по исканията на майките на деца с увреждания.По думите на Петков това е и искането на премиера, затова той ще продължи с още по-големи усилия да работи в тази посока. Резултатът обаче, според Петков, зависи не само от социалния министър, а и от финансовия, и от премиера.Днес Петков се срещна с майки на деца с увреждания заедно с омбудсмана Мая Манолова. Според него до петък ще стане ясно ще бъде ли приет законът за личната помощ. Палатките пред парламента на този етап няма да се махнат, но до петък ще се спре разрастването на протестите в страната, обясни председателят на Конфедерацията за защита на правата на децата Вера Иванова, цитирана от БГНЕС.Тя изрази надежда, че няма да се стигне до разрастване на протестите в цялата страна, защото разумът ще надделее и становището, с което ще излезе социалното министерство, ще е в полза на достойното бъдеще на хората с увреждания.„Бисер Петков е първият министър, който реално ни обърна внимание и той тръгна да прави реформи, никой друг досега не го направи. Ние и затова тази сутрин написахме протестна декларация, че ще излезем на протест срещу правителството, ако министър Петков не бъде върнат на поста си, за да продължим работата си с него. Ние настояваме за спешния закон за личната помощ, защото той е животоспасяващ за децата ни. За всичко останало имаме търпение, защото виждаме, че се работи“, заяви Иванова.", "date": "2018.06.12", "title": "Съдбата ми като министър зависи от това какво ще направим за хората с увреждания, обяви Петков"}
{"url": "https://offnews.bg/politika/upravliavashtite-ramo-do-ramo-shte-se-braniat-ot-levitcata-i-preziden-682502.html", "text": "Всичко, което днес се изговори, цели нажежаване на политическо напрежение и острото противопоставяне на секторните политики. Това коментира председателят на парламентарната група на ГЕРБ Цветан Цветанов пред журналисти. От управляващата коалиция свикаха извънреден брифинг, за да отговорят на държавния глава Радев и да коментират решението на БСП да внесе вот на недоверие на тема \"Сигурност\".\"Президентът Радев използва всяка една възможност, за да се позиционира чисто политически\", коментира Цветанов по повод днешното изявление на държавния глава. , каза по-рано днес Радев по повод инцидента с падналия вертолет Ми-17.\"За пореден път той доказа, че е президент на БСП. Това, което се случва като позиция на БСП и позиция на президента Радев, го отдалечава от конституционните му правомощия да бъде обединител на нацията. Не знаем какво ще прави президентът Радев след четири години, когато му изтече мандата, но ние знаем, че ние отново ще носим отговорност за решенията, които трябва да се взимат\", обяви Цветанов.Председателят на парламентарната група на ГЕРБ е очаквал, че след инцидента \"всички ще замълчат и ще отдадат почит\".За голямо съжаление един такъв трагичен инцидент може да предизвика политическо противопоставяне. В тази посока преди да дадем отговор на всичко това, което беше зададено като дневен ред от опозицията и президента Радев, изказваме съболезнования на близките на загиналите пилоти, каза той.На президента дрехата, която конституционният законодател му е съшил, очевидно му се струва тясна. Само изпълнителната власт може да предлага бюджет, коментира министърът на финансите Владислав Горанов.Досега съм казвал доброжелателни думи за президента. Като за един начинаещ политик, бих го консултирал. Но в случая се използва трагичен случай за правене на евтина политика. Радев да заповяда в моето неделно училище, за да го науча как да се държи като истински държавник, коментира Волен Сидеров.Военният министър Красимир Каракачанов пък подчерта, че \"падналият хеликоптер в Крумово е най-новият от старата техника\".Първо трябва да помислим какво трябва да се направи оттук нататък. Лесно е да се върнеш назад 5-20 години и да кажеш какво е можело да стане. По-добре е, когато се случват подобни инциденти, да помислим как заедно можем да направим повече за отбраната, каза Каракачанов.По думите му всички въпроси за армията, свързани с пари, винаги са срещали подкрепата на премиера Бойко Борисов и на финансовия министър.Министърът на регионалното развитие Николай Нанков коментира изказването на президента, че мнозинството в парламента е прекратило модернизационните процеси, като в изходна точка е върнат проектът за купуване на нови изтребители, а това щяло да забави процеса с още две години. \"Предвидените стотици милиони къде изтекоха? Вместо да отидат за въоръжение и ремонт, те пак отидоха за саниране\", коментира по-рано президентът.\"Все повече се набива на очи изводът, че президентът контактува с хора, които хал хабер си нямат от държавно управление\", коментира министърът на регионалното развитие и добави, че няма по-деструктивно говорене от това на президента.\"Това е отново спекулация по темата саниране. За пореден път политиката за саниране е демонизирана и сатанизирана\", заяви Нанков.От управляващата коалиция коментираха и решението на БСП да внесе вот на недоверие на тема \"Сигурност\".\"Когато говорим за тема сигурност, нека БСП знаят, че те нямат никакво морално право да се изказват по тема \"Сигурност\". Когато беше първият управленски мандат на премиера „Борисов“, колко бяха отвличанията, убийствата, нивата на контрабанда, които се осъществяваха под вещото ръководство на тогавашното управление на БСП\", коментира Цветанов.Председателят на парламентарната група на \"Обединените патриоти\" Волен Сидеров пък заяви, че не е чул никакви мотиви от БСП за този вот.", "date": "2018.06.12", "title": "Управляващите рамо до рамо ще се бранят от левицата и 'президента на БСП' Радев"}
{"url": "https://offnews.bg/drugi/ministar-kralev-absoliutno-podkrepiame-vsichki-dejstvia-na-prokuratur-682505.html", "text": "Министърът на младежта и спорта Красен Кралев коментира пред медиите днешната пресконференция на прокуратурата във връзка с финансирането на Българската федерация по ски след официалното откриване на конференцията „Спортът за всички като средство за интеграция и мост между традиции и иновации“, последно събитие в сферата на спорта от Българското председателство в на ЕС.„Ние подкрепяме абсолютно всички действия на прокуратурата. Наясно сме с тази проверка от март месец. Предоставили сме всички документи, които са ни искали. Това са 16 класьора с папки, като има още 100 класьора, тъй като периодът, който се разглежда е много голям. За тях сме отправили покана до прокуратурата да изпрати свой служител, който да извърши проверка на документацията и на място. Това е огромен обем от информация, който обхваща работата на 8 различни екипа от 2003 г. до сега“, каза Кралев.Министърът добави, че може да коментира само периода, в който неговият екип е работил в ММС.„Правим всичко възможно максимално добре да контролираме начина, по който и федерациите, и клубовете разходват средствата си. Ние обаче не сме разследващ орган. Нашата дейност също се проверява от АДФИ и Сметната палата. Постоянно ни проверяват и сме под мониторинг. Ние съответно правим мониторинг на организациите, с които работим и ползват държавни средства. Отново подчертавам, че ние подкрепяме действията на прокуратурата и ще съдействаме напълно. След като има подаден сигнал и някакви съмнения, трябва да се стигне до края, за да може тези съмнения евентуално да отпаднат“, допълни министърът.Красен Кралев подчерта, че е сигурен в хората, с които работи и няма съмнения за злоупотреби.„Ние извършваме постоянно проверки на федерациите и клубовете по различните програми, по които ги финансираме и сме изключително строги и безкомпромисни. Мога да Ви дам няколко конкретни примера. Миналата година имахме установени нарушения в програмата „Спорт за децата в детските градини“. Веднага клубовете, които имаха нарушения възстановиха парите, а програмата беше спряна.„Научи се да плуваш“ е друга програма, в която установихме пропуски. Средствата бяха възстановени от клубовете, а програмата реформирана. Така че ние извършваме огромен по обем работа за контрол на клубове и федерации. Но в рамките на правомощията и компетенциите, които имаме. Спомнете си за федерацията по шахмат. Ние установихме, че там има злоупотреби. Прокуратурата още работи по този казус, но това е благодарение на нашата дейност“, каза Кралев.Министърът подчерта още, че проектите, с които кандидатстват федерациите и клубовете по отделните програми минават на одобрение от различни комисии. ММС подпомага финансово федерациите по програми за различни дейности – масов спорт, детско-юношески спорт, елитен спорт и домакинства.", "date": "2018.06.12", "title": "Министър Кралев: Абсолютно подкрепяме всички действия на прокуратурата"}
{"url": "https://offnews.bg/politika/balgaria-priema-novoto-ime-republika-severna-makedonia-no-postavi-usl-682510.html", "text": "Министерството на външните работи на Република България приветства постигнатата договореност между правителството на Република Гърция и правителството на Република Македония по въпроса за името.Това обявиха от пресцентъра на външното ни ведомство, след като преди минути македонският премиер Зоран Заев съобщи, че се е договорил с гръцкия си колега Алексис Ципрас за - Република Северна Македония. \"Република България е признала Република Македония с конституционното й име още януари 1992 г. и новото име Република Северна Македония не следва да бъде интерпретирано като основание за евентуална промяна на съществуващите граници или претенции към съседите относно език, култура, история и идентичност. МВнР ще настоява нашите две съседни, партньорски и приятелски държави да дадат гаранции, че в договора помежду им тези два принципа ще бъдат недвусмислено заявени и потвърдени\" - коментираха от министерството на външните ни работи.От ведомството посочват още, че с постигнатата договореност между Гърция и Македония се отваря пътят към европейската и евро-атлантическата интеграция на западната ни съседка - \"това е реален шанс в края на българското Председателство на Съвета на Европейския съюз да има напредък и хоризонт за започване на преговори за присъединяване\".Македонец - гражданин на Република Северна МакедонияИмаме историческо, вековно решение. Няма вече БЮРМ. Македонският език, македонският народ остават защитени завинаги, заяви македонският премиер Зоран Заев на пресконференция в сградата на правителството в Скопие тази вечер.Предложението за новото име обаче трябва да гласувано на референдум в Македония - той ще проведе през есента.Ако името Република Северна Македония бъде одобрено на референдума, следващата стъпка е на гръцкия парламент - той трябва да ратифицира договора между Атина и Скопие и даде зелена светлина за членството на Македония в НАТО.Договорът предвижда и потвърждаване на македонския език в ООН - македонски, macedonian. В новите документи за самоличност на македонците ще пише: \"македонец - гражданин на Република Северна Македония.\"Споразумението за името Република Северна Македония позволява да се направи ясно разграничаване между гръцката провинция Македония и страната, заяви гръцкият премиер Алексис Ципрас тази вечер.Той подчерта, че споразумението за името няма връзка с гръцкото културно наследство.Имаме добро споразумение със Скопие, което изпълнява всички условия, поставени от Гърция, категоричен е Ципрас.", "date": "2018.06.12", "title": "България приема новото име Република Северна Македония, но постави условия"}
{"url": "https://offnews.bg/obshtestvo/maturi-2018-zrelostnitci-prerazkazvali-viara-na-vaptcarov-drugi-pr-682476.html", "text": "Интересен подход към справянето с 41-а задача от матурата по литература са демонстрирали някои зрелостници тази година. Вместо да пишат есе или интерпретативно съчинение по стихотворението \"Вяра\" на Никола Вапцаров, те са решили да го... преразкажат.Как се преразказва стихотворение, остава загадка за широката публика, защото в днешната си пресконференция за резултатите от държавните зрелостни изпити през 2018 г. експертите на Министерството на образованието и науката само констатираха факта.Други дванадесетокласници също са предприели необичаен ход - след като са прочели изискването на задачата за написване на аргументативен текст, те просто са преписали стихотворението и, разбира се, са получили нула точки.Като цяло резултатите тази година са по-високи от миналогодишните, похвалиха се от МОН и дадоха пример с математиката. Там резултатите са най-силните от 2008 г. досега. Вероятно те са постигнати от възпитаници на същите  и , които през последните години бяха разтърсвани от скандали, , но с чиито медали от международни състезания и олимпиади тя се гордее.Максималните 100 точки имат 215 зрелостници на един от двата изпита. Миналата година 100 точки имаха 18 дванадесетокласници.Те се явяват на два задържителни ДЗИ - по български език и литература и предмет по избор.С по две пълни шестици са 59 зрелостници, а с по две отлични оценки – 5178 - с близо 600 повече от 2017 г.Близо 6500 са отличните оценки на матурата по български език и литература. Слаба оценка са получили 3025, което е с 862 по-малко от предишния випуск. Средният успех по предмета е добър (4,24), а на втората матура – много добър (4,50). По български език и литература зрелостниците са изкарали повече точки – 53,94 спрямо 52,57 през 2017 г.Зрелостниците се справят с правописа на съгласни звукове и пунктуацията в сложните изречения. Проблем за тях са слятото, полуслятото и разделното писане на думите и пунктуацията в простото изречение, е показал анализът на тестовете.От работилите по създаването на интерпретативен текст по стихотворението на Никола Вапцаров „Вяра“ близо 50% са предпочели да пишат есе, а интерпретативно съчинение – 32,7%.София и Смолян са първенци по резултати на матурата по английски език.В класацията по училища №1 е 91 Немска езикова гимназия в София.Следват 164 Испанска езикова гимназия в София и Езиковата гимназия в Пловдив.По високи са резултатите от миналата година по 9 от 14-те предмета, включително български, английски, география и математика.Анулираните писмени работи са 16.Нивото на трудност на матурите по всички предмети по години може да проследите .", "date": "2018.06.12", "title": "Матури 2018: Зрелостници преразказвали 'Вяра' на Вапцаров, други преписали стихотворението"}
{"url": "https://offnews.bg/obshtestvo/raneniat-pri-padaneto-na-voennia-helikopter-borden-tehnik-e-v-stabilno-682487.html", "text": "Състоянието на офицерски кандидат Алексей Каменов, който беше ранен при падането на военния хеликоптер в авиобаза „Крумово“, е стабилно. Това съобщи началникът на ВМА бригаден генерал професор д-р Венцислав Мутафчийски.При инцидента загинаха двама души - капитан Пламен Пантилеев и капитан Стоян Неделчев. Президентът Румен Радев, министърът на отбраната Красимир Каракачанов и началникът на отбраната генерал Андрей Боцев разговаряха с пострадалия борден техник и лично се запознаха със състоянието му.Те изказаха искрени съболезнования на семействата, близките и колегите на загиналите летци.Искам да изкажа благодарност към колегите в Пловдив, които са действали много адекватно, бързо и когато пристигна нашият екип, пострадалият вече беше оценен – каква е тежестта на травмите и възможността за транспортиране. Екипът пристигна около 02.30 часа в София, като до около 03.30 часа пациентът е обработен и качен в реанимация, поясни професор Мутафчийски.По думите му скенерът е потвърдил счупване на ребра в дясната гръдна половина и контузия на белия дроб.Все още не е достатъчно изяснен глезенът, но там повредата не е съществена и не е животозастрашаваща. Няма увреди в главата и органите в корема. Офицерски кандидат Каменов се намира в стабилно състояние, гръдната травма е средно тежка към тежка, кислородозависим е, но на този етап няма опасност за живота, напълно контактен и адекватен, поясни още началникът на ВМА.Преместването на пострадалия от пловдивската болница във ВМА се наложило заради гръдната травма, която по думите на професор Мутафчийски е изключително коварно медицинско явление.Тя има своето развитие през времето и то е към усложняване, а не към отшумяване. Ние много добре знаем за какво става въпрос и затова настояхме след като състоянието му позволява, да бъде транспортиран. Освен това здравето и живота на българските военнослужещи е задължение на ВМА, поясни още Мутафчийски.", "date": "2018.06.12", "title": "Раненият при падането на военния хеликоптер борден техник е в стабилно състояние"}
{"url": "https://offnews.bg/politika/karakachanov-iska-remont-na-vertoleti-v-terem-bez-obshtestvena-porachk-682490.html", "text": "Министърът на отбраната Красимир Каракачанов се обяви за промени в Закона за обществените поръчки, с които да се позволи по-бързият ремонт на военна техника в държавния завод \"Терем\". По-рано днес министърът посети оцелелия от катастрофата с Ми-17 пилот, който е настанен във ВМА.При трагедията в понеделник  капитаните Пламен Пантилеев и Стоян Неделчев. Засега причините за инцидента не са ясни, но от прокуратурата са категорични, че не става въпрос за човешка грешка. Каракачанов смята, че катастрофата е причинена от авария в опашния винт. Именно , показа проверка на OFFNews. „Според мен опашният винт е причината. Там е станала някаква авария. Но хеликоптерът е бил в изправност. Преди инцидента хеликоптерът със същия екипаж е бил поне половин час във въздуха. За деня нальотът на хеликоптера е над 3 часа, за вчерашния. Тоест хеликоптера не е дал никакви признаци да има някаква повреда, която е довела до това“, каза пред журналисти Каракачанов.Въпреки това той е убеден, че хеликоптерите трябва да бъдат ремонтирани в българските държавни заводи. В момента одържавеният \"Авионамс\" е зает и има поръчка за ремонта на други вертолети, а \"Терем\" имали възможност да поемат старата техника.\"Какъв е проблемът това да се случи без обществени поръчки, след което да има обжалване\", поясни министърът. Той даде пример с това, как последната поръчка за ремонт на хеликоптер била обжалвана от фирма, която няма интерес от такава поръчка. \"Опитът да ремонтираме следващия хеликоптер Ми-17 беше стопиран с абсолютно безсмислено обжалване. Планираме минимум три от хеликоптери Ми-17 да бъдат в изправност. Ако караме по същата процедура с тези обществени поръчки, няма да е скоро въобще. Всеки един от вас може утре да обжалва – всеки един, без значение дали е заинтересован, или не“, добави той.„Парадоксално е, когато Министерство на отбраната трябва да ремонтира своя собствена техника в свой завод и трябва да направи обществена поръчка. Това губи време. Това не е нормално. Трябва да отпаднат, когато става дума за национална сигурност, техника, свързана с отбраната, когато няма друга възможност“, каза още той, цитиран от \"Фокус\". Според командира на Военновъздушните сили ген.-майор Цанко Стойков инцидентът не е свързан с техническа неизправност. \"Техниката е била изправна преди полетите, на следполетните подготовки не е имало никакви забележки от летателния и инженерния състав\", заяви Стойков. Самата машина преминава ежемесечни прегледи. ", "date": "2018.06.12", "title": "Каракачанов иска ремонт на вертолети в Терем без обществена поръчка"}
{"url": "https://offnews.bg/sviat/17-godishen-balgarin-e-zapodozrian-za-ubijstvoto-na-15-godishno-momich-682514.html", "text": "17-годишен българин е основният заподозрян за убийството на 15-годишно момиче в Германия. До трагедията вчера се е стигнало след скандал между двамата, съобщава bTV.Жертвата Юлиана и бившият й приятел – 17-годишният Матю, са имали връзка около три години. Скоро обаче момичето прекратило отношенията им.В понеделник двамата са се срещнали в парка и разговорът приключил фатално за Юлиана. Убийството е извършено с нож.Днес Матю се е предал доброволно в полицията след европейска заповед за издирването му.17-годишният българин е познат на германската полиция за продажба на наркотици, кражби, причиняване на тежка телесна повреда и шофиране без книжка.Той е роден и израснал в България. Живеел е при родителите си в град Вирзен в Германия.", "date": "2018.06.12", "title": "17-годишен българин е заподозрян за убийството на 15-годишно момиче в Германия"}
{"url": "https://offnews.bg/ikonomika/vsichki-avtobusi-spirat-v-chetvartak-ot-14-do-15-30-chasa-682488.html", "text": "Браншовите организации в автобусния транспорт са категорично против законопроекта за Българската автомобилна камара и в случай, че той не бъде оттеглен, започва стачка.От бранша декларираха, че на 14 юни 2018 г. ще предприемат предупредителни стачни действия, които ще се изразяват в преустановяване превоза на пътници в цялата страна за от 14.00 до 15.30 часа. Ако и това не даде резултат, на 25 юни 2018 г. ще се премине към ефективни стачни действия до разрешаването на казуса. Според нея законопроектът противоречи на Конституцията, на Закона за автомобилните превози и на редица други нормативни актове.Скандалните според автобусния бранш текстове посочват за национален компетентен орган по прилагането на Регламент /ЕО/ 1071/2009 г. на Европейския парламент и на Съвета Българската автомобилна камара. Към настоящия момент национален компетентен орган по смисъла на този Регламент е ИА \"Автомобилна администрация\", респективно Министерство на транспорта.Незаконосъобразно е функции и дейности на ИА „Автомобилна администрация“ да бъдат изземвани и поверявани на Автомобилна камара, състояща се от преки конкуренти в сектора на обществен превоз на пътници. Още повече, че по смисъла на чл. 10 от Регламент /ЕО/ 1071/2009, функциите на компетентен орган се осъществяват от държавни органи, посочват от автобусния бизнес.Очаква се браншът сам да решава кой да бъде лицензиран и кой не, както и да осъществява контрол, защото очевидно според законодателя в ИА „Автомобилна администрация” са налице „съмнителни практики“. В същото време така предложения законопроект по никакъв начин не гарантира ясни условия за независимост и безпристрастност при правилата за допускане на нови участници на пазара, както и за защита на интересите на тези, които вече упражняват професията „автомобилен превозвач\", особено с оглед факта, че същият допуска възможността конкурент в бизнеса да бъде компетентния орган по прилагането на този закон, посочват от сдруженията в сектора.Според тях държавата абдикира окончателно от грижата за развитието, защитата и контрола върху автотранспортния сектор, а името „Българска автомобилна камара“ е било запазено още през февруари в Търговския регистър.Категорична е позицията и срещу създаването на една Автомобилна камара, в която да членуват превозвачите, извършващи обществен превоз на пътници и превозвачите, извършващи обществен превоз на товари.Необходими са самостоятелни структури, каквито насоки дава и Европейското законодателство, отразени в Регламент /ЕО/ № 1071/2009, Регламент /ЕО/ № 1072/2009 и Регламент /ЕО/ 1073/2009 на Европейския парламент и на Съвета от 21 октомври 2009 г.,относно общите правила за достъп до пазара на международни автомобилни превози. Проблемите на бранша на автобусните превозвачи са коренно различни от тези на товарните превози. Необходимостта от законодателни промени е различна за всеки един от браншовете, посочват автобусните браншови организации.", "date": "2018.06.12", "title": "Всички автобуси спират в четвъртък от 14 до 15,30 часа"}
{"url": "https://offnews.bg/temida/arestuvaha-sobstvenik-na-firma-za-mlechni-produkti-skril-900-000-lv-682493.html", "text": "Организирана престъпна група начело със собственик на голямо млечно предприятие е разбита във Велико Търново, съобщи зам.-шефката на спецпрокуратурата Даниела Начева. Босът е успял да осуети плащането на 900 хил. лева ДДС само за четири месеца чрез регистрирането на дружества - бушони. Начева отказа съобщи името на задържаният собственик, но по неофициална информация става дума за Стефан Василев и фирма \"Елена\". За последните 2 години и половина тя имала оборот от 50 млн. лева.Освен Василев са обвинени още двама души, единият е с гаранция от 50 000 лева.  Акцията се е провела на територията на Русе, Търговище, Велико Търново, Пазарджик. Претърсени са 21 имота, счетоводни къщи и частни домове, заяви наблюдаващият прокурор Кирил Пейчинов.", "date": "2018.06.12", "title": "Арестуваха собственик на фирма за млечни продукти, скрил 900 000 лв. ДДС"}
{"url": "https://offnews.bg/sviat/ofitcialno-skopie-i-atina-se-dogovoriha-za-novoto-ime-republika-sev-682508.html", "text": "Атина и Скопие постигнаха днес споразумение за решение на стария им спор за името на Македония, който блокира присъединяването на бившата югославска република към НАТО и ЕС.Македонският премиер Зоран Заев и гръцкият му колега се договориха за новото име - Република Северна Македония. Това обяви Заев на пресконференция в сградата на правителството в Скопие преди минути.Имаме историческо, вековно решение. Няма вече БЮРМ. Македонският език, македонският народ остават защитени завинаги, категоричен е македонският премиер.Предложението за новото име обаче трябва да гласувано на референдум в Македония - той ще проведе през есента.Ако името Република Северна Македония бъде одобрено на референдума, следващата стъпка е на гръцкия парламент - той трябва да ратифицира договора между Атина и Скопие и даде зелена светлина за членството на Македония в НАТО.Договорът предвижда и потвърждаване на македонския език в ООН - македонски, macedonian. В новите документи за самоличност на македонците ще пише: \"македонец - гражданин на Република Северна Македония.\" Споразумението за името Република Северна Македония позволява да се направи ясно разграничаване между гръцката провинция Македония и страната, заяви гръцкият премиер Алексис Ципрас тази вечер. Той подчерта, че споразумението за името няма връзка с гръцкото културно наследство.Имаме добро споразумение със Скопие, което изпълнява всички условия, поставени от Гърция, категоричен е Ципрас.Македонският вицепремиер по европейските въпроси Буяр Османи заяви  след среща с лидера на Демократичния съюз за интеграция (ДСИ) Али Ахмети и ръководството на партията, че те изцяло подкрепят позициите и решението на правителството по спора за името с Гърция. ДСИ е най-голямата партия в албанския политически блок в Македония.Заев вече е информирал лидера на опозиционната ВМРО-ДПМНЕ Християн Мицкоски и президента Георге Иванов за постигнатото решение на спора с Гърция за името на Македония.", "date": "2018.06.12", "title": "Официално: Скопие и Атина се договориха за новото име - Република Северна Македония"}
{"url": "https://offnews.bg/obshtestvo/stolichna-obshtina-slezte-ot-kolite-patnitcite-v-metroto-izgariat-43-682499.html", "text": "Столична община стартира информационна кампания \"Чистият въздух зависи от всеки един от нас\" и призовава всички, които шофират активно, да слязат от колите си през лятото.София е европейската столица с най-много коли на глава от населението, като едва 11% от столичани ходят пеш на работа. Един автобус на градския транспорт означава 40 коли по-малко по улиците, съобщават от Московска 33.Много голяма част от активните шофьори не са се возили от години с градски транспорт и допускаме, че впечатленията са им доста различни от това, което е реалността в момента. Голяма част от градския транспорт е обновен в последните години и той заедно с метрото е една от най-големите инвестиции за по-чист въздух и по-зелен град\", каза зам.-кметът по околна среда на София Йоана Христова.Вече 60% от градския транспорт на столицата е с нулеви вредни емисии, а 40% от автобусите са нискоемисионни. С доставката на още 60 нови автобуса на природен газ и на 20 електробуса, 70% от автотранспорта ще е обновен. Метрото е най-бързият, удобен и екологичен градски транспорт. Всеки ден с него пътуват над 350 000 души, а с пускането на третата линия с него ще се придвижват 500 000 души дневно. Всяка година то спестява 75 000 тона вредни емисии, а с пускането на третия лъч - 90 000 т. Любопитен факт е, че тези, които пътуват с метро, изгарят 43 800 калории годишно.Веломрежата в София е с дължина 55 км. Средната скорост на велосипедист в града е 15 км/ч, но само 24% от тях го ползват до работа или училище. Съмишленик и лице на кампанията е певецът и актьор Орлин Павлов. \"Градът ни е препълнен с коли, задръстванията са огромни, а въздухът, който дишаме е много мръсен! И всичко това зависи само от нас. Аз обичам да карам колело и така се придвижвам много по-бързо и приятно по улиците на София. Включих се в кампанията, защото чистият въздух зависи от всеки един от нас!\", категоричен е той.", "date": "2018.06.12", "title": "Столична община: Слезте от колите, пътниците в метрото изгарят 43 800 калории годишно"}
{"url": "https://offnews.bg/futbol/kritikuvat-robi-uiliams-vav-velikobritania-che-sluguva-na-rezhima-na-682500.html", "text": "Британският изпълнител Роби Уилямс отнесе критики в родината си заради предстоящото участие в церемонията по откриването на световното по футбол в Русия.Депутатът Стивън Доути, който се занимава с разследването на подозрителната смърт на руснаци на територията на Обединеното кралство, смята, че по този начин Уилямс легитимира режима на Владимир Путин.\"Във време, когато руските изтребители убиват мирното население в Сирия, а правителството в Москва трови хора по улиците на Великобритания и преследва представителите на хомосексуалната общност, и се опитва да разруши нашата демокрация, то поне се надявам Роби Уилямс да повдигне тези теми по време на своето изпълнение\", коментира депутатът пред \"Телеграф\".", "date": "2018.06.12", "title": "Критикуват Роби Уилямс във Великобритания, че слугува на режима на Путин"}
{"url": "https://offnews.bg/kultura/plovdiv-dzhaz-fest-zapochva-na-31-oktomvri-s-uchastieto-na-pevitcata-e-682498.html", "text": "Тази година Пловдив Джаз Фест ще се проведе от 31-ви октомври до 3 ноември като част от програмата на „Пловдив – Европейска столица на културата 2019“.Фестивалът ще бъде открит със събитието „Вечер с Елиане Елиас“, когато бразилската пианистка и певица ще зарадва публиката, а за финала на 3-и ноември пристига джаз легендата Ян Гарбарек със своята група.Концертите ще се проведат в Дома на културата „Борис Христов“. Освен големите концерти, програмата на фестивала ще включва съпътстващи събития и Младежки конкурс, който привлича млади джаз артисти. ", "date": "2018.06.12", "title": "Пловдив Джаз Фест започва на 31 октомври с участието на певицата Елиане Елиас"}
{"url": "https://offnews.bg/ikonomika/aes-shte-tarsi-tcenovi-kompensatcii-ot-balgaria-682501.html", "text": "AES България е склонна да бъде прекратен договорът за дългосрочно изкупуване на тока от централата, ако получи компенсации за невъзстановените разходи и доплащания, които да покриват разликата между цената на електричеството на свободния пазар и ангажиментите в контракта от 2001 г. Това обясниха президентът на AES България Оливие Маркет и изпълнителния директор на компанията Иван Цанков днес.Двамата упорито отказаха да назоват сума, от която ще започнат преговорите с българската държава.Договорът за дългосрочно изкупуване на тока от ТЕЦ-а в Гълъбово от НЕК на преференциални цени е с продължителност до 2026 г.Мениджърите на AES България обясниха, че до 30 юни т. г. ще внесат в Министерството на енергетиката позиция по предложената им схема за прекратяване на контракта.Искаме да постигнем споразумение възможно най-скоро, каза Оливие Маркет.Той посочи, че само към банките, кредитирали изграждането на ТЕЦ-а компанията дължи все още 700 млн. лв. Отделно ще се претендира покриване на разлики от продажбата на ток на свободния пазар за периода, в който е валиден договорът за дългосрочно изкупуване.До момента от Европейската комисия няма официално решение по внесеното още през 2014 г. искане Брюксел да се произнесе дали контрактът, сключен дни преди края на мандата на правителството на Иван Костов е допустима държавна помощ.", "date": "2018.06.12", "title": "AES ще търси ценови компенсации от България"}
{"url": "https://offnews.bg/obshtestvo/ombudsmanat-iska-iasnota-kak-se-harchat-parite-ot%c2%a0ekotaksite-682484.html", "text": "Омбудсманът Мая Манолова ще изпрати препоръка до министъра на околната среда и водите Нено Димов, в която ще настоява за публичност и прозрачност как се харчат събраните пари от т. нар. екотакси.Това стана ясно след проведена дискусия в институцията на националния обществен защитник, организирана съвместно със Сдружението за правна помощ на потребителите.Повод за нея станаха жалбите на граждани до омбудсмана срещу проекта на Министерството на околната среда и водите за промени в Наредбата за определяне на реда и размера за заплащане на продуктовата такса, качена на сайта на ековедомството за обществено обсъждане до 18 юни 2018 г.Документът предвижда по-високи екотакси при регистрация за стари автомобили с до 35 лева и въвеждането на такива за камиони и автобуси, които се заплащат еднократно при регистрация на моторните превозни средства в КАТ. Министърът на екологията Нено Димов мотивира исканото увеличение като продължение на политиката на МОСВ за стимулиране на употребата на автомобили, които отделят по-малко вредни емисии.Не е нормална европейска практика публично събрани пари да се харчат на тъмно. Смея да твърдя, че на мен като омбудсман не ми е известен друг случай за акумулиране на такова количество пари, за които не е ясно къде отиват, заяви Манолова.Моят ангажимент е към гражданите – потребители, става дума за моторни превозни средства за лична употреба и предстоящото увеличение на продуктовите такси за тях. Това са парите на българските граждани, за които няма яснота по какъв начин се изразходват, какви са паричните потоци, какви са печалбите, какъв е броят на рециклираните автомобили, какви са количествата останали материали. Няма анализ също така и как тези 60 млн. лв., които се въртят в продуктовите такси, се отразяват върху опазването на околната среда, категорична бе Манолова.Председателят на Асоциацията на вносителите на автомобили Христо Христов е на мнение, че предложената от екоминистерството продуктова такса няма да постигне търсения ефект за по-чист въздух, защото броят на старите автомобили се е увеличил с над 60%.Ако целта е да имаме чист въздух, това не е правилната мярка. Тя е в ущърб на българските граждани. Не е ясно нито къде отиват парите, нито за какво се харчат, каза Христов.По думите му 120 000 автомобила излизат от употреба на година, а около 300 000 се регистрират.От своя страна председателят на Българската асоциация по рециклиране Борислав Малинов подчерта, че по директива вече са длъжни да оползотворяват 95% от автомобилите, както и да изграждат площадки за тяхното разкомплектоване. Така у нас вече има 591 такива площадки, но на тях никой не рециклира камиони и автобуси - затова той настоя за въвеждане на екотакси и за тежкотоварните автомобили: камиони и автобуси.Парите, които се събират годишно, са малко под 50 млн. лв. с ДДС. Така 40 млн. остават за поддръжката на дейността на рециклиращите фирми и за разкомплектоване на автомобили, каза Малинов.", "date": "2018.06.12", "title": "Омбудсманът иска яснота как се харчат парите от екотаксите"}
{"url": "https://offnews.bg/futbol/levski-otkaza-ungartci-za-svoj-talant-682465.html", "text": "Ръководствата на Левски и унгарския Ференцварош не се разбраха за продажбата на Иван Горанов. Лично треньорът на тима Томас Дол идва в България, за да наблюдава на живо изявите на левия защитник.Тимът му не успя да завоюва титлата в местното първенство и това явно е оказало влияние върху формирането на бюджета за селекция. Затова и Ференцварош не е успял да прати такова предложение за Горанов, което да задоволява клуба.\"Този футболист е скъп за Ференцварош\", написаха местните медии. Според тях поисканата от \"сините\" сума за играча е била над половин милион евро.Иван Горанов бе най-прогресиралият футболист на Левски през изминалия сезон. Той пристигна на \"Герена\" през лятото на 2017 година, след като разтрогна договора си с Локомотив Пловдив.Юношата на \"сините\" изигра общо 36 двубоя във всички турнири (включително в баража за Лига Европа срещу Черно море - 4:1), в които отбеляза един гол - в едно от пролетните шампионатни дербита срещу ЦСКА, което завърши 2:2.Иначе Левски се събира за първа тренировка за новия сезон 2018/19 на 14 юни от 17:30 часа, като тя ще бъде отворена за медии и привърженици.В 16:15 часа треньорът на \"сините\" Делио Роси ще даде пресконференция преди началото на подготовката в залата на ДЮШ на стадион \"Виваком Арена Георги Аспарухов\".Тимът заминава за подготвителния си лагер в Правец на 17.06., неделя, където ще е до 05 юли. В този период Левски ще изиграе три контролни срещи, като часовете на контролите ще бъдат допълнително уточнени.20.06. - срещу Хебър на стадиона в Пазарджик27.06. - срещу Септември на стадион \"Георги Аспарухов\"05.07. - срещу Олександрия (Украйна) на стадион \"Георги Аспарухов\".", "date": "2018.06.12", "title": "Левски отказа унгарци за свой талант"}
{"url": "https://offnews.bg/politika/gazovata-vrazka-ot-turtcia-shte-e-gotova-v-kraia-na-mesetca-obiavi-ot-682466.html", "text": "Българо-турската газова връзка може да бъде открита в края на месец юни. Това стана ясно по време на разговор на българския министър-председател Бойко Борисов с турския му колега Бинали Йълдъръм, съобщиха от правителствената пресслужба.Срещата се проведе в Измир в отговор на поканата на министър-председателя на Турция, Борисов да бъде гост на церемонията за откриването на трансанадолския газопровод ТАНАП.След разширяването на газопровода за Турция в участъка между компресорна станция „Лозенец” и очистно съоръжение \"Недялско\" ще бъдат увеличени възможностите за транзитиране на природен газ през връзката от 14 млрд. куб. м до 15,7 млрд. куб метра годишно. Освен това ще може да се транзитира природен газ и в реверсивна посока- от Турция към България.Отношенията между България и Турция са специални и ние сме пример за добри съседи, които си помагат и се уважават, каза турския министър-председател. Борисов и Йълдъръм подчертаха и отношенията на толерантност и уважение между българи и мюсюлмани между двете държави. Заради това, аз на всички срещи по Западните Балкани повтарям думата “мир”, подчерта Бойко Борисов.Като пример за тези отношения двамата посочиха реставрацията на църквата \"Св. Стефан\" в Истанбул. Двамата премиери отбелязаха със задоволство ръста в икономическите отношения между България и Турция. Традиционно добре се развиват и връзките в туризма. \"Дори и от различни религии, трябва да живеем в мир заради народите си\", каза още Борисов.Турският премиер Бинали Йълдъръм поднесе съболезнования за катастрофата с българските военни пилоти край Пловдив.В българската делегация, водена от премиера Бойко Борисов, са включени вицепремиерът Томислав Дончев и министърът на икономиката Емил Караниколов, който ще остане на откриването трансанадолския газопровод ТАНАП.", "date": "2018.06.12", "title": "Газовата връзка от Турция ще е готова в края на месеца, обяви от Измир Борисов"}
{"url": "https://offnews.bg/futbol/tcska-i-ludogoretc-v-borba-za-georgi-milanov-682467.html", "text": "Националът Георги Миланов, който попадна в трансферния списък на Лудогорец, все още не е решил къде ще продължи своята кариера. Както е известно, той напусна ЦСКА Москва, след като договорът му изтече, и в момента е свободен агент.\"Сега съм на почивка. Съвсем скоро ще обявя своето бъдеще\", каза Миланов пред \"Меридиан Мач\".Неговото желание е да продължи кариерата си в чужбина, но при недостатъчно добра оферта, то той може да се върне в България. Към него интерес има от Лудогорец и ЦСКА, но \"орлите\" са по-вероятната му дестинация, ако заиграе пак у нас.В същото време стана ясно, че юношата на \"червените\" Александър Тонев е готов да се завърне на \"Българска армия\". Той го сподели това по време на дискусия с фенове в профила си в социалната мрежа Фейсбук.Преди няколко дни Тонев си бе пуснал снимка от националния отбор, а редица привърженици му пишат \"Да се връща в ЦСКА\". Крилото е решил да отговори на един от тях вчера чрез коментар, който гласи: \"С удоволствие ще си дойда в ЦСКА, стига някой да ме покани\".28-годишният Тонев е без отбор от февруари насам, след като разтрогна с елитния италиански Кротоне. Фланговият нападател така и не си намери нов клуб през пролетта, а и в момента явно няма достатъчно добри оферти.", "date": "2018.06.12", "title": "ЦСКА и Лудогорец в борба за Георги Миланов"}
{"url": "https://offnews.bg/kultura/enrike-iglesias-s-kontcert-v-sofia-na-6-noemvri-682469.html", "text": "Латино звездата Енрике Иглесиас идва за голям концерт в София на 6 ноември в зала \"Армеец\".Това ще бъде второто му гостуване у нас след концерта от 2016-а.Иглесиас идва в България по покана на Продуцентска компания АРТ БГ и радио Energy по повод 13-тия рожден ден на радиото.Той ще гостува в София с актуалната си програма All The Hits Live със 100% хитови композиции. Новото шоу All The Hits Live идва и с нова сценична продукция – по-богата сценография, включваща 500 квадратни метра LED стена, два пъти по-мащабни светлинни и пироефекти и два пъти по-мощен звук, благодарение на техниката от най-ново поколение.Билети за шоуто All The Hits Live в София влизат в продажба на касите от мрежата на Eventim и онлайн на Eventim.bg от сряда, 13 юни на цени от 69 до 109 лв. и ВИП билети от 159 лв. Първите 1000 билета са на промоционални цени с 10 лв. отстъпка. ", "date": "2018.06.12", "title": "Енрике Иглесиас с концерт в София на 6 ноември"}
{"url": "https://offnews.bg/futbol/karlo-ancheloti-posochi-brazilia-za-favorit-na-svetovnoto-682470.html", "text": "Прочутият италиански треньор Карло Анчелоти посочи Бразилия като фаворит номер 1 на предстоящото световно първенство по футбол в Русия.Според специалиста, който през новия сезон ще се опита да спре доминацията на Ювентус в Серия А начело на Наполи, изненадите могат да се окажат съставите на Белгия и Хърватия.\"Бразилия е фаворит за трофея, защото новият селекционер Тите построи много силна защита, която се съчетава с невероятна атака. Не бива да забравяме също Германия, Аржентина и Испания, които винаги са сред претендентите за световната титла. Жалко, че Италия не се класира.Очаквам изненадата да дойде от отбора на Белгия. Много от футболистите играят в английската Висша лига и притежават талант и опит. Очаквам солидно представяне и от Хърватия, която разполага с отлични футболисти\", каза Анчелоти пред \"Ас\".", "date": "2018.06.12", "title": "Карло Анчелоти посочи Бразилия за фаворит на световното"}
{"url": "https://offnews.bg/politika/demokratite-borisov-podaj-si-ostavkata-i-ni-se-mahaj-ot-glavata-682513.html", "text": "Оставката на министър Бисер Петков е симптом на управленската немощ на правителството и бягство от реформи на премиера Бойко Борисов. Това се посочва в официалната позиция на \"Демократична България\" (\"Да, България\", ДСБ и \"Зелените\") по повод протеста на родителите на деца с увреждания.От дясното обединение призовават: „Демократична България“ сме убедени, че репликата на премиера „темата за майките на деца с увреждания не е случайно изпусната, а показва цялостната управленска философия на Бойко Борисов. А тя е, сферите, които се нуждаят от сериозни реформи да бъдат замитани под килима, за да не се пречи на безметежната стабилност, и от време на време да се имитира дейност със смяна на министри, все едно са пионки в безсмислена партия шах. Това ще ни доведе до неминуем крах, и икономически, и морален, и не можем повече да си заравяме главите в пясъка.1. ОСТАВКИТЕ НА МИНИСТРИ, ИЗПОЛЗВАНИ КАТО „ПРЕДПАЗИТЕЛИ” НЕ МОГАТ ДА ЗАМЕСТЯТ РЕФОРМИТЕ В НАЙ-ТЕЖКИТЕ СФЕРИ НА УПРАВЛЕНИЕТОИзненадващата оставка на министъра на труда и социалната политика Бисер Петков, първоначално поискана и приета, след поетия ангажимент към протестиращите родители на деца с увреждания, а часове по-късно отхвърлена от премиера с неадекватни обяснения, е диагноза на начина, по който се управлява България – еднолично и концентрирано в ръцете на Бойко Борисов. С начина на нейното оповестяване и незабавно приемане от премиера, окончателно се срина доверието в способността на българските институции за вземане на самостоятелни решения и в смисъла от диалог с тях.Постоянната смяна на министри в най-чувствителните сфери – социална политика, образование и здравеопазване обаче не може да замести необходимите реформи. Те са пряка отговорност на премиера и управляващата партия.2. НУЖНА Е ПОЛИТИЧЕСКА ВОЛЯ ЗА РЕФОРМА НА СОЦИАЛНАТА СИСТЕМАНие от Демократична България алармираме, че отказът от реформи в социалната сфера води до срив на системата. Работи се „на парче“, предизборно и популистки, без визия и приоритети. В резултат, най-нуждаещите се български граждани – хората с увреждания и особено децата и техните семейства, остават без подкрепата на държавата и обществото.3. ДЪЛГОСРОЧНАТА ГРИЖА ТРЯБВА ДА БЪДЕ НАЦИОНАЛЕН ПРИОРИТЕТНие сме убедени, че е необходима изцяло нова държавна политика за грижата към хората с увреждания и особено децата, хронично болните и възрастните хора. В България, въпреки приетата „Стратегия за дългосрочната грижа“, този риск не е уреден законодателно и институционално, не е финансово обезпечен и продължава да се намира в зоната на „ничията земя“, на границата между здравното осигуряване и социалното подпомагане.Ние от Демократична България ще настояваме за отделяне на дългосрочната грижа като самостоятелен осигурителен риск, което ще позволи да бъде изграден капацитет, да бъдат подготвени подходящите квалифицирани кадри и да се осигури качествен живот за хората, имащи нужда от продължителна грижа и техните близки.4. ПРЕМИЕРЪТ БОЙКО БОРИСОВ ДА ПОЕМЕ ОТГОВОРНОСТТА И ДА ПОДАДЕ СОБСТВЕНАТА СИ ОСТАВКАДраматичното положение на децата с увреждания и техните семейства не е следствие на липса на средства, а на популизъм, безотговорност и политическа корупция. Тежките проблеми в обществото не се решават с министерски оставки, а с политическа воля. Управляващата партия е неспособна да изпълни предизборните си обещания и пряко да поеме отговорност за тежките социални ресори, в т.ч. МТСП.Призоваваме Борисов незабавно да поеме отговорността за застоя и риска от колапс в редица важни за обществото политически сфери и да подаде оставка.", "date": "2018.06.12", "title": "Демократите: Борисов, подай си оставката и 'ни се махай от главата'"}
{"url": "https://offnews.bg/sviat/gratcki-medii-zaev-i-tcipras-se-dogovoriha-za-imeto-na-makedonia-682468.html", "text": "Македонският премиер Зоран Заев и гръцкият му колега се договориха за името на Македония, съобщиха гръцки медии, цитирани от БГНЕС. Според медиите двамата са се разбрали за името Република Северна Македония. Очаква се те да подпишат и договора между двете страни през уикенда, вероятно в събота в Преспа.Днес Заев и Ципрас ще проведат и телефонен разговор, след който се очакват повече подробности. Според кореспондента на МИА в Атина, след като бъде договорено окончателно споразумението, гръцкият министър-председател се очаква да информира първо президента на страната, а след това и лидерите на политическите партии.", "date": "2018.06.12", "title": "Гръцки медии: Заев и Ципрас се договориха за името на Македония"}
{"url": "https://offnews.bg/112/pozhar-v-kresnenskoto-defile-682511.html", "text": "Горски пожар е избухнал в Кресненското дефиле, съобщава БНР.Пожарът е над гара Стара Кресна - в близост до мястото, където миналото лято пет денонощия бушува огнената стихия в Пирин.Сигналът е подаден малко преди 18 ч. днес. Екипи от пожарникари и служители на близките горски стопанства са мобилизирани за овладяването му.По информация на bTV дърво, паднало върху далекопровод, е предизвикало пожара.Засегнати са три декара, но теренът е недостъпен за автомобили - затова огънят се гаси с подръчни средства и оборудване.Периметърът на пожара е ограничен с широка минерализирана ивица и няма опасност от разрастване на огъня, съобщи пред БНР началникът на областната служба „Пожарна безопасност и защита на населението“ Георги Пармаков.През нощта ще бъдат оставени дежурни екипи за наблюдение. Гасенето ще продължи утре при необходимост.", "date": "2018.06.12", "title": "Пожар в Кресненското дефиле"}
{"url": "https://offnews.bg/tenis/nadal-ne-me-valnuva-dali-niakoj-ima-poveche-pari-ot-men-ili-po-goliam-682472.html", "text": "Световният номер 1 в мъжкия тенис Рафаел Надал, който в неделя триумфира за рекорден 11-и път на турнира от Големия шлем \"Ролан Гарос\", заяви, че е изненадан, че продължава да печели титли от Големия шлем на 32-годишна възраст.\"\", каза Надал.", "date": "2018.06.12", "title": "Надал: Не ме вълнува дали някой има повече пари от мен или по-голяма къща"}
{"url": "https://offnews.bg/sviat/tramp-i-kim-chen-un-shte-rabotiat-za-severna-koreia-bez-iadreni-orazhi-682471.html", "text": "Американският президент Доналд Тръмп и севернокорейският лидер Ким Чен-ун обещаха да работят за Корейски полуостров без ядрени оръжия. В същото време Вашингтон пое ангажимента да предостави гаранции за сигурност на Пхенян, съобщи Ройтерс, цитирана от БТА. След края на срещата беше пуснато съвместно изявление, което обаче не даде много подробности как точно ще се случат тези обещания. \"Президентът Тръмп пое ангажимент да предостави гаранции за сигурност на КНДР и председателят Ким Чен-ун потвърди своя твърд и непоколебим ангажимент към пълна денуклеаризация на Корейския полуостров\", гласи текстът.Тръмп каза, че процедурата по премахване на ядрените оръжия от полуострова може да започне \"много, много бързо\". Американският държавен секретар Майк Помпейо и севернокорейски представители ще проведат възможно най-скоро по-нататъшни преговори.\"Не е ясно дали по-нататъшни преговори ще изпълнят целта за денуклеаризация\", каза Антъни Руджиро, старши сътрудник във вашингтонския мозъчен тръст Фондация за защита на демокрациите. По думите му същото се е говорело преди 10 години, когато САЩ се оттеглиха от преговорите, като не е направена и крачка напред.Документът не споменава нищо за международните санкции, които бяха наложени на Северна Корея заради програмата й за ядрени оръжия. Никъде не се говори и за сключване на мирен договор. САЩ и Северна Корея воюват в Корейската война (1950-1953 г.) и технически все още са във война, тъй като конфликтът бе прекратен с обикновено примирие.Двете страни постигнаха споразумение за връщане на тленните останки на военнопленници, включително незабавно репатриране на вече идентифицираните.Ако съвместното изявление доведе до трайно размразяване на отношенията, това може да промени из основи ситуацията по сигурността в Североизточна Азия, също както визитата на американския президент Ричард Никсън в Пекин през 1972 г. доведе до промяна на Китай.Но според Ли Нан, базиран в Пекин анализатор от китайски мозъчен тръст, срещата има само символично значение. \"Твърде рано е да се нарече повратна точка в отношенията Северна Корея-САЩ\", каза той.След срещата Доналд Тръмп разговаря и с журналисти, като отговори на въпросите им, но отговорите също не дадоха повече яснота. Той каза, че двамата с Ким са готови да напишат нова глава в отношенията между САЩ и Северна Корея.По думите му Ким е казал, че много скоро ще бъде унищожен севернокорейски полигон за ракетни изпитания.  Двамата с Ким са обсъдили накратко и темата човешки права.Той добави, че севернокорейският лидер Ким Чен-ун е поел \"непоколебим ангажимент\" за пълно премахване на ядрените оръжия от Корейския полуостров, но санкциите срещу Пхенян ще останат в сила.В същото време САЩ ще сложат край на съвместните военни учения с Южна Корея, смятани от северната й съседка за провокация. Помолен да обясни последното, Тръмп посочи, че военните учения са много скъпи. \"Провеждахме военни учения в продължение на дълъг период от време, работейки с Южна Корея. Наричаме ги военни игри. Те са невероятно скъпи. Южна Корея допринася за тях, но не на 100%. Трябва да говорим с много държави за това да ни третират честно. Военните игри са много скъпи, ние плащаме за много от тях\", обясни Тръмп. Той допълни, че тези военни учения са \"много провокативна ситуация\" за Северна Корея. \"Преговаряме за много сложно споразумение... Мисля, че е неуместно да имаме военни игри\", допълни президентът. На въпрос защо не е поискал повече гаранции от Северна Корея, Тръмп каза, че не е имало време да уговорят детайлите, защото бил в Сингапур само за един ден. Американският президент допълни, че по време на преговорите не е искал да се държи \"заплашително\" към Северна Корея. По думите му конфликт с Пхенян би довел до загубата на десетки милиони животи в Южна Корея, защото столицата Сеул е близо до границата със Северна Корея.На въпрос защо тогава е заплашвал Северна Корея с \"огън и ярост\" в миналото, той отговори, че тогава това е бил подходящ език. ", "date": "2018.06.12", "title": "Тръмп и Ким Чен-ун ще работят за Северна Корея без ядрени оръжия, но не е ясно как"}
{"url": "https://offnews.bg/ikonomika/praviat-okeanarium-za-110-miliona-v-burgas-682492.html", "text": "Идеята за грандиозен Океанариум в Бургас отново бе размразена, след като основният инвеститор преди години, руската компания НПО Мостовик, се срина финансово. Още през 2013 г. бе подписан и концесионен договор с Община Бургас, но до реални строителни дейности не се стигна. Руската компания изпадна в тежко положение след наложените санкции към руски банки, в това число „Газпромбанк“, които бяха осигурили 50 милиона евро финансов ресурс за инвестицията. Отделно, строежът на 17 обекта за Олимпиадата в Сочи не е бил разплатен към тях.  „Уотър Атракшънс Къмпани Плюс“ е концесионер на бъдещия атракцион от 2013 г. Днес „Мостовик“ не са вече част от проекта, нямат нищо общо и с компанията, а зад нея стоят сериозни инвеститори, посочи Даниел Братанов, председател на съвета на директорите на „Уотър Атракшънс\". Той представи насоките на проекта на комисията по туризъм към местния общински съвет, защото компанията иска удължаване на концесията до 2024 г.В бъдещата инвестиция са изявили желание да се включат „Хоризонт – Иванов“ – участник в строителството на „Океанариум“ Владивосток, на Арена Армеец, летище „София“, Арена Бургас, Летния театър в Бургас и др. Другият участник е международната фирма „Полин Уотърпаркс“, която е в Топ 3 на фирмите, изграждащи подобни атракциони. Самият проект за Океанариума е актуализиран и преработен, поясни Братанов. Предвиждат се четири подобекта от него – открит аквапарк; Делфинариум, Океанариум и развлекателно – познавателен комплекс; открит етажен паркинг за 1000 автомобила и закрит воднооздравителен комплекс с леглова база. Последният включва покрит аквапарк, покрити и открити басейни, лечебно–възстановителен център, фитнес и други подобни. Цялата инвестиция ще е размер на над 110 милиона лв. до 2024 г. Очакванията са „Парк Океанариум“ да удължи активния сезон в Бургас, да създаде целогодишно около 350 работни места. Капацитетът на всички съоръжения в комплекса е за около 4500-6000 посетители на ден. Предвижда се поетапно строителство и разкриване на обектите. Идеята е Океанариумът да започне да се реализира още през тази есен, подготвят се писма към екоинспекцията и идеен проект, каза Даниел Братанов и добави, че се предвижда и изграждането на център за лечение на делфини:““, поясни Братанов.Комисията по туризъм гласува да бъде удължен срокът за концесия, крайното решение ще вземе общинският съвет в края на месеца.", "date": "2018.06.12", "title": "Правят Океанариум за 110 милиона в Бургас"}
{"url": "https://offnews.bg/obshtestvo/sv-onufrij-veliki-brodil-60-g-iz-pustiniata-682387.html", "text": "Църквата почита днес Преп. Онуфрий Велики. За велики пустинни подвижници ни разказва свети Пафнутий, който сам живеел пустинен живот.Веднъж в него се явило желание да отиде във вътрешността на пустинята, за да узнае има ли там още отци, които служат на Господа повече от него. Пътят ставал все по-труден, а пустинята по-сурова и по-безплодна. Свършила се оскъдната храна, която Пафнутий си бил взел от манастира. Веднъж видял един човек, покрит от главата до нозете с бели като сняг коси да слиза от планината. Старецът повикал Пафнутий, като го назовал по име. Това бил Онуфрий, вече 60 години скитащ се из пустинята. Той разказал на Пафнутий живота си. На младост той бил инок в един манастир, но в душата му се зародило желание за пустинен живот и една нощ взел хляб само за четири дни и отишъл далече в пустинята. Изведнъж видял необикновено светъл лъч, който като че ли му посочвал пътя, и чул глас да му говори: “Не бой се, аз съм ангелът, който те пази от самото ти рождение, и по Божията воля те водя в пустинята! Бъди смирен по сърце пред Бога и с радост Му служи! А аз няма да отстъпя от тебе”. След дълго пътуване той дошъл до пещерата, в която един свят старец го приел, като го назовал по име. Онуфрий живял с него известно време, като се учел от него на правилата на пустинния живот. А когато старецът го намерил достатъчно приготвен за подвижнически живот, той сам го завел във вътрешността на пустинята и го поселил в пещерата. Няколко години старецът по един път в годината посещавал своя ученик до самата си смърт. Онуфрий го погребал и от деня на неговата смърт вече не видял ни един човек до идването на Пафнутий. Отначало ангелът го хранел, а после израснала финикова палма, която всеки месец се покривала с нови плодове. В това дълбоко усамотение подвижникът бил радостен и спокоен, подкрепян чрез молитва и постоянно изучаване на словото Божие. Чудесни прояви на Божията слава често озарявали душата му. Той видял небесната слава на светците, угодили Богу, и с радост продължавал подвига си.Пафнутий прекарал цяла нощ с великия старец в беседа и молитва. А на другия ден забелязал промяна в лицето му и се изплашил. Онуфрий забелязъл това. “Не бой се, брате Пафнутий - казал му той. - Бог в милосърдието си те е пратил при мене, за да погребеш тялото ми. Защото днес ще завърша временния си живот и ще мина при Христа за безкраен живот”. Пафнутий отговорил на подвижника, че след неговото заминаване би желал да остане завинаги в неговата пещера. Но старецът му отговорил, че не такава е Божията воля, но че той трябва още да посети други пустинници и след това да се върне в своята обител и там да служи на Бога. Той благословил Пафнутий и след това започнал да се моли Богу с много сълзи, като преклонил колене. Дълго той се молил и най-после казал: “В Твоите ръце, Боже, предавам духа си!”. Внезапно го осияла чудна светлина, чули се гласове на ангели, които пеели и славословили Господа. Ангелите отнесли на небето радостната душа на праведника.", "date": "2018.06.12", "title": "Св. Онуфрий Велики бродил 60 г. из пустинята"}
{"url": "https://offnews.bg/obshtestvo/robot-mozhe-da-pomogne-na-hiliadi-da-prohodiat-darzhavata-ne-go-iska-682384.html", "text": "Приблизително . При повечето оцелели качеството на живота е влошено сериозно. За да не останат парализирани, е жизнено необходимо почти незабавно да започне адекватна рехабилитация. У нас тя обаче е сериозно пренебрегвана. Докато за претърпелите инсулт НЗОК плаща едноседмична рехабилитация (в Германия са осигурени 6 седмици), което всъщност е равносилно на това да изхвърлиш парите, за редица заболявания, при които от рехабилитацията зависи дали някога ще проходиш, Касата не плаща и за 1 ден раздвижване.Например за децата с церебрална парализа е осигурена частична рехабилитация (с уредите LokoHelp, купени през 2013 г. благодарение на ), докато навършат 6 години. След това държавата превръща родителите им в просяци, които молят за пари за рехабилитация в чужбина чрез дарителски кампании. 30-ина от тях се одобряват от Фонд за лечение на деца, за което държавата плаща скъпо и прескъпо.Фондът обаче не приема молби от възрастни. Хората с Паркинсон, множествена склероза, претърпелите мозъчна травма са обречени.Решение има. По-ефективно е и далеч по-евтино. Нарича се локомат - робот, който може да изправи на крака хората, при които е приложен. Той ги учи да ходят отново. Човек влиза в робота и той го движи по програма, която е заложена в компютъра му и наподобява физиологичната походка. Компютърът получава информация коя мускулна група работи слабо и изготвя индивидуална програма за следващата терапия.Шансът пациентът да проходи отново, или поне да може да се обслужва самостоятелно, е 50%, според научните публикации.Един Lokomat ProV6 с два модула: за деца и възрастни, струва 280 000 евро - по-малко от годишните разходи на държавата за изпращането в чужбина на избраните от  Фонд за лечение на деца в чужбина за рехабилитация (между 300 хил. и 450 хил. евро). Но държавата не го купува. На въпроса \"Защо?\" няма разумен отговор. Остава само един: \"Защото не иска\".С него не се примирява д-р Анелия Хохвартер - български лекар, който повече от 20 години живее и работи в Австрия. След близо 21-месечните ѝ опити да пробуди българските институции, тя се свърза и с OFFNews, за да даде гласност на проблема.Д-р Хохвартер започва дарителска кампания за закупуването на локомат за рехабилитация на хора със загуба на двигателни способности на 18 септември 2016 г. Изпраща и писмо до 20-ина български институции. Надеждата ѝ е президентът, премиерът и министрите да откликнат, да задействат държавната машина и да допълни недостигащите от кампанията средства за купуването на робота.За година и 8 месеца  набира 39 086,47 лева и 4 091,36 евро. Допълнително, благодарение на различни мероприятия, постъпват още 2760 евро. Но българските институции не откликват. Повечето дори демонстрират неуважение и не ѝ отговарят.", "date": "2018.06.12", "title": "Робот може да помогне на хиляди да проходят. Държавата не го иска, а плаща прескъпо"}
{"url": "https://offnews.bg/obshtestvo/na-8-mesta-v-sofia-niama-da-ima-voda-682391.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Солунска“ в община Триадица налага спиране на водоподаването от 09:00 до 18:00 часа на ул. „Солунска“ от ул. „Княз Борис I“ до бул. „Витоша“.Ремонтни работи на ул. „Промишлена“ в „Овча купел“ налагат спиране на водоподаването от 09:00 до 17:00 часа на бл. 38, вх. А и Б и бл. 27А. Заради подмяна на сградно водопроводно отклонение на ул. „Брезина“ в кв. „Орландовци“ се налага спиране на водоподаването от 09:00 до 16:00 часа на ул. „Березина“ от ул. „Калач“ до ул. „Арда“. Във връзка с подмяна на сградно водопроводно отклонение в кв. „Димитър Миленков“ се налага спиране на водоподаването от 9:00 до 16:00 часа на кв. „Димитър Миленков“ от № 200 до № 300. Прекъсване на сградно водопроводно отклонение на ул. „Народно хоро“ в кв. „Овча купел“ налага спиране на водоподаването от 9:30 до 17:30 часа на ул. „Народно хоро“ между ул. „Рождество“ и ул. „Иван Радоев“. Поради подмяна на сградно водопроводно отклонение на ул. „Бесарабия“ в кв. „Васил Левски“ се налага спиране на водоподаването от 9:30 до 16:30 часа на ул. \"Летоструй\" от ул. \"Витиня\" до ул.\"Бесарабия\". Диагностика на уличен водопровод отклонение на ул. „Коце Петров Бургов“ в кв. „Кумарица“ налага спиране на водоподаването от 9:30 до 15:30 часа на ул. „Коце Петров Бургов“, ул. „Свещеник Юрдан Ангелов“, ул. „Леярска“ от ул. „Коце Петров Бургов“ до ул. „Незабравка“. Без вода във връзка с подмяна на спирателни кранове на ул. „Д-р Иван Стаменов“ и ул. „Генерал Йосиф В. Гурко“ в кв. „Бусманци“ ще бъдат от 10:00 до 22:00 часа на ул. „Генерал Йосиф В. Гурко“, ул. „Просвета“, ул. „Беговица“, ул. „Татарски път“. Реконструкция на уличен водопровод на ул. „Хотнишки водопад“ във в.з. Малинова долина налага спиране на водоподаването от 10:00 до 21:00 часа на ул. „Хотнишки водопад“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.06.12", "title": "На 8 места в София няма да има вода"}
{"url": "https://offnews.bg/obshtestvo/slantce-i-iaka-zhega-dazhd-samo-v-planinite-682412.html", "text": "Слънце и яка жега прогнозират синоптиците за днес. Само в планинските райони в западната част от страната ще превали след обяд. Максималните температури ще са между 30 и 35 градуса.  В планините ще духа слаб до умерен вятър от изток-югоизток. Пролетни температури ще показват термометрите и по най-високите върхове - около 17 градуса на 2000 метра. По Черноморието ще бъде предимно слънчево. Ще духа слаб до умерен вятър от юг-югоизток. Максималните температури по крайбрежието ще са от 23 до 26 градуса. Температурата на морската вода е 23-25 градуса, вълнението на морето ще е около 2 бала.", "date": "2018.06.12", "title": "Слънце и яка жега, дъжд само в планините"}
{"url": "https://offnews.bg/politika/radev-iska-da-se-potarsi-otgovornost-ot-polititcite-koito-izlagat-na-682473.html", "text": "Рискът от тези политически решения ги носят военните. Така президентът Румен Радев коментира , при който загинаха двама военни пилоти. Държавният глава посети във ВМА третия пострадал пилот, който е в стабилно състояние и не е с опасност за живота. Радев каза, че това е поредният инцидент със загинал пилот.\"От утре останалите ще продължават да летят и ние сме длъжни да продължаваме да посочваме проблемите и да настояваме за тяхното решаване\", каза Радев и припомни, че е предупреждавал, че ще загиват летци. По думите на Радев по темата за армията са проведени три Консултативни съвета за национална сигурност. \"Нещо да се промени?\", попита той и посочи, че военният министър Красимир Каракачанов е поставен в \"едни политически, правни и финансови рамки\".Радев припомни, че мнозинството в парламента е прекратило модернизационните процеси, като в изходна точка е върнат проектът за купуване на нови изтребители. Това щяло да забави процеса с още две години. \"Предвидените стотици милиони къде изтекоха? Вместо да отидат за въоръжение и ремонт, те опак отидоха за саниране. Рискът от тези политически решения ги носят военните. Затова казвам, че лобизмът убива. Време е да се потърси отговорност от онези политици, които излагат в риск живота на военнослужещите\", заяви Радев.По думите му забавянето на проектите за модернизация ще доведе до оскъпяване на офертите и влагане на повече средства в стара техника и все по-малко пари за подготовка. Президентът каза, че е познавал двамата пилоти. По думите му след инцидента в авиобаза Крумово е \"психологическата обстановка\" е много тежка. \"Но това са хора, които са се посветили на тази професия и за разлика от други хора в държавата те са осъзнали своя дълг. Нека политиците да се получат от тях\", каза още Радев. ", "date": "2018.06.12", "title": "Радев иска да се потърси отговорност от политиците, които излагат на риск живота на военните"}
{"url": "https://offnews.bg/sviat/tramp-i-kim-chen-un-48-minuti-na-4-ochi-v-singapur-galeria-682445.html", "text": "Историческата среща между президентите Доналд Тръмп и Ким Чен-ун в Сингапур на четири очи продължи 48 минути, според Белия дом. Тръмп определи срещата като \"много, много добра\" и заяви, че има \"отлични отношения\" с Ким. \"Ще решим голям проблем, голяма дилема\", прогнозира президентът на САЩ, цитиран от АП. Двамата лидери направиха продължително ръкостискане и позираха за снимка на фотографите в хотел \"Капела\" на остров \"Сентоса\". След това Тръмп и Ким си размениха няколко думи и се оттеглиха за разговори на четири очи, вървейки заедно по червен килим пред американски и севернокорейски знамена - до скоро нещо немислимо, отбелязва Франс прес, цитирана от БТА. \"Ще имаме страхотни отношения, нямам съмнение\", каза Тръмп.\"Старите практики и предразсъдъци работеха срещу нас, но ние преодоляхме всички тях и сме тук днес\", заяви той на корейски, като думите му бяха преведени от негов преводач.Това е историческа първа среща между действащ президент на САЩ и севернокорейски лидер.Съвместна пресконференция няма да има. Според предварителните съобщения Доналд Тръмп ще обобщи резултатите от разговора си с Ким Чен-ун по-късно през деня. Държавният секретар Майк Помпео ще замине за Сеул, за да информира южнокорейския и японския си колега за съдържанието на разговорите.Очакваше се Доналд Тръмп и Ким Чен-ун да засегнат въпросите за закриването на ядрената програма на Северна Корея и вдигането на дипломатическите и икономическите санкции срещу Пхенян. Малко по-късно двамата лидери продължиха разговорите си в разширен формат. В състава на американската делегация бяха държавният секретар Майк Помпео, съветникът на Тръмп по въпросите на националната сигурност Джон Болтън, началникът на канцеларията на Белия дом Джон Кели и прессекретарят на държавния глава Сара Сандърс. От севернокорейска страна присъстваха заместник-председателят на управляващата Корейска трудова партия Ким Йон-чхол, министърът на външните работи И Йон-хо, министърът на народните въоръжени сили Но Гуан-чхол и по-малката сестра на севернокорейския лидер Ким Йо-чен. Двете делегации имаха работен обяд.", "date": "2018.06.12", "title": "Тръмп и Ким Чен-ун - 48 минути на 4 очи в Сингапур (галерия)"}
{"url": "https://offnews.bg/112/padnaliat-voenen-helikopter-vodil-parada-za-6-maj-682446.html", "text": "Командирът на екипажа и помощник-пилотът са загинали при катастрофата с хеликоптер Ми-17 край Летище Пловдив снощи. Това са капитан Пламен Пантелеев и капитан Стоян Неделчев, съобщиха от Министерството на отбраната.Екипажът е изпълнявал тренировъчен полет по аварийно-спасителна работа с вертолет Ми-17, с борден № 417.Третият член на екипажа – бордният инженер офицерски кандидат Алексей Каменов, е ранен. Откаран е незабавно в болница, в съзнание.Инцидентът стана към 20:30 ч. днес близо до зоната за гражданска авиация на летището в момент, в който там има много пътници, които чакат свои близки и роднини с полет от Лондон.Министърът на отбраната Красимир Каракачанов, който вече посети авиобаза Крумово, изказа съболезнования на близките на загиналите военнослужещи. „Хеликоптерът днес е правил три полета с други екипажи. При четвъртия полет при изпълнението на учебната задача, изведнъж, както е зависнал във въздуха, пада буквално за секунда, дори пилотите не са могли да информират по радиото, заяви Каракачанов, цитиран от бТВ. Той уточни обаче, че предстои разследване.Няма опасност за живота на третия член на екипажа, офицерски кандидат Алексей Каменов. Състоянието му е стабилизирано. Той е приет за лечение в Университетската болница в  Пловдив със счупвания, но е контактен.Пилотите са били опитни, в района не е имало силен вятър.  Вертолетът Ми-17 е пада от около 50 м. височина в района на авиобаза Крумово. Веднага към мястото се насочват противопожарни автомобили от летището, за да предотвратят избухване, тъй като машината е била заредена с гориво.Очакваните полети от Великобритания и Италия, са кацнали с няколко часа закъснение. Бригаден генерал Петьо Мирчев – бивш командир на авиобаза „Крумово“ и настоящ зам.-началник на ВВС каза, че полетите ще бъдат спретни до приключване на разследването на инцидента, което е стандартна процедура в такива случаи.Министър-председателят Бойко Борисов също изрази съболезнования на семействата и близките на загиналите двама военни пилоти и разпореди да бъде оказано пълно съдействие за лечението на ранения при падането на хеликоптера. Председателят на БСП Корнелия Нинова поднесе съболезнования към семействата и близките на загиналите пилоти край авиобаза Крумово чрез Фейсбук. Тя призова премиера Борисов да отмени посещението си в Турция за откриване на трансанадолския газопровод, тъйкато катастрофата с военния хеликоптер, загубата на човешки живот, както и нестабилността в страната след подадената оставка на министъра на труда и социалната политика и изключително острата реакция на вицепремиера Симеонов към министъра на туризма изискват от премиера да предприеме мерки тук.Многофункционалният Ми-17 се използва за гасене на пожари. Той е водил парада в София на 6 май.", "date": "2018.06.12", "title": "Падналият военен хеликоптер водил парада за 6 май"}
{"url": "https://offnews.bg/obshtestvo/bronzovata-kashta-se-izdiga-utre-v-sofia-ili-pada-vdrugiden-682438.html", "text": "Изграждането на Бронзовата къща на мястото на бившия мавзолей в София трябва започне утре. Това предвижда графикът за сглобяването на инсталацията с автор Пламен Деянофф, предоставен от посолството на Австрия на Столична община. Планът предвижда проектът да бъде готов в завършен вид до 25 юни. В противен случай договорът между СО и фондацията, която представлява Деянофф, ще бъде прекратен, обясни председателят на комисията по образование и култура към Столичния общински съвет Малина Едрева пред OFFNews. Забавянето на проекта е необяснимо и недопустимо, подчерта Едрева. По думите ѝ, площадката над подземията на мавзолея, която бе ангажимент на общината, за да се постави Бронзовата къща, е готова от края на март.Деянофф ще докладва на главния архитект на София Здравко Здравков дали монтажът се движи в срок. Във всеки момент, в който изостане от графика, договорът ще бъде прекратен. Тоест - монтажът започва утре по план, а ако това не се случи, вдругиден СО може да спре проекта. Деянофф живее в Австрия, а Бронзовата къща е подарък за страната ни от Виена по повод Председателството ни и започващото австрийско след това. След разговори с австрийското посолство станало ясно, че е имало проблем с финансирането, но Австрия стои твърдо зад инсталацията. Освен площадката, която всъщност е необходима за създаването на музей в подземията на бившия мавзолей, както и като място за изкуство и култура на открито, ангажимент на Столична община е и охраната и осветлението на Бронзовата къща след монтирането ѝ. По Закона за авторското право ангажимент на автора е да изгради инсталацията, уточни зам.-кметът по култура Тодор Чобанов. ", "date": "2018.06.12", "title": "Бронзовата къща се издига утре в София или пада вдругиден"}
{"url": "https://offnews.bg/sviat/ikonomicheskiat-savetnik-na-belia-dom-v-bolnitca-s-infarkt-682448.html", "text": "Икономическият съветник на Белия дом Лари Кудлоу, защитник на твърдата позиция на президента Доналд Тръмп за световната търговия, е в болница във Вашингтон, след като е получи сърдечен удар, съобщи Ройтерс. За сърдечната атака на Кудлоу информира Тръмп, преди да се срещне със севернокорейския лидер Ким Чен-ун в Сингапур.Лари Кудлоу, който работи толкова упорито за търговията и икономиката, току-що е претърпял сърдечен удар. Сега е в Медицински център \"Уолтър Рийд\", съобщи Тръмп.По-късно говорителката на Белия дом Сара Сандърс даде изявление, че според лекарите на Кудлоу той е получил много лек инфаркт.Лари в момента е в добро състояние и лекарите му очакват той да се възстанови напълно в скоро време, каза Сандърс. Дългогодишен телевизионен коментатор, 70-годишният Кудлоу, беше нает от Тръмп през март като директор на Националния икономически съвет.", "date": "2018.06.12", "title": "Икономическият съветник на Белия дом в болница с инфаркт"}
{"url": "https://offnews.bg/ikonomika/vlakat-pak-se-zapali-a-shefat-na-bdzh-si-dade-medal-682447.html", "text": "В неделя се запали за пореден път пътнически влак - този път от Пловдив за Панагюрище. Според обясненията на пресслужбата на БДЖ не ставало дума за пожар, а само леко димнало нещо и се усетила лоша миризма, изобщо не били верни информациите, че имало огън.Само че в бюлетина за жп нарушенията на Национална компания \"Железопътна инфраструктура\" в прав текст си е написано, че се е запалил двигател на дизеловата мотриса и че пожарът е бил потушен от машиниста и началник-влака.Този случай е n-ти поред от дълъг списък тежки жп инциденти с пътнически влакове на БДЖ, но разбира се това не трябва да притеснява ръководството на компанията, особено в празничен ден.А в родните железници празници колкото щеш.Сметките на компанията може да са запорирани, историческата сграда на централата може да е обявена за продан от частен съдебен изпълнител и да се чака поредния многомилионен превод за спасяването на БДЖ с парите на българския данъкоплатец, но това не би трябвало да се отразява на железничарския спорт.Явно водени от тази идея последния уикенд, точко когато горя и влака от Пловдив за Панагюрище, в курорта Паничище БДЖ организира национална железничарска Спартакиада, в която се включиха стотици жепейци, командировани да поспортуват на чист въздух.Как е протекло състезанието, имло ли е невероятна футболна драма - не сме били там, не знаем. Но OFFNews получи снимки от събитието, на които се вижда, че на гърдите на централния нападател на четвъртодивизионния аматрьорски отбор \"Локо-БДЖ\" Владимир Владимиров грее медал, а на кадрите се виждат и управителите на БДЖ-Пътнически превози Пламен Пешаров и на БДЖ-Товарни превози Любомир Илиев.Беше редно Владимиров да получи медал за работата си като таран-аматьор, още повече че и тази година не успя да извади отбора от селското ниво на футбола в Шоплука и все още промоцията във В група изглежда мираж. А кой друг ще даде медал на Владимиров, освен компанията, в която е изпълнителен директор когато не играе футбол. Така че честито на славния таран и да продължава да не се притеснява: За БДЖ всички ще платим, както за КТБ! ", "date": "2018.06.12", "title": "Влакът пак се запали, а шефът на БДЖ си даде медал"}
{"url": "https://offnews.bg/sviat/tramp-pokaza-na-kim-limuzinata-si-otvatre-video-682449.html", "text": "Президентът на САЩ Доналд Тръмп заяви, че срещата му със севернокорейския лидер Ким Чен-ун в Сингапур е преминала \"по-добре от онова, което някой би могъл да очаква\", предаде Ройтерс. Ким стоеше мълчаливо, докато Тръмп разговаря с медиите по време на разходка в градината на хотела, където се проведе историческата им среща. Двамата се приближиха до лимузината на Тръмп, който я показа отвътре на Ким Чен-ун.  и погледнаха към задната седалка, а Тръмп очевидно показваше на Ким нещо вътре. След това възобновиха ходенето си.Отиваме сега за подписване, каза още Тръмп пред журналистите, без да даде подробности за това какъв документ ще бъде подписан. Ако успеят да направят дипломатически пробив, това може да доведе до трайна промяна в сигурността в Североизточна Азия, както посещението на бившия президент на САЩ Ричард Никсън в Китай през 1972 г. доведе до преобразуването на Китай, коментира Ройтерс. ", "date": "2018.06.12", "title": "Тръмп показа на Ким лимузината си отвътре (видео)"}
{"url": "https://offnews.bg/evropa/za-parvi-pat-ot-1945-g-sasht-otstapvat-ot-silnite-vrazki-s-evropa-ob-682477.html", "text": "За пръв път от 1945 г. президент на САЩ не възприема като стратегическа цел силните евро-атлантически връзки, заяви пред Европейския парламент заместник-председателят на Европейската комисия Франс Тимерманс.Не ми се ще да обявя разпадането пред очите ни на изградената с много усилия международна система. Единството ни дава сила да се справяме със световните предизвикателства. Предстоящото този месец заседание на Европейския съвет е добра възможност да покажем единство, добави той, цитиран от БТА.Зам.-председателят на ЕК поиска да не се отлагат безкрайно решенията, свързани с миграцията - една от темите на предстоящото заседание на държавните и правителствените ръководители от ЕС.Тимерманс поздрави българското председателство на Съвета на ЕС за усилията за постигане на съгласие по въпросите за предоставянето на убежище. Според него досега ЕС е запазил единството си в преговорите с Великобритания, при промяната на правилата за командироването на работници, при отпадането на роуминга.От името на българското председателство зам.-министър Моника Панайотова отбеляза, че Европейският съвет ще обсъди въпросите за сигурността и отбраната. Тя отчете напредък в осигуряването на възможности за придвижването на военни сили в ЕС и на устойчивост срещу различни заплахи.По думите ѝ в областта на миграцията има широко съгласие по много въпроси, в точа число за опазването на външните граници. Тя подчерта, че по време на председателството са водени интензивни преговори по въпроса, но промените на правилата от Дъблин остават трудни. По време на предстоящото заседание на държавните и правителствените ръководители ще бъдат обсъдени и последните събития в областта на международната търговия, както и преговорите с Лондон. В последвалите изказвания на парламентарните групи Европейската народна партия (ЕНП) коментира, че макар дипломацията и санкциите да работят, невинаги това важи при управлението на президента на САЩ Доналд Тръмп. Според ЕНП търговското споразумение на ЕС с Канада може да послужи за пример за бъдещи подобни преговори.Социалистите и демократите упрекнаха италианските власти, че са показали сила за сметка на бременни жени и малки деца в случая с отказа да дапуснат до свое пристанище пореден кораб с африкански мигранти. Социалистите поздравиха властите в Испания, издали разрешение на кораба да акостира, и порицаха управляващите в Австрия и Унгария заради политиката им на възпрепятстване на миграционните потоци.Европейските реформатори и консерватори коментираха, че въпросът с миграцията се използва за вътрешнополитически спорове. Според тях от самото начало е било ясно, че квотите за разселването на мигрантите няма да сработят, защото са малко държавите в ЕС, където пришълците искат да отидат.", "date": "2018.06.12", "title": "За първи път от 1945 г. САЩ отстъпват от силните връзки с Европа, обяви ЕК"}
{"url": "https://offnews.bg/obshtestvo/ot-dnes-18-godishnite-mogat-da-obikoliat-evropa-s-bezplatni-bileti-za-682417.html", "text": "18-годишните младежи от днес могат  за билети за безплатно пътуване с влак, за да разгледат Европа.Средствата за билетите се отпускат по програмата .Срокът за кандидатстване е от 13 ч на 12 юни до 13 ч на 26 юни.Кандидатите трябва да са на възраст 18 години към 1 юли 2018 г., да са граждани на ЕС и да са готови да пътуват през това лято - в периода от юли 2018 г. до края на октомври 2018 г. Младите хора ще могат да пътуват поотделно или в група от максимум пет души. Като общо правило те ще пътуват с влак, като за места без достъп до железница ще се допуска пътуване с автобус, ферибот и в редки случаи самолет.По програмата са отпуснати 12 млн. евро. Очаква се чрез DiscoverEU поне 20 000 млади европейци да могат да опознаят неоткривани досега кътчета от Стария континент. На всяка държава — членка на ЕС, бяха разпределени определен брой билети за пътуване, въз основа на дела от населението на страната в сравнение с общото население на Европейския съюз. Първият кръг от процеса на кандидатстване ще даде възможност на поне 15 000 получатели да открият красотите на Европа. Втори кръг на кандидатстване с поне 5000 билета ще се проведе през есента на 2018 г.Как се кандидатстваЖелаещите ще трябва да предоставят своите лични данни, както и информация за планираното пътуване. Те ще трябва също да попълнят викторина от 5 въпроса, свързана с Европейската година на културното наследство 2018, с инициативите на ЕС, насочени към младите хора, и с предстоящите избори за Европейски парламент. Накрая, те ще трябва да отговорят надопълнителен въпрос относно това колко млади хора според тях ще кандидатстват за тази инициатива. Отговорите ще дадат възможност на Европейската комисия да направи подбор на кандидатите. След като това бъде направено, участниците трябва да започнат да пътуват между 9 юли и 30 септември 2018 г. Те могат да пътуват до 30 дни и да посетят до 4 чуждестраннидестинации.", "date": "2018.06.12", "title": "От днес 18-годишните могат да обиколят Европа с безплатни билети за влак"}
{"url": "https://offnews.bg/futbol/antani-dzhoshua-sreshtu-diontej-uajldar-v-mach-za-istoriata-682491.html", "text": "Световният шампион в тежката категория на професионалния бокс Антъни Джошуа и американецът Дионтей Уайлдър постигнаха договорка за мач помежду си във Великобритания по-късно през годината.Сблъсъкът ще определи безспорния майстор за първи път от 2000 година, пише ESPN. Джошуа (21 победи-0 загуби като професионалист) е носител на шампионските колани във версиите IBF, WBA, WBO и IBO, докато Уайлдър е световен шампион на WBC.\"Постигнахме договорка с Еди Хърн (мениджър на Джошуа) за мача. Дионтей прие да се боксира във Великобритания\", съобщи един от мениджърите на американеца Шели Финкел.Уайлдър пък заяви, че офертата от 50 милиона долара за Джошуа, ако той приеме мач в САЩ, остава на масата.\"Офертата от 50 милиона долара за него да се бие срещу мен в САЩ още е валидна. Аз се приех да се боксирам срещу Джошуа във Великобритания. Той може да реши да предпочете и моето предложение срещата да бъде в САЩ, топката е в тяхното поле\", коментира Уайлдър в \"Туитър\".", "date": "2018.06.12", "title": "Антъни Джошуа срещу Дионтей Уайлдър в мач за историята"}
{"url": "https://offnews.bg/politika/borisov-razmisli-niama-da-prieme-ostavkata-na-sotcialnia-ministar-ob-682474.html", "text": "Бисер Петков остава министър на труда и социалната политика, премиерът няма да приеме оставката му, стана ясно от думите Бойко Борисов пред наши медии в Измир, Турция, където е на посещение.Макар вчера да обяви, че е приел оставката на Бисер Петков, днес премиерът обяви противоположното решение.Той обясни, че преди съобщението за оставката на Петков е водил дълго съвещание с него, със здравния и финансовия министър. Питал ги защо го има това недоволство у семействата на деца с увреждания, при положение че са дадени с 80 млн. повече. Бисер Петков обявил, че не може да се справи с исканията на родители на деца с увреждания, защото за това ще са необходими още около 300 милиона лева годишно.\"В същото време г-жа Манолова (омбудсманът - б.р.) казва, че проектозаконът ѝ не изисква повече пари. Затова сутринта му казах да отиде на работа, да си изненада дейността\", каза още Борисов. Той направил това тази сутрин, преди да излети за Измир.От думите му стана ясно, че той отново е бил повлиян от тв репортажи по БНТ и Нова тв за решението си.\"...една госпожа, която говореше по Нова телевизия, тя се смееше и не знаеше какво казва. До вчера щеше да бъде  (на родителите на деца с увреждания пред парламента - б.р.), днес щяха да ги подкрепят още палаткови лагери, ама нямало да го има палатковите лагери, защото имали с министър добра комуникация\", цитира Борисов чутото по телевизията.Действително, новината за оставката на Петков не срещна одобрение сред протестиращите хора в неравностойно положение и родители на деца с увреждания. Те обявиха, че оттеглянето на министъра би забавило \"Министърът ми каза, че нямат никаква комуникация или поне такава, която да може да реши въпроса\", каза Борисов.\"Оставям го да работи и да седнат да говорят и да направят така, че тази тема да ми се махне от главата. ... Той си работи добре, но факт е, че в тази сфера - палатков след палатков лагер. Не мога да го гледам повече това\", добави той.Борисов изрично уточни, че към момента няма готовност за заделяне на въпросните 300 милиона, но протестиращите майки и Мая Манолова твърдели, че предложенията им не изискват повече бюджетни средства. Откъде да дойдат тези пари, от учителите, от пенсиите, от армията или от МВР, попита министър-председателят.", "date": "2018.06.12", "title": "Борисов размисли: няма да приеме оставката на социалния министър (обновена)"}
{"url": "https://offnews.bg/razsledvane/padnaliat-vertolet-remontiran-ot-terem-i-dve-ruski-firmi-za-4-mln-lv-682450.html", "text": "Падналият военен вертолет Ми-17, , а един беше ранен, е минал капитално-възстановителен ремонт през 2016 г. Процедурата е открита през септември 2015 г., а договорът е подписан през декември същата година. Поръчката за 3.7 млн. лв. без ДДС е спечелена от \"Терем\" ЕАД, която е собственост на Министерството на отбраната. Тя е стартирана при военния министър Николай Ненчев, който тогава прогнозира, че ремонтът ще излезе 1 млн. лв., защото ще се ремонтира в български завод.Оказва се обаче, че въпреки че поръчката е спечелена от Терем, едни от основните и най-важни дейности по ремонта на хеликоптера е извършена от две руски фирми, които са наети като подизпълнители. Едната е \"Уралски завод за гражданска авиация“ ОАО. Тя е извършила 37% от дейностите по ремонта - капитално-възстановителен ремонт на двигатели и редуктор. Вторият подизпълнител е ЗАО „Двигатели Владимир Климов – Мотор Сич“ – Руска Федерация. Те са извършили ремонт на пусков двигател. Делът на тези дейности е 3%. Така общо двете руски фирми са извършили 40 % от ремонтните дейности. Трети подизпълнител в поръчката е \"Терем - Летец\" ЕООД, която влиза в групата на държавните дружества, собственост на военното министерство. Там са извършени ремонти на планера на вертолета, редукторите и комплектуващите ги изделия. Ремонтирани са агрегати и части от въоръжението, увеличен е срокът на служба на блокове, възли, детайли и агрегати, направен е монтаж на лопати носещ винт, лопати опашен винт, виброгасител, верига и авиохоризонти. Ремонтирано е и наземното имущество на машината, като са изработени и покривки за пилотската кабина, лопати носещ винт, лопати опашен винт и втулката на носещия винт. Делът на тези дейности е 29%.Договорът е за срок от 9 месеца, но е имало забавяне от 42 дни, заради което на единия от подизпълнителите са удържани малко повече от 31 хил. лв. Към момента Военновъздушните сили не разполагат с летящ хеликоптер от този тип. Ремонтът на катастрофиралата вчера машина беше наложителен, тъй като през 2015 г. само един от вертолетите беше годен за служба. През февруари тази година министърът на отбраната Красимир Каракачанов е подписал решение, с което се дава зелена светлина за ремонта на още един хеликоптер. Поръчката отново спечелена от Терем, а отделената сума за ремонта е повече от 4 млн. лв. без ДДС.От прокуратурата обявиха във вторник, че изключват причина за катастрофата да е човешка грешка. „Вертолетът е паднал на Земята в рамките на около 3 секунди. Няма самовзривяване, няма запалване, но падането от височина 20 метра е довело до смъртта на двамата пилоти”, каза говорителят на главния прокурор Румяна Арнаудова.Точно преди година при инцидент в Черно море се  от състава на Военноморските сили, при който загина командирът на екипажа.", "date": "2018.06.12", "title": "Падналият вертолет ремонтиран от Терем и две руски фирми за 4 млн. лв."}
{"url": "https://offnews.bg/obshtestvo/zaginalite-piloti-ostaviat-chetiri-detca-siratci-682458.html", "text": "Загиналите двама пилоти при  в понеделник са награждавани многократно. Капитан Пламен Пантилеев и капитан Стоян Неделчев са семейни и имат по две деца.От Министерството на отбраната съобщиха, че бордният техник офицерски кандидат Алексей Каменов, който бе ранен, е транспортиран до Военномедицинска академия – София. Състоянието му е стабилно, той е в съзнание и контактен.Капитан Пламен Пантилеев е бил командир на авиационно звено във военно формирование 32 040 - Крумово. Във Въоръжените сили служи от 1994 г. Роден е на 14 юни 1970 г. в гр. Бяла, област Русе. Завършил е висше образование във ВНВВУ „Георги Бенковски“ - Долна Митрополия през 1994 г. със специалност „летец-пилот“ за Военновъздушните сили (ВВС) на вертолет.Летец-пилот ІІ клас с над 600 летателни часа. Летял е на L-29, Bell 206 и Ми-17. Награждаван е многократно от командирите си със служебна благодарност и от началника на отбраната. Женен с две деца.Капитан Стоян Неделчев е бил щурман на вертолет в авиационно звено на военно формирование 32 040 - Крумово. Във Въоръжените сили служи от 1997 г. Роден е на 31 януари 1973 г. в гр. Елхово. Завършил е ВВВУ „Георги Бенковски“ – Долна Митрополия през 1997 г. със специалност „летец – пилот“ на вертолет.Летец-пилот ІІІ клас с над 500 летателни часа. Летял е на Ми-2, Ми-8 и Ми-17. Награждаван е многократно със служебна благодарност. Женен с две деца.Инцидентът вече се разследва от Пловдивската военно-окръжна прокуратура, която образувала досъдебно производство при условията на неотложност. На местопроизшествието е направен оглед от трима прокурори, които са започнали разследване, бил е извършен първоначалния оглед и свързаните с него действия.Днес престоят още огледи от разследващи и експерти, разпити на свидетели и събиране на писмени доказателства.До момента е установено, че около 20.30 часа на 11 юни, при извършване на планов тренировъчен полет, военен хеликоптер Ми-17 е аварирал и е паднал от 20 метра в района на авиобаза Крумово.Причината за инцидента не е установена до момента, като най- вероятна такава за авиозлополуката е от техническо естество. Няма данни за човешка грешка. Разследването се провежда интензивно, след събиране на необходимия обем доказателствен материал, ще бъдат назначени съответните технически експертизи.", "date": "2018.06.12", "title": "Загиналите пилоти оставят четири деца сираци"}
{"url": "https://offnews.bg/izvan-terena/robi-uiliams-pee-na-otkrivaneto-na-mondial-2018-682464.html", "text": "Популярният британски изпълнител Роби Уилямс ще пее на откриването на Мондиал 2014 в четвъртък, 14 юни.Събитието ще се проведе на стадион \"Лужники\" в Москва, след което ще бъде изигран и първият двубой от световното между отборите на домакина Русия и Саудитска Арабия.\"Във възторг съм, че отново ще пея в Русия. Постигнал съм много в кариерата си, но да изляза пред 80 000 зрители и пред очите на целия свят на откриването на световно по футбол е сбъдната детска мечта\", коментира бившият вокалист на \"Тейк Дет\" пред сайта на ФИФА.На сцената ще се качи и руската оперна певица и солистка на Виенската държавна опера Аида Гарифулина. Продуцент на събитието ще бъде Феликс Михайлов, който организира и церемонията по закриването на Купата на конфедерациите, както и на жребия за групите в Кремълския дворец. Самата церемония ще бъде максимално приближена до първия съдийски сигнал.", "date": "2018.06.12", "title": "Роби Уилямс пее на откриването на Мондиал 2018"}
{"url": "https://offnews.bg/obshtestvo/ivancheva-organizira-protest-ot-aresta-sreshtu-stroezh-kojto-nikoj-ne-682475.html", "text": "Защитниците на арестуваната кметица на Младост Десислава Иванчева от Зелен Младост организират протест срещу проекта на инвеститора Димитър Логофетов за строеж на 7-етажна сграда. Недоволството е на гражданите от блок 320 в района и ще се състои в градинката зад него от 19 до 20,30 часа. Сред организаторите е и самата Иванчева според страницата на събитието във фейсбук. Имотът на г-н Логофетов е реституиран при съществени нарушения на закона, за което ще представим конкретни доказателства, пишат организаторите. \"Не достигат поне 21 реални паркоместа, за да бъде този проект законосъобразен. Карето, в което ще се строи, е едно от най-натоварените и с най-малко паркоместа в района. Постоянно възникват конфликти между живущите, вдигат се чистачки и се пукат гуми. За жителите на 16-етажния бл. 321А, който е в непосредствена близост до строежа, няма проектирано нито едно паркомясто и те са принудени да паркират по тротоарите и чуждите паркинги. Детската площадка зад блок 320 ще бъде унищожена. Има сериозни съмнения за фалшификации на документацията на проекта, които са потвърдени от хора с голям опит в графологичните експертизи. Изпратен е сигнал до Прокуратурата, която вече трети месец мълчи по случая, обясняват организаторите. Според тях \"уличната регулация е направена в услуга на проекта на г-н Логофетов, защото предвижда сериозно стесняване на кръстовището на ул. \"Св. Преображение\" и ул. \"Ат. Москов\". Стеснението е поне 3-4 метра и ще затрудни сериозно преминаването на автомобилите и рейсовете през кръстовището. Видимостта ще бъде силно ограничена\".Не на последно място новопредвидената сграда се намира изключително близо до бл. 320 и ще хвърля голяма сянка върху блока през зимата, което ще доведе до увеличение на разходите за отопление на живущите, обясняват от Зелен Младост.Инвеститорът Логофетов обаче няма разрешение за строеж от никого, а документите за инвестиционните му намерения са върнати от Направление \"Архитектура и градоустройство\" в община \"Младост\". Така не става ясно срещу кого всъщност е протестът, организиран от Иванчева и Зелен Младост, след като строеж - поне засега няма как да има. Въпреки ареста си на 17 април, Иванчева бе кмет на района до 7 юни с временен заместник на поста, когато официално бе отстранена на втора съдебна инстанция.  В края на март пък стана ясно, че Иванчева е внесла сигнал до Софийска районна прокуратура и до началника на 7 РПУ – СДВР за сериозни съмнения за фалшификация на документи от инвеститора Димитър Логофетов. Прокуратурата бави проверката по сигнала, а Логофетов е свидетел по делото срещу Иванчева, заяви за OFFNews Петър Кърджилов на 5 юни, когато все още бе пи ар на района, посочен от Иванчева за неин заместник. Той разказа, че писмо от МВР от 18 април, в което се иска общината да изпрати оригиналите на документите за сигнала, не е придвижено по вина на секретарката на Иванчева. Той го открил чак на 29 май в един кашон в кабинета на кметицата. Така документите не са стигнали до 7 РУ навреме, а МВР чака разпореждане на прокуратурата дали да започне проверка по сигнала. От Зелен Младост канят на протеста кмета Йорданка Фандъкова и главния архитект Здравко Здравков, за да обяснят на хората от бл. 320 защо не е отговорено на техни сигнали за съдействие за спасяването на детската площадка и във връзка с нередности при реституцията на имота на г-н Логофетов отпреди година. ", "date": "2018.06.12", "title": "Иванчева организира протест от ареста срещу строеж, който никой не е разрешил"}
{"url": "https://offnews.bg/politika/sastoianieto-na-bordnia-tehnik-na-katastrofiralia-vertolet-mi-17-e-sta-682456.html", "text": "Състоянието на бордния техник на катастрофиралия вертолет Ми-17 офицерски кандидат Алексей Каменов е стабилизирано. Това съобщиха от Министерството на отбраната.Той е приет за лечение в Университетската болница в гр. Пловдив със счупвания, но е контактен и няма опасност за живота му.При катастрофата на вертолет Ми-17 от състава на авиобаза Крумово са загинали капитан Пламен Пантелеев и капитан Стоян Неделчев. Екипажът е изпълнявал тренировъчен полет по аварийно-спасителна работа с вертолет Ми-17, с борден № 417, уточняват от МО.Причините за катастрофата се изясняват. Според  обаче става въпрос за техническа грешка. Вертолетът е  през 2017 г.Ремонтът на катастрофиралата във вторник машина беше наложителен, тъй като през 2015 г. само един от вертолетите от този тип беше годен за служба. През февруари тази година министърът на отбраната Красимир Каракачанов е подписал решение, с което се дава зелена светлина за ремонта на още един хеликоптер. Поръчката е спечелена от \"Терем\", която е ремонтирала и разбилата се във вторник машина. Отделената за ремонта е повече от 4 млн. лв. без ДДС.Точно преди година при инцидент в Черно море се разби вертолет Panther от състава на Военноморските сили, при който загина командирът на екипажа.", "date": "2018.06.12", "title": "Състоянието на бордния техник на катастрофиралия вертолет Ми-17 е стабилно"}
{"url": "https://offnews.bg/politika/literaturen-salon-lege-10-organizira-vecher-posvetena-na-dimitar-682482.html", "text": "В навечерието на 162-рата годишнина от рождението на Димитър Благоев, Литературен салон „Леге 10“ ще представи книгата на Мерсия Макдермот „Ален мак самотен. Биография на Димитър Благоев“.В представянето ще вземат участие издателят Христо Георгиев, доц. Димитър Генчев, актьорът Велери Георгиев, историци, литератори, общественици и други.Събитието ще се проведе от 18.00 часа, в зала „Димитър Благоев“ на Градския съвет на БСП – София (ул. „Леге“ №10, етаж 1).", "date": "2018.06.12", "title": "Литературен салон „Леге 10“ организира вечер посветена на Димитър Благоев"}
{"url": "https://offnews.bg/temida/prokuraturata-razsledva-tehnicheski-problem-pri-katastrofata-s-voennia-682454.html", "text": "Най-вероятната причина за катастрофата с военния вертолет Ми-17 е технически проблем. Това заяви говорителят на главния прокурор Румяна Арнаудова. „Вертолетът е паднал на Земята в рамките на около 3 секунди. Няма самовзривяване, няма запалване, но падането от височина 20 метра е довело до смъртта на двамата пилоти”, обясни още Арнаудова пред Нова тв.Оцелелият след инцидента все още не е бил разпитван.„Днес продължават огледите на местопроизшествието”, заяви Арнаудова. „На този етап се изключва така наречената човешка грешка”.От Министерството на отбраната съобщиха в понеделник, че инцидентът е станал около 20.30 часа при планов полет. Причините за инцидента обаче не са ясни. Вертолетът паднал от около 50 м. височина в района на авиобаза Крумово.При спасителните действия е установено, че двама от военните на борда - командирът на екипажа и помощник-пилотът при падането на вертолета са загинали. Третият член на екипажа – бордният инженер е откаран незабавно в болница, в съзнание.Както стана ясно вертолетът е  през 2016 г.", "date": "2018.06.12", "title": "Прокуратурата разследва технически проблем при катастрофата с военния Ми-17"}
{"url": "https://offnews.bg/112/naprezhenie-v-ugarchin-trima-mazhe-napadnaha-s-bradva-i-nozhove-rabot-682462.html", "text": "Напрежение възникна в Угърчин тази нощ след атака над строителни работници, съобщава БНТ. Наложи и жандармерията да сложи входовете на града под охрана.Напрежението възникна, след като трима мъже са нападнали с ножове и брадва строителни работници в училище\" Св. Св. Кирил и Методий\" в града. По-късно същите нападатели са пребили възрастен мъж и жена.Двама от мъжете са задържани, а третият се издирва.Според местни медии нападателите са от ромски произход и в момента на атаката били видимо пияни.Работниците поправяли оградата на училището, когато без причина били атакувани. Единият е с рана на ръката, а другият – по лицето. Той затиснал врата, за да не нахлуят мъжете в училището. Няма пострадали ученици.", "date": "2018.06.12", "title": "Напрежение в Угърчин: Трима мъже нападнаха с брадва и ножове работници, жандармерия пази града"}
{"url": "https://offnews.bg/temida/prokuraturata-proveriava-koj-e-sobstvenik-na-iulen-i-federatciata-po-s-682481.html", "text": "Прокуратурата проверява има ли връзка между собствениците на „Юлен“ и Българската федерация по ски (БФС), както и паричните потоци, които концесионерът в Пирин е получавал през годините от спортното министерство.Това стана ясно от брифинг на прокуратурата, на който бяха изнесени допълнителни данни за проверката на прокуратурата по сигнал на партия „Зелените“.От думите на говорителя на главния прокурор Румяна Арнаудова стана ясно, че Българската федерация по ски (БФСки) от 2007 г. до 2018 г. е получила държавни субсидии в размер на 40 млн. лв. Парите са дадени по проекти, които са били надлежно обосновани, но имало съмнения за изразходването на средствата. От предоставените от министерството документи нямало достатъчно такива, които да оправдават разходите, смятат от държавното обвинение.Работи се и по хипотезата за извършено престъпление по служба от хора от министерството и за ощетяване на бюджета.По сигнала на Зелените за неизпълнение на концесионния договор е възложен служебен контрол на постановления от Районната прокуратура в Благоевград, която на два пъти е отказала да образува наказателно производство.Прокуратурата работи по установяване на това кой е собственикът на „Юлен“. Румяна Арнаудова обяви, че от Търговския регистър това е ясна публична информация, но прокуратурата продължава да проверява дали има връзки между собствеността на дружеството и собствеността на БФСки.В свое интервю от февруари премиерът Бойко Борисов посочи кой е собственикът на „Юлен“. „Всички знаят, нищо че го крият и ако ме питаш - за Цеко Минев става въпрос. Сега, да не ме съдят утре, защото сигурно има някакъв друг формален собственик, но омразата между Цеко Минев и Зелените поражда всичко това, което се случва в момента“, каза тогава премиерът.", "date": "2018.06.12", "title": "Прокуратурата проверява кой е собственик на Юлен и Федерацията по ски"}
{"url": "https://offnews.bg/futbol/irantcite-ostanaha-bosi-zaradi-sanktciite-na-sasht-682480.html", "text": "Страхотен проблем възникна в националния отбор по футбол на Иран дни преди старта на световното първенство по футбол в Русия.Оказа се, че отборът е останал без футболни обувки. Базираната в Орегон компания Nike е прекратила сътрудничеството си с азиатския тим заради санкциите, наложени от САЩ на Иран. Те бяха наложени от президента Доналд Тръмп на 8 май, когато той обяви, че САЩ излизат от споразумението за ядрената програма на Иран.Останалата екипировка за персите се доставя от Адидас и там няма проблем, но обувките са много важна част и могат да окажат решително влияние върху представянето.\"Това е ужасно. Играчите са свикнали с тази екипировка и за мен да оставиш отбора без обувки седмица преди световното не е правилно\", проплака селекционерът на Иран Карлуш Кейрош.", "date": "2018.06.12", "title": "Иранците останаха боси заради санкциите на САЩ"}
{"url": "https://offnews.bg/na-tozi-den/12-iuni-svetovnia-den-za-borba-s-detskia-trud-682443.html", "text": "Днес отбелязваме Световния ден за борба с детския труд.  През 2002 г. Международната организация по труда обяви 12 юни за Световен ден за борба срещу детския труд, за да привлече повече внимание към проблема, пред който се изправят децата.Статистиката показва, че над 215 милиона деца по света са принудени да работят, а 40% от безработните са млади хора. Тези цифри са пряко зависими една от друга, тъй като трудът и експлоатацията в детските години води до сериозни поражения върху здравето и благосъстоянието на децата, които не завършват образованието си и след време попадат в графата безработни и социално слаби.Детският труд поставя началото на порочния кръг от безработица, неравенство и дискриминация. Образованието е ключът към промяната.През 2010 г. международната общност прие пътна карта за елиминиране на най-тежките форми на използване на детски труд до 2016 г., в която се подчертава, че използването на детски труд е нарушение на правата на децата и пречка за тяхното развитие. Световният ден през 2012 г. се съсредоточава върху дейностите, които е необходимо да се изпълнят, за да стане тази пътна карта реалност.Стандартите на МОТ за правата при работа, по специално по отношение на детския труд, са изложени в Конвенция 138 и Конвенция 182. По отношение на детския труд, Конвенция 138 на МОТ за минималната възрастова граница, изисква от държавите членки да заложат в своето законодателство минимална възраст за допускане до работа, която да не бъде по-малка от тази на завършване на задължителното образование, но при всички случаи не по-малка от 15 години. Конвенция № 182 на МОТ изисква от всяка държава, която я е ратифицирала, да създаде и изпълни програма за действие за приоритетно отстраняване на най-тежките форми на детски труд.Република България е страна по Конвенцията за правата на детето на ООН, в която се признава правото на всяко дете да бъде защитено от икономическа експлоатация и от извършване на каквато и да е работа, която крие опасност да навреди на здравето или на физическото, умствено, духовно, морално или социалното му развитие.", "date": "2018.06.12", "title": "12 юни - Световния ден за борба с детския труд"}
{"url": "https://offnews.bg/temida/sadat-ostavi-petko-diulgerov-v-aresta-682483.html", "text": "Апелативният специализиран съд остави в ареста бившия кмет на столичния район ,,Младост'' Петко Дюлгеров. Той е обвинен в помагачество при взимане на подкуп заедно с временно отстранената като кмет на района Десислава Иванчева и уволнената Биляна Петрова, зам.-кмет. Дюлгеров бе арестуван на 17 април, в него бяха открити 14 000 евро. Той обжалва решението на първа инстанция да остане в ареста, но АСНС не уважи искането му днес.Според магистратите Дюлгеров е с висока степен на обществена опасност. ", "date": "2018.06.12", "title": "Съдът остави Петко Дюлгеров в ареста"}
{"url": "https://offnews.bg/politika/bsp-podgotvia-vot-na-nedoverie-zaradi-sigurnostta-682485.html", "text": "От БСП подготвят вот на недоверие към правителството. Темата е сигурност. Това обяви Драгомир Стойнев на пресконфереция в централата на партията. Решението е взето от Изпълнителното бюро на БСП.Според социалистите правителството не може да гарантира сигурността на хората. \"Повече по този начин в тази държава не може да се живее\", каза Стойнев и добави, че надали има някой в българското общество, който да е изненадан от подобен вот на недоверие. \"Повече не може да се живее в държава, в която се разстрелват данъчни инспектори, където бизнесмени бизнесмени от Велико Търново намират своята смърт в центъра на София. През летище София влизат граждани, които въобще не са и проверявани\", каза още Стойнев.От БСП са решили да внесат вота сами. Решението на социалистите за вот на недоверие на тема \"сигурност\" идва, след като преди 2 месеца двама затворници избягаха през главния вход на Централния софийски затвор. Полицията не успя да ги открие, а миналата седмица единият от избягалите - Владимир Пелов беше застрелян в центъра на Ботевград от Марио Панчев - Големия, който почина няколко дни по-късно в болница. Полицията в Ботевград от един месец е разполагала с оперативна информация, че Пелов е в града. Директорът на ОДМВР-Ботевград обясни, че една от причините да не го хванат е променен външен вид - затворникът си пуснал брада и ходел с качулка. Другият затворник, който избяга с Пелов от затвора - Радослав Колев, още е на свобода.Това ще бъде вторият вот на недоверие към кабинета Борисов 3. И първият беше внесен от БСП, но заради провала на правителството в борбата с корупцията. Тогава той беше отхвърлен - 103-ма депутати от БСП и ДПС гласуваха \"за\", а в подкрепа на кабинета бяха 131 депутати от управляващото мнозинство, както и народни представители от \"Воля\".", "date": "2018.06.12", "title": "БСП подготвя вот на недоверие заради сигурността"}
{"url": "https://offnews.bg/kultura/preporachvame-vi-bila-li-si-na-lunata-chast-ot-festivala-na-itali-682425.html", "text": "Днес от 20:30 часа в кино \"Люмиер Лидл\" ще се излъчи комедийният филм \"Била ли си на Луната?\", част от фестивала на италианското кино. Красивата Гуя е 30-годишна италианка, чийто живот е перфектен. Работи в престижно международно модно списание, кара луксозна кола, пътува с частен самолет и живее между Милано и Париж. Единственото, което й липсва е любов.Смъртта на баща ѝ преобръща живота ѝ. Тя наследява старо имение в Пулия, където като малка е прекарвала всички лета.Точно там тя се запознава с Ренцо и когато щастието е на крачка от нея, не знае как да го достигне.От 19:00 часа на Камерната сцена в Народен театър \"Иван Вазов\" ще се играе постановката \"Ръкомахане в Спокан\" от Мартин Макдона.Повече информация за събитието можете да намерите . ", "date": "2018.06.12", "title": "Препоръчваме ви: 'Била ли си на Луната?', част от фестивала на италианското кино"}
{"url": "https://offnews.bg/futbol/zhirinovski-stana-za-smiah-s-prognoza-za-mondial-2018-682486.html", "text": "Руският ултранационалист и депутат Владимир Жириновски стана за смях с прогнозата си за предстоящото световно първенство по футбол.Според него сред фаворитите за титлата е отбора на Холандия, който дори не се класира за Мондиал 2018.В интервю той постави на първо място Германия, следвана от Испания, Аржентина и Холандия. Жириновски е оптимист за представянето на Русия, като според него тимът ще достигне до четвъртфиналите.\"Мачът на откриването ще спечелим с 2:0 (б.р. Русия играе със Саудитска Арабия на 14 юни). Даже може да залагате на точен резултат.Излизаме от групата и стигаме до топ 10. Смятам да следя внимателно мачовете и дори да посетя руския отбор, за да им дам кураж\", коментира Жириновски.", "date": "2018.06.12", "title": "Жириновски стана за смях с прогноза за Мондиал 2018"}
{"url": "https://offnews.bg/zimni/zhestoka-tragedia-spoletia-bode-milar-682461.html", "text": "Жестока трагедия сполетя олимпийския шампион и легенда в ските Боде Милър и неговото семейство. Американският алпиец и съпругата му Морган Бек загубиха 19-месечната си дъщеря Емелин, която се е удавила в басейн. Трагичното събитие идва четири месеца преди появата на петото му дете, тъй като съпругата му е бременна в петия месец. Самият Боде Милър сподели ужасната новина на профила си в „Инстаграм“.„Ние сме безкрайно опустошени. Нашето момиченце Еми почина вчера. Никога не сме мислели, че можем да преживеем такава болка. Нейната обич, нейната светлина, нейният дух никога няма да бъдат забравени. Нашето малко момиче обичаше живота и му се радваше пълноценно всеки ден. Семейството ни моли да бъде оставено на спокойствие, за да преживее този миг“, написа четирикратният световен шампион.Американските власти разкриха, че 19-месечната дъщеричка на Боде Милър се е удавила в плувен басейн в Южна Калифорния. От спешната помощ в Ориндж Каунти признаха, че са получили сигнал от квартал „Кото де Каса“, където са опитали да съживят малката Емелин. След като не успели с опитите на мястото на събитието, момиченцето на Боде Милър е било откарано в спешното отделение. През цялото време детенцето е било без пулс и впоследствие е починало в болницата.Емелин беше най-малкото от четирите деца на Боде Милър. Той и съпругата му Морган Бек имат и един син от съвместното си съжителстване. 40-годишният бивш скиор има син и дъщеря от предишни бракове.Милър е двукратен победител в общото класиране на Световната купа. Има шест олимпийски медала (един златен, три сребърни и два бронзови), спечелени на три различни зимни олимпиади (2002, 2010 и 2014). Носител е на четири златни и един сребърен медали от световни първенства.", "date": "2018.06.12", "title": "Жестока трагедия сполетя Боде Милър"}
{"url": "https://offnews.bg/kultura/preporachvame-vi-lisa-dzherard-i-misteriata-na-balgarskite-glasove-682411.html", "text": "Днес от 19 ч. Лиса Джерард представя новия си албум „БууЧииМиш“ в Зала 1 на Фестивалния и конгресен център във Варна.Звездата от даркуейв групата Dead Can Dancе ще пее заедно с хора „Мистерията на българските гласове“ като част от съвместната програма „Интермецо” на Международния музикален фестивал „Варненско лято” и Международния театрален фестивал „Варненско лято”.По време на концерта ще бъдат представени оригинални композиции и преработки на фолклорни мелодии от композиторите Петър Дундаков, Лиса Джерард и Джулс Максуел, а участие ще вземат световният шампион по бийтбокс SkilleR и немският перкусионист Дейвид Кукерман.Българските музиканти Владимир Владимиров - китара, Христина Белева - гъдулка, Костадин Генчев – кавал и Георги Дончев – контрабас и струнен оркестър с музиканти от Варна също ще се включат.Програма „Интермецо“ се осъществява с подкрепата на община Варна и фондация „Америка за България“.", "date": "2018.06.12", "title": "Препоръчваме ви: Лиса Джерард и 'Мистерията на българските гласове' във Варна"}
{"url": "https://offnews.bg/temida/tcatcarov-poiska-promiana-v-kontcesionnia-dogovor-na-iulen-682455.html", "text": "Прокуратурата разпореди правителството да предприеме \"незабавни действия\" за промяна на концесионния договор с \"Юлен\" АД. От пресцентъра на Върховната касационна прокуратура (ВКП) съобщиха, че главният прокурор Сотир Цацаров е изпратил предложение до премиера Бойко Борисов, свързано с промяната на договора за Национален парк \"Пирин\".Причината е проверка по сигнал на партия \"Зелените\", който е постъпил на 26 февруари 2018 г. В него се твърди, че са извършени закононарушения - престъпления във връзка с изпълнението на договор за предоставяне на концесия на територията на Национален парк „Пирин“, на дружество „Юлен“ АД, както и с твърдения за незаконосъобразно разходване на средства от държавния бюджет за субсидиране на Българска федерация по ски.По случая е образувана преписка и проверка, в хода на която наблюдаващият прокурор е преценил, че се налага изпращане на предложение до Министерския съвет по реда на чл. 145 ал. 1 т. 6 ЗСВ, за предприемане на спешни действия за вземане на решение за изменение и допълнения на концесионния договор от 21.12.2001 г.В тази връзка главният прокурор е изпратил до правителството предложение за за промяна на договора:Министерският съвет на Република България да предприеме: - незабавни действия за изменение и допълнение на концесионния договор от 21 декември 2001 г. с „Юлен“ АД за предоставена концесия с предмет особено право на ползване върху част от територия, изключителна държавна собственост – част от територията на Национален парк „Пирин“, община Банско, „Ски зона с център Банско“, при съобразяване с разпоредбите на действащото законодателство (включително и вчастта относно определянето на концесионното възнаграждение).В искането се посочва още, че правителството трябва да предприеме незабавни действия за осигуряване на пълно съответствие на ползваната от концесионера площ с тази по концесионния договор (99,55ха, съгласно Териториално устройствен план (ТУП) на извънселищна територия „Ски зона с център гр. Банско“, индивидуализирана с координатите на точки от № 1 до № 252 в координатната система „1970г.“ по чупките на външната граница на ски зоната).“В същото време, от преписката са отделени материали, касаещи разходване на средства от държавния бюджет по договори между Сдружение Българска федерация по ски и Министерство на младежта и спорта.Те са изпратени по компетентност на Софийска градска прокуратура, за допълнителна проверка с оглед данни за престъпления по чл. 282 НК и чл. 219 НК. Работата по преписката на Върховната касационна прокуратура продължава с възложен служебен контрол на прокурорски постановления за отказ от образуване на досъдебно производство по сигнали за допуснати нарушения и неизпълнение на концесионния договор от 21 декември 2001 г., сключен между МС и „Юлен“ АД. ", "date": "2018.06.12", "title": "Цацаров поиска промяна в концесионния договор на Юлен"}
{"url": "https://offnews.bg/obshtestvo/reportazh-na-turska-tv-dori-i-telefonite-vav-filibe-zvaniat-v-proslav-682478.html", "text": "Частната турска телевизия \"А Хабер\" публикува дълъг пропаганден репортаж за нагласите сред българските турци за... изборите в Турция.Видеото на телевизията, която е сред най-верните поддръжници на режима на Ердоган, е от Пловдив, като градът е представен с името си от периода на османската власт у нас - Филибе. Кадрите са основно пред местна джамия, а всички интервюирани се обявяват в подкрепа на диктатора в Анкара.Всички в един глас заявяват, че обичат много Ердоган и се молят Господ да е с него.Една от интервюираните отговаря, че подкрепя президента, защото той бил лидер не само на турците в Турция - а в целия свят. Друг наш сънародник си пуска телефона, за да се чуе как звъни - музиката е от клип, възхваляващ Тайпи. Трети пловдивчанин пък обяснява, че с победата на Тайпи ще има два байряма, тъй като изборите са точно през седмицата след големия религиозен празник.Заглавието на материала е \"Изборите на 24 юни през погледа на турците в Европа\". Репортажът е на журналистката Севда Дюкянджи, която преди време работеше за БНТ и съвсем доскоро за БНР.", "date": "2018.06.12", "title": "Репортаж на турска тв: Дори и телефоните във Филибе звънят в прослава на Ердоган (видео)"}
