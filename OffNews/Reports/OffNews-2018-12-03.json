{"url": "https://offnews.bg/futbol/luka-modrich-specheli-zlatnata-topka-na-frans-futbol-video-693185.html", "text": "Живата легенда на хърватския национален отбор и Реал Мадрид спечели най-ценния индивидуален приз във футбола - Златната топка на \"Франс Футбол\".Халфът остави зад себе си в призовата тройка миналогодишния победител Кристиано Роналдо и световния шампион с екипа на Франция Антоан Гризман.Модрич сложи край и на 10-годишната тотална доминация на звездата на Ювентус и легендата на Барселона Лионел Меси.Двамата бяха неизменни победители за \"Златната топка\" от 2008 година насам. Аржентинецът дори остана извън първите 4 в класирането, което е най-слабият резултат за него на тази церемония от 2006 г.Халфът на Реал Мадрид официално стана и първият хърватин удостоен с безценното отличие. Така Модрич се нареди до най-великите играчи.30. Иско (Реал Мадрид/Испания)29. Юго Лорис (Тотнъм/Франция)28. Диего Годин (Атлетико Мадрид/Уругвай)27. Марио Манджукич (Ювентус/Хърватия)26. Ян Облак (Атлетико Мадрид/Словения)25. Алисон (Ливърпул/Бразилия)24. Садио Мане (Ливърпул/Сенегал)23. Единсон Кавани (ПСЖ/Уругвай)22. Марсело (Реал Мадрид/Бразилия)21. Иван Ракитич (Барселона/Хърватия)20. Серхио Рамос (Реал Мадрид/Испания)19. Роберто Фирмино (Ливърпул/Бразилия)18. Гарет Бейл (Реал Мадрид/Уелс)17. Карим Бензема (Реал Мадрид/Франция)16. Серхио Агуеро (Манчестър Сити/Аржентина)15. Пол Погба (Манчестър Юнайтед/Франция)14. Тибо Куртоа (Реал Мадрид/Белгия)13. Луис Суарес (Барселона/Уругвай)12. Неймар (ПСЖ/Бразилия)11. Н'Голо Канте (Челси/Франция)10. Хари Кейн (Тотнъм/Англия)9. Кевин де Бройне (Манчестър Сити/Белгия)8. Еден Азар (Челси/Белгия)7. Радаел Варан (Реал Мадрид/Франция)6. Мохамед Салах (Ливърпул/Египет)5. Лионел Меси (Барселона/Аржентина)4. Килиан Мбапе (ПСЖ/Франция)3. Антоан Гризман (Атлетико Мадрид/Франция)2. Кристиано Роналдо (Ювентус/Португалия)1. Лука Модрич (Реал Мадрид/Хърватия)", "date": "2018.12.03", "title": "Лука Модрич спечели Златната топка на Франс Футбол (видео)"}
{"url": "https://offnews.bg/futbol/tcska-prizova-fenovete-da-napalniat-armiata-693168.html", "text": "ЦСКА призова чрез официалния си сайт феновете да напълнят стадион \"Българска армия\" за дербито с лидера Лудогорец. Двубоят от XVIII кръг на Първа лига ще се изиграе на 6 декември (четвъртък) от 17:30 часа на стадион \"Българска армия\". Главен съдия на срещата ще бъде Николай Йорданов.Цените на билетите са както следва:- Сектор А - 20 лева- Сектор В - 15 лева- Сектор Г - 10 лева- ВИП ложа - 150 леваДеца до 7 години влизат на стадиона безплатно.\"Билети могат да бъдат закупени от фен магазина на \"Армията\", както и от мрежата на Тикетпро, бензиностанциите на OMV, магазините на Office 1 и Orange, Билетен център на НДК и касите на \"Арена Армеец\".Двубоят е ключов за любимия ни клуб и отборът се нуждае от своя 12-и играч - вярната червена публика.Да напълним \"Армията\"!\", призоваха \"червените\".", "date": "2018.12.03", "title": "ЦСКА призова феновете да напълнят \"Армията\""}
{"url": "https://offnews.bg/futbol/uefa-potvardi-uchrediavaneto-na-nov-turnir-693167.html", "text": "Ще има трети европейски клубен турнир. Засега името му е \"Лига Европа 2\" и ще стартира през 2021 година, съобщава BBC.Един английски отбор ще се включи от плейофите на новия турнир, а шотландските клубове може да не участват в Лига Европа след евентуалните размествания.Като част от цикъла на УЕФА 2021-2024, Лига Европа ще бъде с двойно по-малко отбори и ще има допълнителен плейоф между груповата фаза и осминафиналите. Новият турнир ще се провежда в четвъртък, заедно с Лига Европа.Шампионът на всяка страна ще продължи да участва в Шампионска Лига, но само отбори от топ 15 в ранглистата на УЕФА ще могат да участват в квалификациите или в груповата фаза на Лига Европа.Това означава, че отборите от страни, които са след 15-то място - което към момента включва Шотландия, Уелс и Северна Ирландия, изключвайки шампионите, ще участват в квалификациите на новосформирания турнир.Новата надпревара ще има абсолютно същия формат като на Лига Европа - 8 групи от 4 отбора, като победителите от всяка група продължават напред, а плейофите след групите ще включват отборите завършили на второ място в отделните групи и тези завършили на трето в Лига Европа. Победителят в новия турнир ще печели участие в Лига Европа през следващия сезон.Президентът на УЕФА, Александър Чеферин заяви: \"Новото състезание ще направи европейските клубни турнири още по-приобщаващи. Ще има повече мачове за повече отбори, и повече федерации ще бъдат представлявани в груповата фаза\". Поне 34 държави ще имат представители в ЕКТ в сравнение със сегашните 26.", "date": "2018.12.03", "title": "УЕФА потвърди учредяването на нов турнир"}
{"url": "https://offnews.bg/futbol/ventci-stefanov-despodov-e-zhencho-sadijstvoto-si-beshe-dobro-693162.html", "text": "Финансовият благодетел на Славия Венцеслав Стефанов обяви в актуално студио \"Дерби\", че съдията е последният човек, който е виновен за загубата на ЦСКА от \"белите\" вчера.Босът на най-стария столичен клуб сподели и, че Лудогорец не е виновен за загубите на \"червените\" в Първа лига.\"Безкрайно много съм благодарен на футболистите, че дадоха всичко от себе си. Дайте да говорим за футбол, защото през тези 94 минути имаше много футбол, битка и мъжество. Съдията е последният човек, заради когото ЦСКА не спечели мача. Пропуските, Стериакис и липсата на късмет - това беше основното. Старата истина е, че като не вкараш, ще ти вкарат.Не омаловажавам качествата на Кирил Десподов, но Петков заслужава да е Футболист на годината. Уважавах Десподов, но вече не. Той футбол ли е играл, или е подслушвал пейката на \"Славия\"? Подскочи, удариха си корите и нищо друго. А той рева: \"Моля, другарко\". Женчо, никакъв мъж не е.ЦСКА имаше безброй положения и не успя да отбележи. Ако резултатът беше 1:0 или 2:0, изобщо нямаше да говорите за съдийство. Хората трябва да приемат мъжки както победите, така и загубите. Паднахме от Витоша след куп пропуски и почнаха някакви клакьори: \"о-о-о, черно тото\".Сега Гришата ли е играл черно тото? Късметът играе голяма роля. И на Титаник е имало кадърни и възпитани хора, но не са имали късмет. Защо си завираме главите в пясъка като щраусите, стърчат ни задниците и говорим само глупости?\", започна Стефанов.\"Е, вчера по-тъмните момчета в ЦСКА бяха 7-8 парчета. Да не говорим за другите - Левски, Лудогорец, Ботев… Локо Пд със сръбско-хърватската инвазия. Защо не дават на добрите български футболисти да играят? Какво им е виновен българският футболен съюз? Отиваме в Бразилия, после взимат някакви португалски паспорти. По някое време се усещаме и дърпаме ръчната, но е късно.Когато не се случват нещата при вас, грандовете, започвате с \"дългата ръка на Домусчиев\" и куфарчатата на Караманджуков, които никой не ги виждал. Познавам Караманджуков - откъде тия пари у него?! Съдията свирил против Локо Пд, защото Славия трябвало да бие ЦСКА.Побъркани хора. Сега за тия две дузпи. Питате ме дали Караманджуков не е занесъл пари на съдията? Не е занесъл. Когато се подмине дузпа за друг отбор срещу грандовете - е, голяма работа, пак щяхме да ги бият тея. Че не успяхте да ни биете 40 минути с човек повече, съдията ли е виновен?\", обърна се Стефанов към журналистите.", "date": "2018.12.03", "title": "Венци Стефанов: Десподов е женчо, съдийството си беше добро"}
{"url": "https://offnews.bg/obshtestvo/balgarskia-brand-matratci-mattro-s-novi-modeli-na-pazara-693173.html", "text": "Матраци Mattro е българска марка, развиваща дейност от 2013 г., свързана с изработката на висококачествени продукти за вашата спалня, сред които еднолицеви и двулицеви матраци, практични и стилни спални, подматрачни рамки и възглавници. Брандът набира все повече доволни клиенти благодарение на неоспоримото високо качество и иновации в сферата. Марката матраци Mattro се гордее със своята вече наложена колекция Green, отличаваща се с естествени, екологично чисти материали и специална дамаска от луксозен белгийски текстил. Особено популярна иновация от страна на марката са продуктите за сън с дамаска с лавандулов аромат, постигнат благодарение на нанокапсули от съставката, отделящи се при допир. Лавандулата е популярна от векове със своите релаксиращи и отпускащи свойства, затова е подходяща за аксесоарите за спалня. През есента на 2018 г, марката матраци Mattro представя на своите потребители още няколко нови модела, които определено впечатляват с визия, ядро и степен на комфорт.Матрак Lavender Cool Memory с охлаждащ гелСлед дългогодишния успех на матраци Lavender Uno и Lavender Uno Memory брандът създаде и модел с лавандулов аромат и охлаждащ гел. Ядрото на двулицев  е от полиуретанова пяна със седемзонов профил, както осигуряващ масажиращо усещане на тялото, така и подобряващ кръвообращението. Другата страна на модела се състои от 3 см слой мемори пяна, с добавени нанокапсули охлаждащ гел, който предизвиква хладно и приятно усещане. Тази страна се препоръчва за лятото, за да предпазва от прекомерно затопляне на тялото. Снабден е с цип за лесна поддръжка на калъфа.Ортопедичен матрак Prime ComfortТова е един от най-луксозните модели на българския бранд Mattro. Неговата структура е уникална и изцяло се съобразява с индивидуалните нужни на всеки потребител. В сърцевина, е заложен твърд слой пенополиуретанова пяна с висока плътност, а от двете страни се намира омекотена профилирана BodyCare пяна. Тази конструкция позволява меко усещане, но спира потъването на тялото, до заемане на здравословна позиция. Така най-тежките части (таза и раменете) потъват повече, а най-леките (главата, кръста и краката) не потъват изобщо и по този начин не се напрягат. Модел Прайм Комфорт е с капитонирана ленена дамаска, която притежава хипоалергични и влагоабсорбиращи качества. На калъфа ще откриете цип, улесняващ свалянето и поддръжката.Хипоалергичен матрак Канела Уно МемориДруг природен материал, който се ползва от технолозите на матраци Mattro, е канелата. Освен като подправка, ароматното растение може да бъде ползвано и като лекарство и както доказва българската марка, като състав за матраци благодарение на силно антиоксидантните си свойства. Матрак Канела Уно Мемори е изграден изцяло от профилирана полиуретанова пяна с вложен канелен екстракт и добавен слой мемори пяна за още повече комфорт. Интересен е текстилът, с който е обвит матрака. Той съдържа голям брой бамбукови влакна, които се грижат за перфектната влагоабсорбация. Поддръжката и на този модел е лесна, благодарение на пришития цип.Матрак Green Life с ЕКО материалиДопълнение към луксозната серия Green е двулицев матрак Green Life, чието ядро е от покет пружини. Този тип пружини са индивидуално опаковани в джобчета от нетъкан текстил (Spunbond) и по този начин нямат пряк допир помежду си, което означава, че всяка пружинка е независима, що се отнася до нейното движение. По този начин тялото заема най-естествена позиция за сън, тъй като всяка от частите му потъва в различна степен. Освен това, покет пружините позволяват непрекъснат приток на въздух към ядрото, което пречи да се появят и задържат влага и бактерии. От едната страна на матрак Green Life е заложен слой високоеластична пяна, а от другата – мемори пяна, което носи две страни с различно усещане. Матракът е обвит с луксозен белгийски калъф с цип, изработен от 100% памук, непредизвикващ алергични реакции.Еднолицев матрак Еуфория ЛуксНа пазара от няколко години са еднолицеви матраци Еуфория Покет и Еуфория Мемо, които се радват на огромен интерес от страна на потребителите. Затова матраци Mattro създаде и хибриден еднолицев матрак Еуфория Лукс, с ядро от покет пружини и мемори пяна, които в комбинация осигуряват най-удобната позиция на сън, без оглед на телосложение и предпочитания. Моделът е с вградена дървена подматрачна рамка, подходяща за използване с повдигащ механизъм и подпомагаща цялостното проветрение на матрака. Еднолицев модел Еуфория Лукс е с изцяло памучна дамаска, която е нежна към кожата и не причинява обриви.Новите модели на бранда за  вече се радват на голям интерес от страна на потребителите. Те се предлагат в разнообразни размери и могат да се изработят специално в размер на клиента по поръчка. На който и модел да се спрете, със сигурност ще подобрите съня си благодарение на най-актуалните технологии и материали в сферата!", "date": "2018.12.03", "title": "Българския бранд матраци Mattro с нови модели на пазара"}
{"url": "https://offnews.bg/tenis/gael-monfis-super-shtastliv-sam-che-idvam-v-sofia-693170.html", "text": "Един от най-атрактивните тенисисти от световния елит – Гаел Монфис, отправи специално послание към българските фенове.Французинът е част от звездната компания състезатели, които вече потвърдиха участие за тенис турнира от сериите АТР 250 Sofia Open 2019.„Здравейте всички, аз съм Гаел Монфис. Супер щастлив съм, че ще дойда в София.Надявам се, че сте готови да гледате великолепен тенис и си пожелавам да се видим с всички вас през февруари 2019 г. на Sofia Open“, заяви Гаел Монфис в специалното видео, което изпрати за българската публика.", "date": "2018.12.03", "title": "Гаел Монфис: Супер щастлив съм, че идвам в София!"}
{"url": "https://offnews.bg/sviat/poroshenko-poiska-prekratiavane-na-dogovora-za-druzhba-i-satrudnichest-693172.html", "text": "Украинският президент Петро Порошенко внесе в парламента законопроект за прекратяване на действието на Договора за дружба и сътрудничество с Русия.Това се случва на фона на напрежението между двете страни, след като руски кораби стреляха по украински плавателни съдове в Керченския проток и задържаха моряците. По-късно Украйна обвини Русия, че е въвела ограничения на корабоплаването през Керченския проток и е блокирала украинските пристанища на Азовско море.Москва отрече твърденията. Съществува определен ред за техническо уведомяване на пристанищната администрация в Керч за преминаване на кораби през Керч-Еникалския канал и в редица случаи заради гарантиране на безопасността на навигацията с оглед на климатичните условия се взима решение за спиране на навигацията, обясни говорителят на руския президент Владимир Путин Дмитрий Песков. \"Преди два дни движението там бе спряно заради бурния вятър и много силното течение, което създаваше опасност за корабоплаването, но след като времето се нормализира, всичко беше възобновено. Това е обичайна световна практика и тук няма нищо извънредно\", поясни Песков, цитиран от ТАСС и БТА.Според говорителя на Кремъл изявлението на украинския президент Петро Порошенко, че Русия има планове да прокара сухоземен \"коридор\" от Донбас към Крим, е абсурдно. Той го определи като \"пореден опит да се провокира напрежение\".Преди дни Путин обвини Порошенко за случилото се в Керченския проток, като обяви, че причината е желанието на украинския президент е чрез тази провокация да си вдигне рейтинга преди президентските избори в края на март догодина. ", "date": "2018.12.03", "title": "Порошенко поиска прекратяване на договора за дружба и сътрудничество с Русия"}
{"url": "https://offnews.bg/politika/prezidentat-prizova-evropa-da-ne-sazdava-prechki-na-ruskite-dostavki-n-693165.html", "text": "\"Когато говорим за екологично чиста енергия, нека не забравяме, че е важно да имаме сигурна и предсказуема енергия\".Това каза президентът Румен Радев, който представи позицията на България на Конференцията на страните по Рамковата конвенция на ООН за изменението на климата (COP24), която се провежда в полския град Катовице.Румен Радев припомни и предложението, което отправи през май тази година по време на визитата си в Русия към президента Владимир Путин –доставките на природен газ за България и ЕС да бъдат чрез т.нар. „Български поток“. \"Само така България ще може наистина да бъде един независим енергоразпределителен център\", подчерта президентът.По думите му България е твърдо решена да подкрепи приемането на правилата за прилагане на Парижкото споразумение за климата, „които да са ясни, достатъчно детайлни, ефективни и приложими за всички“. Според него успешният резултат ще изпрати позитивен сигнал за солидността на споразумението и неговите цели.Румен Радев каза още, че \"социалният аспект е фактор от изключително значение за запазването на хиляди работни места“ и припомни, че България и ЕС вече изпълняват задълженията си съгласно Протокола от Киото.Той е категоричен, че широката ангажираност по проблемите на климата ще допринесе за създаването на повече възможности за нискоемисионно развитие, устойчиво на климатичните промени, което обаче е съобразено със състоянието и перспективите за развитие и запазване на конкурентоспособността на националните енергийни системи.Пред участниците в срещата на високо равнище президентът Радев припомни, че за да се справи с последствията от климатичните промени, България вече е разработила своята Национална стратегия за адаптация към изменението на климата и План за действие.В отговор на журналистически въпрос за способността на страната ни да се справи с амбициозния дневен ред на Европейската комисия за постигане на въглероден неутралитет в Европа до 2050 г. държавният глава заяви, че е на форума, за да отстоява националните ни интереси.По думите на президента България трябва да бъде много по-активна и да използва европейските програми и иновационни фондове за преструктуриране на въгледобива, за разработката, приложението и внедряването на нови екологично чисти форми на енергия и екологично чист транспорт и индустрия. Конференцията на страните по Рамковата конвенция на ООН за изменението на климата е висшият орган на Конвенцията и се провежда в края на всяка календарна година. В конференцията участват държавни и правителствени ръководители на страни-членки на ЕС, представители на международни организации, както и на държави от цял свят. Сред целите на форума в Катовице е приемането на насоки за прилагане на Глобалното споразумение за климата от Париж през 2015 г. По време на визитата президентът Румен Радев е придружаван от съпругата си Десислава Радева.", "date": "2018.12.03", "title": "Президентът призова Европа да не създава пречки на руските доставки на газ за България"}
{"url": "https://offnews.bg/futbol/grisha-ganchev-niamam-nervi-za-kompleksari-693174.html", "text": "Собственикът на ЦСКА Гриша Ганчев хвърли яснота върху думите си, че е на път да се откаже от футбола, цитирани от тартора на Сектор Г Иван Велчев - Кюстендилеца.Според цитата на лидера на феновете на \"армейците\" Ганчев се е почувствал безсилен след мача със Славия, загубен с 0:1. Реферът Волен Чинков според различни анализи е пропуснал да свири между 2 и 5 дузпи в полза на \"червените\". Смята се, че всичко се прави в полза на Лудогорец, срещу когото ЦСКА играе в четвъртък. Разликата между двата тима вече е 6 точки в полза на отбора от Разград.Мачът на 6 декември ще бъде ръководен от Николай Йорданов, при когото Лудогорец няма загуба вече в 30 мача. Гриша Ганчев говори пред колегите от Топспорт.", "date": "2018.12.03", "title": "Гриша Ганчев: Нямам нерви за комплексари"}
{"url": "https://offnews.bg/112/mazh-e-blasnat-ot-kola-na-peshehodna-pateka-v-burgas-693171.html", "text": "Мъж е бил блъснат от кола, докато е пресичал на пешеходна пътека в Бургас.Инцидентът е станал около 16.00 часа, каза говорителят на ОДМВР – Бургас Цветелина Рандева пред \"Фокус\".„Към момента няма информация за здравословното състояние на мъжа, изчакват се резултатите от медицинската лаборатория“, каза още Рандева.", "date": "2018.12.03", "title": "Мъж е блъснат от кола на пешеходна пътека в Бургас"}
{"url": "https://offnews.bg/obshtestvo/ban-pravi-paralelen-nimh-693175.html", "text": "Общото събрание на Българската академия на науките създаде института, който ще замени Националния институт за метеорология и хидрология (НИМХ), който от 1 януари 2019 г. напуска БАН. Решението е взето на днешното заседание на Общото събрание. Новата структура ще се казва Институт за изследвания на климата, атмосферата и водите.Седалището на новосъздаденото научно звено е в гр. София, бул. „Цариградско шосе“ № 66.Служителите на НИМХ поискаха Институтът да излезе от БАН през август с писмо до премиера Бойко Борисов. Те обясниха, че не са получили и стотинка от отпуснатите от правителството за тази година допълнителни 15 млн. лева за БАН, че не могат да платят дори сметките си за ток и комуникации и че има риск да спрат работа, като прекратят издаването на прогнозите за времето за страната и не предупреждават за предстоящи опасни явления. БАН обаче отрече НИМХ да има недостиг на средства.Борисов даде срок на двете страни да се споразумеят, но това така и не се случи. Синоптиците излязоха на протест, като в крайна сметка се стигна до договорката НИМХ да излезе от БАН и да премине към МОН.Окончателното решение за излизането на НИМХ от БАН беше взето миналия четвъртък при обсъждането на второ четене на бюджета на държавата за 2019 г.", "date": "2018.12.03", "title": "БАН прави паралелен НИМХ"}
{"url": "https://offnews.bg/obshtestvo/predsedateliat-na-baris-tcelta-ni-e-horata-s-uvrezhdania-da-stanat-vi-693158.html", "text": "За голяма част от обществото хората с увреждания сме невидими и първата ни цел е да станем видими за тях. Това заяви председателят на Българската асоциация за рекреация, интеграция и спорт (БАРИС) Павел Савов по време на кръгла маса, на която бяха обсъдени проблеми на хората с увреждания. Една от основните теми, които бяха обсъдени, беше личната мобилност, която сега за първи път се въвежда като понятие в закона. Сред целите на организацията е да се създаде регистър на шофьорите с увреждания, какъвто в момента не съществува. Проблем съществува и с помощните средства за хората с увреждания, за които не съществува стандарт. Няма стандарт и за преустройството на автомобили, за което също трябва да се направят стъпки за промяна на законодателството. \"Проблемите на хората с увреждания са разнопосочни, но има неща, които могат да се променят в обозрими срокове\", посочи Савов, като обясни, че за тях е необходима само промяната на няколко наредби. \"Много се говори и за хора с увреждания, но не и за активно включване - за това хората с увреждания да могат да работят, да спортуват\", допълни той. \"Искаме да покажем, че хората с увреждания имат право на спорт и на лична мобилност\", подчерта Савов. В много случаи адаптацията може да се случи успешно през спорта, коментира и Валентин Колев - главен специалист в отдел “Образование, социални дейности и здравеопазване, култура и спорт“ на община \"Младост\". Той посочи, че един от стремежите е спортните площадки да са достъпни за всички и да са безплатни за хора с увреждания. Често обсъждана тема, когато се говори за хора с увреждания, са проблемите с ТЕЛК. По този повод се обсъжда и въвеждане у нас на международната класификация на СЗО ICF, която предполага не толкова медицински, колкото социален подход към хората с увреждания. Концепцията е насочена към изготвяне на индивидуален план за всеки човек с увреждане в зависимост от неговите нужди. Специалистите обаче предупредиха, че въпреки своята полезност на въвеждането на ICF не трябва да се гледа като на панацея, като в тази връзка трябва да се има предвид още, че ще са необходими много по-големи и подготвени екипи от социални работници. Присъстващите на кръглата маса изразиха притеснението си от това, че не всички организации на хора с увреждания се включват при обсъждането на законодателни промени. В тази връзка председателят на БАРИС посочи, че в последно време се наблюдава съперничество между организациите на хората с увреждания, като призова те да са по-единни и да са обърнати повече към конкретните проблеми на хората с увреждания.", "date": "2018.12.03", "title": "Председателят на БАРИС: Целта ни е хората с увреждания да станат видими"}
{"url": "https://offnews.bg/obshtestvo/prepodavat-kompiutarna-matematika-i-etiket-i-tcennosti-v-inovativni-uc-693145.html", "text": "Драмата на днешното образование е, че то е от времето на масовото производство, с характеристики на производствената система и доминираща култура на стандартизация. На фона на новите технологии, довели до шокови трансформации на взаимоотношенията, процесите и на цели системи, стандартното образование изглежда все по-неадекватно и бавно променящо се. То очевидно не може повече да изглежда като производствена система, а трябва все повече да изглежда като организъм. Живите системи се адаптират, ако не го направят - загиват. Не Министерството на образованието и науката, не регионалните управления на образованието ще променят образователната система. Промяната ще е плод на иновациите и ще дойде отдолу нагоре - от иновативните учители и иновативните училища, заяви министърът на образованието Красимир Вълчев при откриването на национален форум на иновации в образованието, който се провежда днес в столицата.В рамките на целодневния форум в \"София тех парк\" представители на иновативни училища и организации, въвели иновации в училища ще представят своя опит. Аудиторията им включва около 600 представители на образователната система у нас. Те се събраха в зала \"Джон Атанасов\", където 10-ина минути след 10:00 ч. форумът бе открит, а първият държавник зад микрофона бе вицепремиерът Томислав Дончев: Сумарната енергия на училищата и детските градини да променят системата е 1000 по-голяма от тази на МОН и 100 пъти по-голяма от тази на РУО - подчерта след вицепремиера министър Вълчев. Започването на промяната отдолу нагоре е първата крачка, след която следват всички останали.За да им дадат тази свобода, от образователното министерство планират някои промени, изброени от министър Вълчев. Една от тях е смяна на модела на регулиране: МОН повече да стимулира и подкрепя училищните политики, а не само да контролира и санкционира. Това ще насочи директорите към основната им задача: да налагат култура на креативност и иновации, да мотивират и подкрепят креативните учители, които са в основата.\"За да реализираме тази промяна, всички по веригата трябва да си променим чипа\", призна министър Вълчев.Сред другите замислени в МОН промени са изменения в нормативната уредба, така че стандартите да са по-скоро насочващи, а не строго и конкретно изискващи. Ще започнем със стандарта за физическата среда, посочи той.Освен това се планира създаването на национална електронна платформа за споделяне на иновации в образованието, която да се превърне и в своеобразен дискусионен форум за иновации. Ще разработим и стартираме национална програма за популяризиране и мултиплициране на добрите иновации, която да финансира посещения в училища с иновации, партньорства за иновации, създаване на мрежа от иновативни училища, взаимни обучения и обмяна на опит. Нещо като \"Еразъм\" за иновации - добави Вълчев.Планират се промени на подзаконово ниво, които да позволят разширяването на възможностите на училищата и детските градини, включително по отношение целодневната организация на учебния процес, управлението на училищата, създаването на нови интегрирани учебни предмети и предлагането на нови методи на обучение.А каква е моментната картина в българските училища по отношение на иновациите? Анализ, който я показва, представи програмният директор на \"Отворено общество\" д-р Боян Захариев. Иновативните училища са 294 от общо 2383 в страната. Те се намират в 92 общини. Одобрените им проекти са над 340. Най-голям е делът на иновативните училища сред профилираните гимназии - 36%. Втори са средните училища - 21%, трети - тези по изкуствата (10%). Почти половината частни училища са иновативни.Разпределението по области дава превес на София-град. Втората област е Видин, на трето място е София-област, четвъртата е Бургас. Последна е Смолян.Сред областите, в които са проектите са: развитие на компетентности; интерактивно обучение; нови технологии; игрови подходи; междупредметни връзки; възпитание; проектно базирано учене; емоционално развитие; толерантност; учене чрез преживяване; учене чрез правене; справяне с агресията.Слаб интерес има към иновации в областта на работата с ученици от уязвими групи, със специални образователни потребности и в нужда от догонващо обучение. Тези иновации са малко, отчете Захариев.В резултат на иновациите вече са се появили нови учебни предмети, например компютърна математика и етикет и ценности.", "date": "2018.12.03", "title": "Преподават компютърна математика и етикет и ценности в иновативни училища у нас"}
{"url": "https://offnews.bg/obshtestvo/zelen-bilet-v-gradskia-transport-v-sofia-utre-zaradi-mrasnia-vazduh-693178.html", "text": "В градския транспорт в София утре ще се пътува със \"зелен билет\" заради мръсния въздух, съобщиха от Столична община. „Зелен билет“ е еднодневна абонаментна карта на стойност от 1 лев за всички линии на обществения градски транспорт.Билетът може да бъде закупен от пунктовете на Център за градска мобилност, касите на столичното метро, както и от водачите на превозните средства на градския транспорт и чрез мобилното приложение .Столична община разкрива временни буферни паркинги в най-дясната пътна лента по основни входни булеварди на столицата – бул. „Александър Малинов“ при метростанция „А.Т.Балан“ и „Бизнес парк София, бул.“България“ между „Т.Каблешков“ и „Гоце Делчев“, при метростанция „Дружба“на бул.“Цветан Лазаров“ и бул. \"Кръстьо Пастухов“, бул.„Ботевградско шосе“ при спирката на трамвай № 22, на бул. „Царица Йоана“ при местростанция „Люлин“, на бул.„Панчо Владигеров“ при метростанции „Сливница“ и „Западен парк“.Продължават и проверките на пунктове за вторични суровини, автокъщи, строителни обекти за нерегламентирано изгаряне на отпадъци, както и проверки за горене на отпадъци на открито в кварталите с най-много сигнали, съобщиха още от общината.По препоръка на пулмолозите от общината препоръчват на хора с хронични респираторни и сърдечно-съдови заболявания да избягват продължителен престой навън, а директорите на училища и детски градини да не провеждат занятия на открито. Препоръчва се да се носи плътен шал при излизане навън. Шофьорите на МПС да не оставят автомобилите си с включен двигател, когато не са в движение.", "date": "2018.12.03", "title": "Зелен билет в градския транспорт в София утре заради мръсния въздух"}
{"url": "https://offnews.bg/politika/karakachanov-obiavi-che-poveche-niama-da-e-pomiritel-v-obedinenite-p-693183.html", "text": "Вицепремиерът и съпредседател на \"Обединените патриоти\" Красимир Каракачанов обяви, че повече не желае да се занимава с интриги и да изпълнява ролята на помирител.\"Хлабаво е състоянието за съжаление на коалицията. Бавачка повече няма да бъда. Писна ми, губи ми времето и ми къса нервите и е безсмислено. В края на краищата, не мога да бъда господ. Каквото мога, съм направил - една година \"синя каска\". Стига толкова\", каза той в Русе, цитиран от БНТ.Каракачанов обясни, че трите партии от \"Обединените патриоти\" - ВМРО, НФСБ и Атака, са се събрали, за да покажат, че може да се работи по нов начин.По думите му, въпреки протестите в страната, няма обективни условия за предсрочни парламентарни избори. Според него ДПС и БСП не са алтернатива за ново управление.", "date": "2018.12.03", "title": "Каракачанов обяви, че повече няма да е помирител в 'Обединените патриоти'"}
{"url": "https://offnews.bg/obshtestvo/diasnata-platforma-konservatora-s-parvoto-si-godishno-izdanie-693180.html", "text": "Излезе първият по рода си в България \"Годишникъ\" на консервативната мисъл. Инициативата е дело на дясната платформа \"Консерваторъ\".\"С този \"Годишникъ\" ние се стремим да върнем смисъла от задълбочения обществен дебат. Профанизирането на публичното говорене в ключови сфери от обществено-политическия, икономическия и културния живот пречи на сблъсъка на визии, ощетява креативността и разпилява потенциала на елитите да формулират ясни послания, пътища за преодоляване на кризите и постигане на просперитет на обществата\", казва главният редактор Николай Облаков.\"Годишникъ\" обобщава основните консервативни тези във всички сфери на живота, като очертава и най-значимите предизвикателства пред консервативната доктрина. Сред основните теми, засегнати в \"Годишникъ\", са бъдещето на Европа на отечествата, либерално-консервативният дебат и консенсусните мерки между лявото и дясното.\"През последните 30 години в България разломът беше между комунизъм и антикомунизъм, но вече все по-отчетливо влизаме в ерата на битката между консервативно и либерално. Този сборник съдържа именно есенцията на консервативните идеи с днешна дата. Той е своеобразна консервативна платформа за бъдещето на България, Европа и света\", допълва Облаков.Представянето на \"Годишникъ\" ще се състои на 10 декември от 18:00 ч. в Литературен клуб \"Перото\". Изданието съдържа 25 текста от 21 млади български автори, сред които историци, политически, социологически и икономически анализатори, университетски преподаватели, представители на дипломатическите среди и неправителствения сектор, юристи, журналисти, публицисти, хора от активните бизнес среди в сферите на информационните технологии, финансите, търговията, енергетиката и др.\"Годишникъ\" ще бъде изпратен на 999 личности в България – представители на политиката, медиите, бизнес, неправителствените организации, местната и националната власт, академичните и културните кръгове. В края на месец януари на тази страница, както и в профилите в социалните мрежи на \"Консерваторъ\" ще бъде публикувана напълно безплатно дигитална версия на годишното издание. То ще се разпространява безплатно, като екземпляри от него ще бъдат дарени на Националната и регионалните библиотеки.", "date": "2018.12.03", "title": "Дясната платформа 'Консерваторъ' с първото си годишно издание"}
{"url": "https://offnews.bg/ikonomika/the-banker-opredeli-rajfajzen-za-banka-na-2018-g-v-balgaria-693177.html", "text": "Райфайзенбанк бе определена за банка на 2018 г. в България от списание The Banker. Тя печели наградата за трета поредна година и е отличавана общо шест пъти.Престижното издание на \"Файненшъл таймс\" връчи наградите на церемония в Лондон.„За трета поредна година получаваме признание от едно от най-престижните финансови издания в света. Рецептата ни за успех е съчетанието между устойчив растеж, ефективност и здравословен кредитен портфейл с достиженията на съвремието, свързани с дигиталната трансформация. Стремим се да сме иновативна и ефективна банка, която е изцяло ориентирана към клиентите“, каза Оливер Рьогл, главен изпълнителен директор на Райфайзенбанк (България).\"Райфайзен Банк Интернешънъл\" (РБИ) взе наградата за „Банка на годината“ 2018 в региона Централна и Източна Европа за единадесети път. В допълнение на това, банките Райфайзен в Австрия, Словакия и Украйна получиха отличието за съответната страна.„РБИ наскоро обнови и опрости структурата си. Основната ѝ задача е клиентът, а каква по-добра мярка за изпълнението ѝ от това да бъдеш определен за Банка на годината в четири страни в региона – Австрия, България, Словакия и Украйна?“, пише в декемврийското си издание The Banker, като допълва подобрената капитализация и ефективност, опростеността, по-големият фокус върху ЦИЕ, по-голямата рентабилност, намаляващите разходи за риск и технологичните нововъведения.", "date": "2018.12.03", "title": "The Banker определи Райфайзен за банка на 2018 г. в България"}
{"url": "https://offnews.bg/politika/pargov-posreshtna-kitajska-delegatcia-v-tcentralata-si-gostite-se-int-693179.html", "text": "Председателят на БСП - София Калоян Паргов посрещна китайска делегация от провинция Фудзиен в централата на столичните социалисти. Гостите от Азия са на официално посещение в България по повод инициативата \"Един пояс, един път\".Калоян Паргов, общинският съветник от БСП Борис Цветков и председателят на Районния съвет на социалистите в \"Красна поляна\" Евгений Белий разговаряха с генералния директор на Департамента по международни отношения на провинция Фудзиен Тианмин Ванг и със заместник-кмета на град Нан'ан Джансял Хун.Целта на посещението на 14-членната делегация от провинцията, която се намира на югоизточното крайбрежие на Китай, е да създаде контакти с България в сферата на икономиката и образованието. На територията на Фудзиен се намира най-чистият град в Китай - Сиамън, който е с население 2,64 милиона души, и разполага с широко пристанище. Той е важен транспортен и търговски център. Този град е домакин и на Китайския национален панаир за инвестиции и търговия. Китайците описват провинция Фудзиен като \"Осем части планини, една част вода и една част обработваеми земи\". В тази връзка Тианмин Ванг посочи, че интересът им е насочен към българското биоземеделие, производството на розово масло и вино.\"Тази среща беше много полезна, коментира Калоян Паргов. Китайската делегация е в София с цел да създаде контакти в сферата на икономиката и образованието, най-вече висшето. Договорихме се да работим в посока установяване на тесни връзки между университетите на територията на провинция Фудзиен и тези в София. Обсъдихме и възможността за обмен на студенти. Коментирахме и икономически теми, свързани най-вече с присъствие на български стоки и услуги на китайския пазар, по-специално в тяхната провинция. Контактите и работата в тези две сфери имат много голяма перспектива. Ако ги развием, и двете страни ще имат икономическа полза. България има нужда от излаз на външни пазари, а китайският е доста привлекателен. Страната ни има с какво да се представи на него от гледна точка на стоки и услуги\", допълни Паргов. Той получи покана от Тианмин Ванг да гостува с българска делегация на Китайската комунистическа партия в провинция Фудзиен, чийто най-голям град е Фуджоу. \"Тепърва ни предстои да установим по-директни и тесни контакти с местното ръководство на Китайската комунистическа партия, коментира Паргов. Разбира се, при възможност, ще посетим тази китайска провинция. В общи линии тя по територия е близка до тази на цяла България. Разбрах, че най-малкият град в нея - Нан'ан - e с население 1,5 милиона души, което е колкото това на София. Този град има над 1700 години история и е най-бързо развиващият се икономически и индустриален хъб в префектура Гуанджоу. Подобно на Шанхай той се оформя като много важна и предпочитана от международните инвеститори локация в Китай, обясни лидерът на БСП-София. ", "date": "2018.12.03", "title": "Паргов посрещна китайска делегация в централата си, гостите се интересуват от бг вино и розово масло"}
{"url": "https://offnews.bg/112/vaorazhen-nahlu-v-prezidentstvoto-obezvrediha-go-obnovena-693182.html", "text": "Въоръжен мъж нахлу в приемната на президентството на столичния булевард \"Дондуков\" 2.Мъжът е на 72-годишна възраст. Искал е президентът Румен Радев да му обърне внимание по негов проблем, но не казал какъв. Около 16.30 часа той е поискал среща с държавния глава на служебния вход на президентската институция, съобщиха от НСО за \"Фокус\".Оттам съобщават, че той се е държал агресивно. Бил е проверен и у него е било открито оръжието. Пистолетът му е иззет. Мъжът е задържан и предаден на полицията. В момента той се намира в Първо районно полицейско управление.По-късно от МВР също потвърдиха за случая. Образувано е досъдебно производство, изясняват се всички обстоятелства за станалото.По информация на \"24 часа\" мъжът е криминално проявен, бил е въоръжен с пистолет с два пълнителя и е показал огнестрелното оръжие.", "date": "2018.12.03", "title": "Въоръжен нахлу в президентството, обезвредиха го (обновена)"}
{"url": "https://offnews.bg/kultura/opernata-zvezda-andzhela-georgiu-s-kontcert-v-sofia-prez-fevruari-693030.html", "text": "Анжела Георгиу, най-бляскавата и талантлива оперна певица на нашето време, ще изнесе концерт в Зала 1 на НДК на 25 февруари 2019, по покана на Софийската филхармония. Програмата на концерта включва любими оперни произведения в изпълнение на примата и Софийската филхармония с диригент маестро Найден Тодоров. Анджела Георгиу лично е избрала тенора, който да участва в концерта -  Стивън Костело. Едва на 37 години, американският певец вече се подрежда в списъка на най-добрите тенори в света.Последните новини около Анджела Георгиу са, че на 14 декември предстои да й бъде връчена престижната награда на фестивала Пучини в Торе дел Ларго. Това признание не е изненада за тези, който са запознати с кариерата на Анджела Георгиу и нейните изключителни превъплъщение в Пучиниеви героини – Тоска, Мими и Магда.Георгиу прави забележителни изпълнения и в оперите „Адриана Лекуврьор“, „Травиата“, „Симон Боканегра“, „Палячи“, „Фауст“ и др. Тя участва във филма„Тоска“ на  режисьора Беноа Жао (2001),  тя е и незабравимата Магда в „Лястовичката“, дирижирана от Антонио Папано в запис за EMI и Мадам Бътерфлай в партньорство с Йонас Кауфман, отново за EMI.В света на класическата музика Анджела Георгиу сияе като рядък феномен – не само певица и актриса с извънредна вокална техника, дълбока драматична и музикална интелигентост, но и магнетичен комуникатор, който завладява сърцата и умовете на ва публиката в дълбочина.Билетите за голямото събитие вече са в продажба на касата на зала „България“ и в мрежите на ивентим, ипей и тикетсбг, а цените са от 60 до 200 лв.", "date": "2018.12.03", "title": "Оперната звезда Анджела Георгиу с концерт в София през февруари"}
{"url": "https://offnews.bg/politika/inerkom-obiavi-che-ima-podkrepa-ot-globalni-investitcionni-banki-za-s-693160.html", "text": "Компанията \"Инерком\" на Гинка Върбакова съобщи в писмо до медиите, че работи за финализиране на сделката за придобиване на активите на ЧЕЗ.До това се стигна, след като по-рано тази година Комисията за защита на конкуренцията (КЗК) забрани на \"Инерком\" да придобие българския бизнес на ЧЕЗ, а от компанията обжалваха. Крайният срок за изплащането на парите по сделката изтече в петък, а фирмата не дава подробности какво ще стане, ако сумата не постъпи по сметката.От \"Инерком\" съобщават, че имат валиден договор с ЧЕЗ. \"Инерком полага всички необходими усилия за изпълнение на отлагателните условия по договора-получаване на регулаторно разрешение и е в очакване на одобрението му\", пише в писмото.Оттам посочват още, че според тях сделката между ЧЕЗ и Инерком следва законовите изисквания. \"Компетентни да се произнасят са само определените по закон български институции\", пишат от Инерком.От фирмата на Върбакова твърдят, че имат подкрепата на глобални инвестиционни банки за финализиране на сделката.", "date": "2018.12.03", "title": "Инерком обяви, че има подкрепа от глобални инвестиционни банки за сделката за ЧЕЗ"}
{"url": "https://offnews.bg/ikonomika/spidi-i-rapido-kompensirat-korporativni-klienti-s-otkazani-pratki-693142.html", "text": "Куриерските компании \"Спиди\" и \"Рапидо\" обявиха, че ще компенсират своите корпоративни клиенти, чиито пратки са отказани от получател заради закъснение, съобщават „Спиди“ и „Рапидо“. Такива случаи има заради търговската кампания Black friday и последвалата Cyber week и поради затрудненията, причинени от снега в някои части на страната. Метеорологичните условия и големия обем пратки са причинили затруднения при доставките. Въпреки ранната подготовка, започнала още през летните месеци от „Спиди“ и „Рапидо“ за ноемврийската кампания и Коледа, обработката на данните, подавани от целия електронен бизнес, също бе предизвикателство, съобщават двете дружества.\"Отговорността на „Спиди“ към онлайн бизнеса в България не започва от вчера и не свършва с тази кампания. „Спиди“ е партньор на българския бизнес вече 20 години и по тази причина разбира добре колко и какви услилия са положили корпоративните ни клиенти, за да реализират продажбите, които са планирали за това време на годината. Винаги сме подкрепяли усилията на клиенти си и бизнес моралът ни задължава да компенсираме всички корпоративни клиенти, чиито пратки са отказани от получател заради закъснение от наша страна\", коментиррат от \"Спиди\".Компанията ще даде възможност на всички клиенти с договор, след приключване на кампанията, да заявят своите претенции за пратки, „отказани от получател“ заради закъснение на „Спиди“ и куриерската услуга по тези пратки няма да бъде заплащана. В момента, макар с минимални изключения, пратките до офис и автомат на Спиди се доставят в срок. ", "date": "2018.12.03", "title": "'Спиди' и 'Рапидо' компенсират корпоративни клиенти с отказани пратки заради закъснение"}
{"url": "https://offnews.bg/nashite-avtori/iz-delnitcite-na-edin-lud-26-30-noemvri-693148.html", "text": "Понеделник, 26 ноемвриНа заседанието на МС Борисов рекъл: \"Сега съм възложил и на няколко от колегите тук да мислят как да закрием Агенцията за българите в чужбина, има си МВР, Министерство на правосъдието и Президентство. Това са трите институции, които се произнасят по този въпрос.\"Няма агенция – няма проблем! И никога не е имало. Помните ли как през 2009 г., след като взе властта и се договори с ДПС и Пеефски, Борисов закри Министерството на бедствията и авариите, където се бях вихрили (ама вихрили да видиш!) Пеефски и Емел Етем. Вместо да разследва далаверите в министерството, Борисов го разформирова, пръсна дейността по други три министерства, кражбите успешно бяха заметени, особено тези в Държавния резерв. И се пропусна една от последните възможности Пеефски да гледа небето на квадратчета. По него време той още си нямаше финансов министър, главен прокурор и лична квота във ВСС.\"Вашингтон пост\" разкрил, че президентът Тръмп не е удължил мандата на шефката на Федералния резерв Джанет Йелън заради ниския ѝ ръст (161,5 см). Вместо нея назначил Джероум Пауел, левент, възвисяващ се на 180 см над морското равнище.Тоя е ръсист. Не расист, а ръсист. Всъщност, нямам съмнение, че е и расист. Със сигурност не обича латиносите, допускам, че и негрите не обича… Мисля, че е от хората без предразсъдъци, мрази всички еднакво. Хубавото му е, че не е ейджист. „През 2018 г., коментира Иван Курон от Франс прес, в страната на Джон Ф. Кенеди и Барак Обама властта падна в ръцете на седемдесет-осемдесетгодишни хора.“Бай Дончо е на 72 г., най-възрастният президент, избиран някога в САЩ. Начело на Сената е 76-годишният Мич Макконъл, начело на Камарата на представителите застана 78-годишната Нанси Пелоси и т.н. Нещо като бившия СССР малко преди да се разпадне…Та 72-годишната Джанет Йелън щеше да е съвсем на мястото в тези геронтологични тенденции, ако не беше толкова ниска…Ще ви кажа аз какво мисля. Мисля, че за ръста бай Дончо е прав. Камю, ако не се лъжа, казваше, за ниските хора, че всички важни неща се случвали на 30 см. над главата им. И това ги комплексирало. И си е така. Вижте Сидеров например. А за шеф на FED това е недопустимо…И като стана дума за СССР… Все по-често си мисля редно ли е да го наричаме „бивш“? Верно, че републиките намаляха, но пък социализмът си остана, не ли?Генералният директорът на държавната корпорация „Роскосмос“ Дмитрий Рогозин обещава: „Руските космонавти ще проверят били ли са американците на Луната. Такава задача сме им поставили – да идат и да видят били ли са или не са били. Те казват, че са били, но ние ще проверим.“Как го казва само - „ще идат да видят“! Сякаш ходят на Луната всеки ден, а в събота и неделя по два пъти… Истината е, че руски крак още не е стъпвал на Луната, докато 12 американски астронавти са стъпвали. Та в проверката, дето я обещава Рогозин, има само тоя слаб момент – че ще трябва да идат на местопрестъплението, за да могат наистина да проверят дали американците са били там.Съмнителни руски източници твърдят, че руснаците първи били кацнали, но извънземните им взривили кораба. И затова тази мисия била засекретена. А на американците не им го взривили. Браво на извънземните! Веднага са се ориентирали кои са добрите и кои лошите. Между другото, уфологът „професор“ Стамен Стаменов твърди, че извънземните не пиели алкохол. Ако и в Космоса да има цели комети от алкохол. Например кометата Темпъл 1, дето американците ѝ пуснаха 300 кила снаряд през 2005 г. Пълна беше с алкохол. Та може на пиянска основа да е възникнал проблем с руския екипаж. Както обича да казва д-р Филипов, казаците където и да отидат се държат като окупатори и пият като туристи. Не виждам що на Луната да са различни. И докато се шматкаме из Космоса… След като пропътува 500 млн. км сондата „ИнСайт” кацна на Марс и изпрати първата снимка. Камъняци, какво друго. 1 млрд. долара, за да снима едни камъняци. И туземци, жертва на хибридната руска пропаганда.Вторник, 27 ноемвриПолският държавен глава Дуда гостува на нашата глава Радев. На пресконференция след срещата нашата глава каза: „Обсъдихме с тревога критичните отношения между Русия и Украйна. И призоваваме за сдържаност, за разум, за деескалация чрез диалог, без употреба на сила, за гарантиране на свободата на гражданското корабоплаване, за незабавно връщане и освобождаване на корабите от страна на Руската федерация.“Дуда допълни (а Радев не възрази!): „Няма съмнение, че Русия е агресор и за пореден път се случва нарушаване на споразуменията, сключени между Русия и Украйна. И това не може да се приеме.“Дуда не ме учудва. Любовта на поляците към Русия е широко известна и исторически обусловена. Но нещо става с Радев, нещо хубаво. А дано!Малий, в какви хора сме дали властта! Мани, ами и Европа управляват! За да разберете какви идиоти са… Всъщност, вие ако досега не сте разбрали, май няма за кога. Но със следващата новина ще се опитаме да подпомогнем по-бавно развиващите се сред вас. На 21 ноември при проверка на летището хванали евродепутата от ВМРО Джамбазки с пистолет \"Макаров\", съобщава с огромно удоволствие „Дума“. Със зареден пистолет, с патрон в цевта! Опитал да се качи на самолет за Брюксел. Джамбазки, Ангел! Оттеглям си твърдението, че името прокобва човека. Щом Ангел ходи с куршум в цевта, представям си ако носеше някое човешко име, сигурно щеше да ходи с гранатомет… Взели му го, естествено, но дълго им се пъчел в стил „Знаете ли кой съм?!“\"Един няма нормален от нас, вика Джамбазки. - Това не е толкова лошо.“Ба, не е…Лично ние сме ви споделял многократно, че един патриот нема в центъра. Друго си е обаче да се каже като самопризнание. По Отоманския наказателен закон, по който сме работили дълги години след Освобождението, без самопризнание няма присъда. Обвиненият трябва да признае.Знаете ли защо Ангел ходи с патрон в цевта? Страхува го Сидеров. Тези дни Ангел написал писмо, донос по-точно, до групата на Алианс на европейските консерватори и реформисти (АЕКР), че Сидеров и Бареков не са никакви консерватори, а най-обикновени шмекери. Изкарал ги е малко нещо като спинозни: „Всеки, който се срещне с двойката Сидеров - Бареков, дори само да се снима с тях, може да компрометира не само себе си, но и цялата група и Алианс.“И сега се страхува да не се срещнат със Сидеров на някой ъгъл, където единствено бързината ще реши спора. И този с куршум в цевта печели две стотни преднина.В АЕКП подобно на ЕНП и ПЕС гонят бройката и приемат всякакви боклуци, не се вслушали в добронамерения съвет на Ангел. И сега Сидеров и Бареков гордо се разхождат из Брюксел. Нещо повече. Бареков ще връчи на лидера на Алианса Ян Захрадил почетен знак \"Ябълка на мъдростта и познанието\" на ченгетата от Библиотекарския университет. Не знаех, че ченгетата Митьо Гестапото и Стоян Денчев са консерватори. Или може би реформисти…Две думи, повече не са нужни, за изявата на председателката на НС Цвета Караянчева при Слави. Можеше, можеше поне българския да изучи правилно. Не да дава „назаде“ и да „намАля“. Поне това. Щото за системни знания е късно. Всеки втори във ФБ вече я титулува Пекинската патица и то не за да я ласкае.Но, да ви кажа честно, има нещо очарователно в непосредствеността, с която се излагат. „Вие знаете ли, обяснява на Славчо, аз вчера, като четох, така, малко информация, се оказа, че ние в България сме най-големият производител на колела. Цяла Европа кара българските велосипеди и фабриката е в Монтана. Вие знаете ли го това? И аз не го знаех до вчера...“Ако беше прочела малко повече информация, щеше да научи и истината. Че освен в Монтана, има поне още два завода в Пловдив. А на челните три позиции сред производителите на велосипеди в Европа са Германия, Италия и Полша. България е на четвърто място, което заема през 2016 г., когато измества Франция. През 2016 г. у нас са произведени на 1 млн. велосипеда. Годишно в света се произвеждат 100 млн.Искате ли още доказателства за овластената идиотия? Щото има още много. Например Теменужка Петкова обяснява по телевизора колко ще струват инвестициите по проекта за преминаване на \"Турски поток\" през България и каква ще е печалбата на \"Булгартрансгаз\". По първоначални анализи ще вложим 2.6 млрд. лв. в инфраструктура, компресорни станции, газопроводи и поддръжката им. Тези 2.6 млрд. лв. щели да ни донесат 4.35 млрд. лв. за период от 20 години. Демек 2 млрд. печалба. Сметки на ангро.\"Няма геополитически интерес, който да надхвърля икономическия интерес\", напъва се да каже нещо умно госпожата. Но то не е лесно.Верно е, че икономическият интерес трябва да клати българския фес. Но дали ще го клати? И дали нема да го изклати, ако ме разбирате?! Дали ще излезе сметката, ако сега дадем накуп 2.6 млрд. лева, за да печелим 20 години по 100 млн. лв.? Според колегите от „Капитал“ в \"Булгартрансгаз\" пресметнали като включили и цената на кредита, който трябва да теглят, щото ги немат на ръка тия 2.6 млрд. лв. И изведнъж печалбата изчезнала. Проектът излизал на минус около стотина милиона.„В други страни, пише „Капитал“, след така демонстрирана въпиеща некомпетентност, обикновено се подава оставка. Защото същият министър, със същите сметки, сега води преговори за проект, който струва 20 млрд. лв.“Слава Богу, че поне тоя проект няма да види бял свят.Сряда, 28 ноемвриСъветът по сигурността към МС, ръководен от премиера Борисов, прие позиция по сблъсъка между украински и руски кораби в района на Керченския пролив, с която осъди действията на Русия. „Тези действия от страна на Руската федерация са недопустими... Призоваваме руските власти да освободят незабавно задържаните плавателни съдове и техните екипажи.Очакваме Руската федерация да зачита свободата на преминаване през Керченския пролив.“В същото време правителството реши да подпомогне руския ВПК, като налее близо 200 млн. лв. за ремонти на старите съветски изтребители – МиГ-29 и Су-25.Само тази година, пишат колегите от Терминал 3, МО обяви 3 (три!) обществени поръчки, свързани с ремонт на авиационна техника, произведена в несъществуващия вече Съветски съюз – 81 млн. лв. за ремонт на МиГ-29, 31 млн. лв. за ремонта на вертолети Ми-17 и Ми-24 и 50 млн. лв. за Су-25.Велизар Шаламанов коментира: „Години лъжем в НАТО, с по 400 млн. лв. в бюджета за превъоръжаване, накрая ги даваме на Русия, за да сме несъвместими с НАТО!“И става малко като оная работа, дето Тръмп каза на Меркел, че САЩ харчат милиарди да издържат НАТО и да пазят Европа от Русия, а тя купува газ от Русия и налива милиарди в руската икономика. Обаче нашият случай е още по-тежък. Щото ние пък подпомагаме военната им индустрия! И то с почти единодушно съгласие на целия ни политически елит. Между другото, ама съвсем между другото, миналия месец ДАНС е отнела разрешението за достъп до класифицирана информация на Христо Томов, консултант на граждански договор към политическия кабинет на министъра на отбраната Каракачанов, заради нерегламентирани контакти с представители на ВПК на Русия, писа Терминал 3. Демек руски шпионин. Явно съвсем го е бил ударил през просото.Премиерът Борисов заминава за Мароко. Сайтът на Малария Велева „Епицентър“ обяснява целта на визитата: „Предстоящата визита има важно значение за активизиране на политическия диалог на най-високо равнище и за насърчаването на обмена по линия на секторното сътрудничество с акцент върху сигурността, търговско-икономическите отношения и инвестициите.“По-ясно от това не може да се каже.Четвъртък, 29 ноемвриРадио Ереван отново се упражнява върху Горанов. На въпрос може ли да бъде купен българският финансов министър, радиото отговаря: „Не. Но може да бъде преоткупен.“За кашмер стана това момче!И Самуил Петканов се гаври в „НеНовините“: \"Той Влади не обича да има неща. Няма си дори собствена четка за зъби. Ползва четка, дадена му от приятели - обявиха негови съседи, услужили му с два автомобила и делтапланер…“Любчо Дилов: „Познатият ни свят се разпада като прокажен на въртележка, а ние се занимаваме с това къде спи Влади Горанов. Абе, не може ли жена му да се тормози за тази работа?“Уж се шегуваме, но всъщност да защитим господин министъра. За сетен път ще кажа, че Иван Стоянович навремето даде най-точното определение за явлението Дилов: търговски ориентиран политик. Мисля, че напоследък политик отпадна…Междувременно главният прокурор Цацаров нареди на \"Антикорупция\" до 20 дена да провери историята с безплатното жилище на Горанов. За втори път го нареди, защото антикорупционерите нещо се ослушват. Не им било работа, нямало процедура, нямали пълномощия, дрън-дрън… Просто не им се ще да се ебават с един от най-приближените на Борисов и „офицер за свръзка“ на Пеефски.Горанов вика: „Моята преценка е, че нямам конфликт на интереси.\" Доколкото разбрах, прокуратурата ще го разследва за корупционно престъпление, не за конфликт на интереси.Междувременно става ясно, че Горанов е назначил сина на кръстника си Сариев в Министерството на финансите. „Ако трябва, вика, да се изследва някакъв проблем, защото друг проблем няма, трябва да се изследва дали заради взаимоотношенията ми с Иван Сариев това ми е повлияло…\"Как мислите, дали му е повлияло? Струва ми се абсурдно!Обърнете внимание, че младежът на два пъти използва глагола „изследва“, вместо разследва. Гаче е тръгнал на лекар. И той ще го изследва примерно за глисти… Е, накрая може да се окаже че той по-добре от нас е знаел за какво става дума, не ли?Борисов се прави на ядосан: „Той е голям човек. След като си го е писал в декларацията, да излезе и да обясни.“Точно така! Като е тъпанар, та го е написал в декларацията си, да обяснява. Няма все Борисов да им бърше насраните задници!Много съм засрамен, братя, много! Унгарският премиер Виктор Орбан заяви, че Унгария застава зад Украйна в конфликта ѝ с Русия. „Позицията на Унгария е ясна, ние сме проукраинско правителство и затова заставаме зад Украйна. Правителството на Унгария е проукраинско, докато правителството на Украйна е антиунгарско. Въпреки това ние не сме променяли позицията си и ще подкрепим Украйна в този конфликт.“А сега, де!По същото време нашето президентче обърна шумката. От „Позитано“ ли му дадоха иширет, от Масква ли, но бързо се коригира: „Рискът от ескалация на конфликта между Русия и Украйна е реален, но Европа в никакъв случай не трябва да става заложник на украинската вътрешна политика и амбиции.\"Във ФБ двама приятели независимо един от друг го нарекоха мерзавец. Него и шефа на кабинета му Иво Христов, известен русофил. Този Иво е учил и живял в Париж. Което идва да покаже какво?Знаете ли откъде идва думата мерзавец? В един руски сайт (main.isuct.ru) прочетох, че според едно старо руско предание в древна Русия през зимата наказвали престъпниците като ги завързвали за един стълб и ги обливали с вода, докато се покрият с дебел лед и умрат. Престъпникът, който замръзвал, наричали мерзавец, а този , който го поливал с вода, се наричал подлец. Но не ме питайте в дуета Радев-Иво Христов кой кой е. Още го мисля…Петък, 30 ноемвриЧорбаджията на „ЛУКойл“ Златев се жалва: \"Искрено съжаляваме, че се стигна до такива протести, и сме съпричастни към всеки български гражданин, който изпитва материални неудобства. Разбираме защо част от тези хора са на улицата… Това, което е странно, е защо допреди три месеца, когато вдигахме постоянно цените заради ръста на цените на нефта, никой не протестираше, а сега, когато сме ги свалили седем пъти, хората протестират…\"Тоя лъже не само на карти, както се оплакваше Бойко. Тоя лъже и на сън, и наяве… Златевите вдигаха цените, вдигаха, та се натаковаха с извинение. И народът излезе на протести. И те тогава взеха да свалят. Златев вика, че картел в горивата никога не било имало. И новият анализ, който КЗК прави, щял да установи това. И аз съм сигурен, че ще го установи. Даже знам и защо.Но то и вие знаете. КЗК може да установи и още по-неустановими неща…А за картела е прав. Няма картел, щото има монопол!През 2015 г., когато Борисов се опитваше да се избърше от КЗК, говорителят на комисията Марио Гаврилов каза, че притежателите на акцизните складове диктували цените на горивата. Демек Лукойл с неговите 80%. А пък в наемите в тях били такава резачка, че обезсмисляли всеки внос на по-евтини горива. Именно това възпрепятствало конкуренцията. И от комисията били предложили държавата да вземе мерки като се договори със съседни държави да се ползват техни данъчни и акцизни складове или да отвори държавни акцизни складове. Но правителството на Борисов не си мръднало пръста.Интересно Златев що реве. Протестиращите не споменаваха неговата майка. Борисов споменаваха и него трябва да го сърби на едно деликатно място. И така е справедливо.Казано е, че кучето играе според тоягата. Обаче кое точно е кучето е въпрос с повишена трудност. В едни от грамите на американските амбасадори Байърли и Макълдауни, публиквани в «Уикилийкс», в които се потвърждаваше тъмното минало и настояще на премиера ни, се споменаваше и „регента“ и „политически брокер“ Валентин Златев. Регент! Нали знаете какво е това? Назначава се да напътства малолетен или малоумен владетел.През лятото депутатите, и управляващите, и опозиционните, промениха Закона за горивата в услуга на едрия бизнес и главно на Златев, с който на практика ликвидираха конкуренцията. На нас разказваха притчата за борбата със сивия сектор. И от този лицемерен разказ излизаше, че в лицето на Лукойл ще си имаме един чисто бял бизнес, който досега е скрил 60-70 млрд. печалба, но за следващите десет години, след като се ликвидира и дребната конкуренция, ще може да скрие поне 100 млрд. Истината е, че без скъпоценната подкрепа на премиера тази свинщина отдавна щеше да е спряна.Като се чу за онази къща в Барселона, купена от човека на Златев Александър Чаушев, ми мина през акъла, че тя може да е част от дивидентите на Борисов в бизнеса с горивата. Много малка част, щото бизнесът е много голям. Но бързо прогоних тази мисъл, защото си спомних какво каза премиерът през април: \"Всеки, който ме познава знае, че парите изобщо не ме интересуват и това е мое много хубаво качество.\"Така е. Парите не го интересуват, освен ако не са в милиони и милиарди…To be continuedИдат празници! Един страхотен подарък!Новата шеста книга от „Из делниците на един луд“. За да я получите трябва да изпратите на мейл dr.tonyfilipov@abv.bg: Снимка № Корица Реклама: 1.Име и фамилия; 2.Телефон за връзка; 3.Офис на Еконт, който ви е най-удобен. (Става и през Фейсбук на лични.)Можете да я поръчате и в Mushkato За София: Бързо, евтино и до вратата! Читателите от София могат да поръчат доставка до дома си още на следващия ден и само за 3 лв. с куриер на .", "date": "2018.12.03", "title": "Из делниците на един луд (26-30 ноември)"}
{"url": "https://offnews.bg/ikonomika/ot-dnes-vlizat-v-sila-novi-pravila-za-onlajn-pazaruvane-v-es-693141.html", "text": "От днес, 3 декември, влиза в сила новият регламент на ЕС, с който се прекратява необоснованото блокиране на географски принцип в рамките на ЕС. Отсега нататък, където и да се намират, потребителите ще имат онлайн достъп до желаните от тях стоки и услуги.Регламентът забранява на уебсайтовете да ограничават достъпа на географски принцип или да пренасочват сърфиращите само защото те или издателят на кредитната им карта са от друга държава, поясняват от кабинета на българския еврокомисар Мария Габриел.„През 2015 г. 63% от уебсайтовете не са позволявали на потребителите да купуват на тях от друга държава от ЕС. В резултат две трети от желаещите да пазаруват онлайн в чужбина не са могли да направят това. На 3-ти декември на тази практика ще се сложи край. Ние желаем в Европа да няма бариери, което означава и премахване на бариерите пред пазаруването онлайн. Успоредно с премахването на таксите за роуминг, с новите норми за защита на данните и с възможността за гражданите да пътуват в чужбина със своето онлайн съдържание, прекратяването на необоснованото блокиране на географски принцип е друга важна инициатива за превръщането на цифровия единен пазар в реалност за всички — с конкретни преимущества за хората и бизнеса. С новите норми потребителите ще получат възможност за по-голям избор на продукти на конкурентни цени и следователно — за по-добри оферти\", поясниха в съвместни изявление Мария Габриел, заместник-председателят на Комисията по въпросите на цифровия единен пазар Андрус Ансип, комисарят по въпросите на вътрешния пазар, промишлеността, предприемачеството и МСП Елжбета Бенковска, комисарят по въпросите на правосъдието, потребителите и равнопоставеността между половете Вера Йоурова.", "date": "2018.12.03", "title": "От днес влизат в сила нови правила за онлайн пазаруване в ЕС"}
{"url": "https://offnews.bg/obshtestvo/smianata-na-chasovoto-vreme-v-es-shte-se-zapazi-do-2021-693149.html", "text": "Отмяната на смяната на часовото време в ЕС едва ли ще се осъществи до 2021 година, заяви днес австрийският министър на транспорта Норберт Хофер, цитиран от БТА.Началната дата, която е с две години по-късно от предложената през септември от Европейската комисия, ще даде повече време на страните членки да се подготвят, смята Хофер. В момента Австрия председателства ЕС.Ускореният график, предвиждан от Еврокомисията, , тъй като някои страни членки предупредиха, че те няма да могат да вземат необходимите мерки да се приспособят в области като въздушния транспорт например, припомня БТА.Ако настояваме да направим промяната веднага, това ще подкопае предложението на комисията, добави Хофер преди началото на срещата на транспортните министри от ЕС.Комисията предложи страните членки да се откажат от преминаването от зимно към лятно часово време след онлайн анкета в целия ЕС, според която 84-процента от включилите се подкрепят идеята.За такава промяна обаче страните членки и Европейският парламент ще трябва да одобрят окончателна реформа. След това страните членки ще решат за себе си дали да останат на лятно часово време или да запазят стандартното време през цялата година.", "date": "2018.12.03", "title": "Смяната на часовото време в ЕС ще се запази до 2021"}
{"url": "https://offnews.bg/112/23-godishen-ubi-majka-si-po-vreme-na-skandal-s-zhena-si-693139.html", "text": "23-годишният Кадир Р. е задържан за срок до 72 часа в ареста, след като Окръжната прокуратура в Добрич го привлякла като обвиняем за убийството на родната си майка, съобщават от прокуратурата.На 2 декември 2018 г. след полунощ Кадир и съпругата му се върнали след гостуване в свои приятели. В дома им в тервелско село помежду им възникнал конфликт. Скандалът събудил майката на обвиняемия, която се опитала да разтърве сина и снаха си. Кадир ударил майка си. След това съпрузите продължили разправията в стаята си.51-годишната жена отново се опитала да спре скандала между двамата. Тогава Кадир я ударил отново. Майка му паднала на земята и починала. Тежка черепно-мозъчна травма е причината за смъртта й.Действията по разследването на семейната драма, завършила с убийството на 51-годишната Р.А. продължават под ръководството на Окръжната прокуратура в Добрич.До изтичане на срока на предварителното му задържане прокуратурата ще внесе искане в Добричкия окръжен съд за вземане мярка за неотклонение „Задържане под стража“ на обвиняемия за престъпление по член 116, ал. 1, т. 3, във връзка с член 115 от НК.", "date": "2018.12.03", "title": "23-годишен уби майка си по време на скандал с жена си"}
{"url": "https://offnews.bg/tenis/ispanski-veteran-skasa-ot-pohvali-rafael-nadal-693152.html", "text": "Испанският тенисист Давид Ферер благодари на своя сънародник и добър приятел Рафаел Надал, че му е помогнал да стане по-добър играч.Ветеранът ще сложи край на кариерата си през 2019 година и през новия сезон ще изиграе едва няколко турнира преди официално да се сбогува с ракетата.\"Рафа ми помогна много да стана по-добър тенисист. Той е невероятен. Сигурен съм, че няма да се роди друг такъв тенисист.Именно поради тази причина трябва да се наслаждаваме максимално на неговата игра, докато играе. Разбира се, ще има и други добри играчи, които тепърва ще изгряват и ще печелят турнири от \"Шлема\".Такива като Рафа обаче - едва ли. Мисля, че ще се появят много тенисисти като мен, но тук си говорим за нещо съвсем различно\", каза Ферер.", "date": "2018.12.03", "title": "Испански ветеран скъса от похвали Рафаел Надал"}
{"url": "https://offnews.bg/drugi/derozan-i-oldridzh-otkazaha-portland-video-693144.html", "text": "ЛаМаркъс Олдридж и ДеМар ДеРозан отбелязаха 65 точки за победата на Сан Антонио Спърс срещу отбора на Портланд Трейл Блейзърс в мач от Националната Баскетболна Лига със 131-118. Към 36-те си точки, ДеРозан записа и 8 борби и 6 асистенции.Победата за \"шпорите\" дойде сравнително лесно, като изпитаха леки затруднения в първата и средата на третата четвърт. За Портланд Деймиън Лилард вкара 37 точки, а Си Джей МакКълъм добави 24, но усилията им не бяха достатъчни краен успех. Това е и пета загуба за тях в последните 6 мача, докато Спърс спечелиха за първи път у дома от 18 ноември, когато победен беше отбора на Голдън Стейт Уориърс.ЛА Лейкърс 120-96 ФиниксШарлът 109-119 Ню ОрлиънсМаями 102-100 ЮтаФиладелфия 103-95 МемфисДалас 114-110 ЛА КлипърсИзточна конференция Атлантическа дивизия: Торонто(20-4), Филаделфия(17-8), Бостън(13-10)Централна дивизия: Милуоки(15-7), Детройт(13-7), Индиана(13-10)Югоизточна дивизия: Шарлът(11-12), Орландо(11-12), Маями(9-13)Западна конференция Северозападна дивизия: Денвър (15-7), Оклахома(14-7), Портланд(13-10) Тихоокеанска дивизия: Лос Анджелис Клипърс(15-7), Голдън Стейт(15-9), Лос Анджелис Лейкърс(14-9)Югозападна дивизия: Мемфис (13-9), Далас(11-10), Ню Орлиънс(12-12)", "date": "2018.12.03", "title": "ДеРозан и Олдридж отказаха Портланд (видео)"}
{"url": "https://offnews.bg/futbol/predlagat-na-hero-zashtitnik-na-levski-693150.html", "text": "Защитникът Аймен Белаид е бил предложен на треньора Димитър Димитров-Херо да подсили Иртиш за следващото първенство.Бранителят, който се завърна на \"Герена\" в началото на миналата година, си върна статута на резерва след загубата на \"сините\" у дома с 1:3 от Ботев Bpаца.Иначе до дербито с ЦСКА той бе твърд титуляр заради почивката, която се полагаше на Холмар Ейолофсон. Освен това французинът е от групата, чийто договори изтичат.До сега обаче Белаид не бил получил предложение да продължи кариерата си на \"Герена\". Агентът му се бил свързал с Херо и обявил, че Аймен е готов да премине в Иртиш, пише \"Меридиан мач\".Димитър Димитров има на разположение двама играчи, които са минали през нашето първенство - португалците Уго Секо и Карлос Фонсека.Според запознати Белаид има минимални шансове да осъществи трансфер при Херо, който разполага с доста чужденци.", "date": "2018.12.03", "title": "Предлагат на Херо защитник на Левски"}
{"url": "https://offnews.bg/obshtestvo/zamarsiavaneto-na-vazduha-v-sofia-dnes-e-do-12-pati-nad-normata-693146.html", "text": "Сензори в София отчитат днес фини прахови частици във въздуха до 10-12 пъти над нормата, става ясно от данни на платформата .Тя е част от проекта . Целта е събиране на реална информация за качеството на въздуха посредством сензори, инсталирани и поддържани от доброволци.Нормата за пределно допустими концентрации за фини прахови частици (ФПЧ10) е до 50 микрограма на кубичен метър.Датчиците в ж.к. \"Разсадника\" отчитат обаче 516 мкг. В района на квартал \"Сердика\" фините прахови частици са 505 мкг. Най-замърсен е въздухът в района на \"Овча купел\". Жителите на квартала вдишват 600 мкг ФПЧ10 на кубичен метър. 10 пъти над нормата за концентрация на прахови частици е отчетено още в кварталите \"Гео Милев\" и \"Подуяне\".Средната стойност за София е около 350 мкг на кубичен метър. Такова замърсяване е отчетено например в ж.к. \"Борово\" и \"Манастирски ливади\". В централната част на града, около ул. \"Алабин\", количеството е 304 мкг.Днес Столична община предупреди, че се очаква замърсяването на въздуха с фини прахови частици да бъде 2 пъти над нормата. Причината e инверсия, заради която ФПЧ остават ниско.Датчиците, използвани от общинската администрация, са на БАН. Данните, които отчитат, се смятат осреднени за 24-часов период. Станции има в кварталите \"Дружба\", \"Надежда\", \"Хиподрума\", \"Павлово\", както и на местността Копитото. Стойностите, които те показват, също надвишават нормата за ФПЧ10 повече от 2 пъти.От общината призоваха хората да не използват личните си автомобили, а отопляващите се на твърдо гориво, ако имат възможност, да минат на алтернативно отопление днес.Вчера стана ясно, че жителите на няколко града у нас са дишали мръсен въздух в неделния ден. Превишения на нормите бяха регистрирани в София, Велико Търново, Русе и Пловдив. Вчера най-засегнати бяха кварталите „Западен парк” и „Овча купел” в столицата.", "date": "2018.12.03", "title": "Замърсяването на въздуха в София днес е до 12 пъти над нормата"}
{"url": "https://offnews.bg/politika/dragomir-stojnev-v-mandat-na-bsp-prez-2014-g-iuzhen-potok-ne-e-693155.html", "text": "БСП гласува позитивно промените в Енергийната стратегия и показа как е възможно във време на силно опозиционно противопоставяне да се държиш държавнически и да подкрепиш управляващите. Премиерът Бойко Борисов, разбира се, е наясно, че за да се случат големи енергийни проекти на партньорите трябва да се покаже, че зад управляващите има политически консенсус. Наясно е, но пак не избяга от егоистично-властовия си рефлекс. Това коментира депутатът от БСП Драгомир Стойнев в профила си във фейсбук, като коментира енергийната стратегия. Вместо да отчете политическата консолидация около проект важен за енергийната сигурност и за икономиката, за позиционирането на България по един разумен начин в новата динамика на отношенията Русия-Турция-ЕС, той отново не устоя и се върна в дотегналото на всички противопоставяне „ние колко сме добри и работливи, а вие колко сте лоши“ като обяви, че в мандат на БСП е спрян „Южен поток“. Вероятно се опитва да задържи доверие или да дразни много чувствителните към темата “Русия“ хора на БСП и да отслаби партията, която вечезадминава ГЕРБ по подкрепа… Каквото и да е, не е важно. Не са важни нито БСП, нито ГЕРБ, нито отделни личности. Важно е посланията ни да показват стабилност и да участваме във високата игра достойно смисъл за българския интерес, а не пак да занимаваме света с кухненската си политика, подчертава Стойнев.Длъжен съм обаче да кажа няколко неща: Първо, не, в мандат на БСП през 2014 г. „Южен поток“ не е спиран. Правителството с участие на БСП бе поставено от ЕС в процес на задействане на наказателна процедура точно в пика на тогавашната украинска криза. ЕС искаше спирането на изпълнението на обществените поръчки по проекта, заради въпроси по начина на създаване на проектната българо-руска компания „Южен поток“, случило се в първия мандат на Борисов, и след това по процедурни въпроси относно избрания формат за провеждане на търга за изпълнител. И не, не е ставало дума за корупция – само да припомня, че като подизпълнители по проекта бяха конструирани над 150 единствено български строителни компании, за да има равно натоварване на този ключов бранш. Нямаше нищо скрито, нито само няколко избрани. Мнозинството от строителния бранш бе официално впроекта, а Българската строителна камара бе част от процеса в името на прозрачността, заявява депутатът.Второ, проектът „Южен поток“ не бе продължен - и това е точния термин, по решение на външни фактори, но правителството с участие на БСП го остави в състояние на пълна готовност за  продължаване – завършила процедура по ОВОС, стартирало отчуждаване на терени, разрешение за строеж, осигурено финансиране и още стотици административно-процедурни действия, в които бяха ангажирани включително и общините, през които минаваше трасето. Трето, проектът в България обаче бе дискредитиран, омърсен и в крайна сметка спрян в една небалансирана външно-политическа игра и в една тъжно ниска вътрешно-политическа злоупотреба. Много пъти съм цитирал тогавашния вицепремиер Румяна Бъчварова, която каза пред БНР, че в името на политическата коректност премиерът Борисов е спрял 3 руски проекта. Сега обаче ще цитирам самия Борисов, който през октомври 2015 г. казва, че доказателство за приятелството ни с американския бизнес е спирането на три големи руски проекта, спирането наруски самолети и признаването на военното крило на Хизбула за терористична организация.Цитирам: „Като има проблем с руски проект ние действаме незабавно и затова за „БургасАлександруполис“ сме в съдилищата, и за „Южен поток“ ще отидем в съдилищата, за „Белене“ вече две години сме в съдилищата в Париж.“ Само преди месец пък Росен Плевнелиев, продължавайки да не осъзнава висотата на позицията президент, макар и бивш, разказа публично, че той е спрял „Южен поток“ чрез служебния кабинет след правителството на Орешарски, допълва Стойнев. Тази надпревара между институциите у нас ядоса руския външен министър Лавров и той реагира, цитирам: „Българският премиер Бойко Борисов трябва да се срамува пред избирателите и пред страната от изявлението си, че руските енергийни проекти са били спрени в интерес на САЩ“.Не ми се искаше да припомням всичко това. То трябва да остане в миналото, но не само като цитати, но и като политическо поведение, припомня Стойнев. Разбира се, колегите от ГЕРБ са наясно как и защо потънаха три големи енергийни проекта. Наясно са и с друго - кой всъщност сложи началото на газовата връзка с Турция след дълго, дълго бавене, кой подписа реалната диверсификация на газ от Азербайджан, кой се изправи срещу конюнктурата в ЕК и заедно с Италия, Австрия, Словения и Хърватия се опита да създаде коалиция вътре в Съюза в името на доставки на евтина руска газ за по-бедната Южна Европа по модел на Северен поток за богатия европейски запад.Управляващите продължават обаче да се страхуват да изберат най-естественото и най-силното поведение в момента – да застанат на българска, а не на гербаджийска позиция и да кажат на външните партньори какво българските правителства са направили, за да мине това трасе през наша територия и да влязат адекватно в преговори. Уви за това се иска хоризонт, а не ниски предизборни сметки. Вероятно името се харесва. На мен обаче ми звучи като опит да замаскираме минала непоследователност, подчертава още в позицията си Драгомир Стойнев. ", "date": "2018.12.03", "title": "Драгомир Стойнев: В мандат на БСП през 2014 г. „Южен поток“ не е спиран"}
{"url": "https://offnews.bg/futbol/barsa-zapisa-suha-mrezha-za-parvi-pat-ot-3-mesetca-693154.html", "text": "Защитата на Барселона със сигурност не е едно от силните звена на тима през този сезон, но вчера срещу Виляреал (2:0) каталунците запазиха първата си суха мрежа в първенството след повече от 3 месеца.Отбраната отново не бе чак толкова впечатляваща, но все пак шампионите на Испания не допуснаха попадение във вратата си след 11 поредни мача.Барса започна с два чисти мача през месец август срещу Алавес и Валядолид, след което обаче започнаха проблемите.Контузията на Самюел Юмтити определено оказа влияние и в тези 11 мача отборът регистрира цели 19 попадения, което показва, че Ернесто Валверде има какво да подобрява в дефанзивен план.Жълтата подводница удари греда във вчерашния мач, което също показа, че положението изобщо не е розово.В Шампионската лига Барса е с 2 сухи мрежи от 5 срещи до момента, а за Кралската купа логично не допусна гол срещу Културал Леонеса, но това едва ли топли чак толкова много феновете.", "date": "2018.12.03", "title": "Барса записа суха мрежа за първи път от 3 месеца"}
{"url": "https://offnews.bg/kultura/meri-popinz-se-zavrashta-v-kinata-na-19-dekemvri-693029.html", "text": "На 29 ноември в  Лос Анджелис се проведе световната гала премиера на Мери Попинз се завръща - една от най-емблематичните приказни класики с английски привкус. Домакин на събитието бе кинотеатърът „Ел Капитан“, построен в стил арт-деко, в абсолютен синхрон с духа на филма. В съвършена, магическа обстановка и безкрайно позитивна атмосфера от красота и блясъци, събитието се превърна в своеобразен апел за повече мечти и вяра в невъзможното, точно като посланието на самата продукция.Гала премиерата събра на едно място специални гости, фенове, както и екипа на филма и благодарение на великолепния декор, съчетал отличителни британски детайли и модерна цветна визия, събитието се превърна в истинска феерия от пищност и положителна енергия.Звездното присъствие на невероятната Емили Блънт, която влиза в ролята на Мери Попинз по брилянтен начин, буквално озари гала вечерта, а всички докоснали се до нея, изживяха събитието по още по-пълноценен начин. Уникален по своя стил и елегантност беше и Лин-Мануел Миранда, който участва в приключенската продукция като Джак – фенерджията, който дарява светлина както на Лондон, така и в сърцата на останалите герои. Той зарадва всички гости с приятелско отношение, отделено внимание и време за снимки.Истински фурор внесе и любимецът на много поколения Дик Ван Дайк, която се превъплъщава в ролята на г-н Доус, пенсионираният председател на банката, а специален гост на гала вечерта бе Мат Деймън, който за пореден път впечатли всички гости с присъщата си елегантност и стилно излъчване. Сред останалите звезди, които преминаха по червения килим, бяха още Бен Уишоу, Емили Мортимър, Джоел Доусън, Пикси Дейвис и др.Режисьорът Роб Маршал, вдъхнал нов живот на любимата детегледачка, също уважи прекрасното събитие и сподели някои любопитни моменти от заснемането на филма.След повече от 84 години от страниците на обичаната детска книжка „Мери Попинз“ на Памела Травърз се отдели образът на любимата детегледачка, за да можем всички ние да се потопим в света на смелите приключения и да се вдъхновим за нови, неоткрити места и светове.Всичко е възможно! Дори и невъзможното! Мери Попинз се завръща в кината на 19 декември в дублирана и субтитрирана версия, за да ви покаже как.", "date": "2018.12.03", "title": "Мери Попинз се завръща в кината на 19 декември"}
{"url": "https://offnews.bg/sviat/makedonia-prie-popravka-v-konstitutciata-za-zachitane-na-suvereniteta-693159.html", "text": "Македонският парламент прие поправка в конституцията за зачитане на суверенитета на съседните държави. Поправката гласи: „Републиката зачита суверенитетът, териториалният интегритет и политическата независимост на съседните държави“, съобщиха македонски медии, цитирани от „Фокус“.\"За\" поправката гласуваха 64 депутати, 14 гласуваха \"против\", а двама се въздържаха. Гласуваните промени са необходими за промяната на името на страната на Северна Македония. Постигнатото с Гърция споразумение за новото име е стъпка към влизането на Македония в ЕС и НАТО. ", "date": "2018.12.03", "title": "Македония прие поправка в конституцията за зачитане на суверенитета на съседните държави"}
{"url": "https://offnews.bg/temida/advokatite-na-ivancheva-poiskaha-otvod-na-prokurorite-po-deloto-693151.html", "text": "Адвокатите на Десислава Иванчева поискаха отвод на прокурорите по делото за корупционната афера в столичната община \"Младост\".Това стана веднага щом започна поредното заседание по делото, в което Иванчева, бившата ѝ заместничка Биляна Петрова и бившият районен кмет на района Петко Дюлгеров са подсъдими, че са поискали 500 000 евро от строителния предприемач Александър Ваклин.Мотивът е, че прокурорите са предубедени. Адвокат Димитър Марковски припомни действията на обвинителите след като съдът пусна Иванчева под домашен арест. Прокуратурата си позволи да адресира писмо, с което поиска да спре проверката на ВКС по случая. Това е институционално вмешателство, каза още Марковски и определи това като натиск върху съда.Съдът обаче отказа да отведе прокурорите по делото. И не намери в действията на обвинението липса на безпристрастност.Миналата седмица омбусдманът Мая Манолова разпространи снимки от килията на Иванчева и Петрова. Като оправдание министърът на , че килията отговаря на стандартите, а много българи дори и днес имали външни тоалетни, докато тази на Иванчева била вътрешна. ", "date": "2018.12.03", "title": "Адвокатите на Иванчева поискаха отвод на прокурорите по делото"}
{"url": "https://offnews.bg/obshtestvo/plashtat-predi-nova-godina-majchinstvoto-za-dekemvri-693138.html", "text": "НОИ ще изплати обезщетенията за майчинство и отглеждане на малко дете за декември преди Нова година, информират от ведомството.Заради празничните дни графикът за изплащане ще бъде променен. Вместо в началото на януари 2019 г., всички получаващи обезщетенията за бременност и раждане и отглеждане на малко дете ще получат парите по сметките си още на 27 декември тази година.Графикът за ноември 2018 г. за този вид плащания остава непроменен, като е предвидено превеждането на средствата да бъде на 4 декември.Пълната информация за всички осигурителни плащания на НОИ се публикува всеки месец в специален календар за изплащане на пенсии и обезщетения от ДОО в рубрика „За потребителя/ Полезна информация“ на интернет страницата на института.", "date": "2018.12.03", "title": "Плащат преди Нова година майчинството за декември"}
{"url": "https://offnews.bg/drugi/shtangistat-hristo-hristov-e-sporten-talant-1-na-evrofutbol-za-2018-693157.html", "text": "\"Еврофутбол\" организира официална заключителна церемония за програма \"Спортни таланти 2018 г.\", на която бяха обявени десетте най-добрите състезатели за настоящата година. На нея всички присъстващи спортисти получиха признание за успехите си – специални сребърни медали и грамоти.На събитието присъстваха както състезателите, които букмейкърската къща подкрепи финансово през изминалите месеци, така и техните родители и треньори, журналисти, партньори по проекта и спортни деятели.ТОП 10 на Спортните таланти на \"Еврофутбол\", които бяха определени след гласуване на медийните партньори и представители от Групата на съветниците, получиха парична премия от компанията за своите успехи, талант и постоянство. Основен критерий, по който бяха оценявани, са техните постижения, които можете да видите тук.1. Христо Христов – 1000 лв. – 168 точки;2. Мария Делчева – 800 лв. – 156 точки;3. Диана Петкова – 600 лв. – 133 точки;4. Калоян Бинев – 400 лв. - 91 точки;5. Борис Йотов – 400 лв. – 77 точки;6. Александър Джорджев – 300 лв. – 76 точки;7. Петър Божилов – 300 лв. – 68 точки;8. Гергана Топалова – 300 лв. – 60 точки;9. Емилия Тасева – 300 лв. – 51 точки;10. Рахим Рашайда – 300 лв. – 45 точки.\"\", каза управителят на \"Еврофутбол\" Руди Вачкова.\"\", допълни Илияна Николова, изпълнителен директор на Фондация \"Работилница за граждански инициативи\" (ФРГИ) – основен партньор по програмата.\"\", каза Ирина Русева, водещ на спортно шоу \"Гонг\" по Дарик радио и член на Групата на съветниците по програма \"Спортни таланти\".\"Еврофутбол\" благодари на партньорите си от ФРГИ, на членовете на Групата на съветниците, които безвъзмездно и за поредна година подкрепиха програмата с ценното си присъствие и съвети, на своите медийни партньори и на всички спортисти, треньори, родители и приятели на спорта.", "date": "2018.12.03", "title": "Щангистът Христо Христов е спортен талант №1 на Еврофутбол за 2018"}
{"url": "https://offnews.bg/snukar/roni-o-salivan-navaksa-izostavane-ot-4-1-i-se-klasira-za-tretia-krag-v-693153.html", "text": "Във вторият кръг на Откритото първенство на Великобритания, Рони О'Съливан имаше за съперник Кен Дохърти от Уелс. Световният шампион за 1997 година Дохърти започна великолепно, а брейковете от 66, 76, 77 и 71 му дадоха аванс от 4-1 фрейма.Дохърти можеше да довърши \"Ракетата\" в десетия фрейм, но пропусна кафява топка за средния джоб. След пропуска, О'Съливан направи серия от 48 точки, за да изравни резултата при 5-5, а малко след това спечели и последния фрейм, осигурявайки си билет за третия кръг.Световният вицешампион и трикратен шампион на Откритото първенство на Великобритания, Джон Хигинс бе елиминиран във втория кръг на надпреварата от сънародника си Алън МакМанъс след загуба с 5-6. След края на двубоя Вълшебникът от Уишоу намекна, че ще се откаже след края на настоящия сезон.\"Не е възможно да ми пука по-малко. Играя отвратително и това е сериозен проблем. Времето ми в играта е към своя край. Ще трябва доста да помисля в края на сезона.\" Хигинс проведе много слаба среща, неуспявайки да направи брейк от поне 50 точки и бързо изостана с 3-1.Някакси обаче успя да се върне и изглеждаше, че ще спечели след като поведе с 5-3, но Алън МакМанъс спечели оставащите три фрейма, завършвайки с брейк от 85 точки, за да стигне до краен успех с 6-5.Марк Уилямс пък нямаше никакви проблеми с Даниел Уелс и го прегази с 6-0. Уилямс има шанс да си върне първата позиция в ранглистата, ако триумфира в турнира.Нийл Робъртсън и Бари Хоукинс също се класираха за третия кръг след победи над Тепчайа Ун-Ну и Йън Бърнс. Джъд Тръмп си осигури мач с Марк Кинг в следващата фаза, след като му се наложи да печели решителен 11 фрейм срещу Доминик Дейл от Уелс.", "date": "2018.12.03", "title": "Рони О'Съливан навакса изоставане от 4-1 и се класира за третия кръг в Йорк"}
{"url": "https://offnews.bg/obshtestvo/slanchevo-nachalo-na-rabotnata-sedmitca-zhalt-kod-za-stud-v-6-oblasti-693112.html", "text": "Работната седмица започва с предимно слънчево време. Максималните температури в различните региони на страната ще варират между минус 4 и 9 градуса. Жълт код за студ е в сила за Видин, Враца, Монтана, Плевен, Велико Търново и Русе. В планините ще грее слънце, на 1200 м термометрите ще показват най-много 5 градуса, а на 2000 м - около 0 градуса. Край морето също ще е слънчево през деня, въздухът и водата ще се с максимални температури около 9 градуса, а вълните до два бала. Утре от запад облачността ще се увеличи, но няма да вали. В Дунавската равнина и в котловините ниската облачност и мъглата ще останат почти през целия ден, а през нощта срещу сряда са възможни поледици. Сериозни валежи през седмицата не се очакват, но в сряда ще превали дъжд, а в планините сняг.  Температурите ще се повишат, на места до 11 градуса. ", "date": "2018.12.03", "title": "Слънчево начало на работната седмица, жълт код за студ в 6 области"}
{"url": "https://offnews.bg/obshtestvo/golemite-gradove-v-plen-na-fini-prahovi-chastitci-693118.html", "text": "В столичните квартали „Дружба”, „Хиподрума” и „Надежда\" превишението на фини прахови частици ще бъде два пъти над нормата, според прогнозата на Столична община. Причината e инверсия, заради която ФПЧ остават ниско. От общината призовават хората да не използват личните си автомобили, а отопляващите се на твърдо гориво, ако имат възможност, да минат на алтернативно отопление днес. За утре прогнозата е качеството на въздуха да се подобри.Вчера стана ясно, че жителите на няколко града у нас са дишали мръсен въздух в неделния ден. Превишения на нормите бяха регистрирани в София, Велико Търново, Русе и Пловдив. Вчера най-засегнати бяха кварталите „Западен парк” и „Овча купел” в столицата. По данни на \"Air Quality Index\" на Европейската комисия тази сутрин концентрацията на фини прахови частици (PM10) е над нормите в почти всеки голям град. Най-опасен въздух дишат в София, Перник, Пловдив, Русе, Горна Оряховица и Шумен, където запрашаването е 2-3 пъти над нормата от 50 µg/m3.Вятър ще се появи в нощта срещу сряда, когато насъбралият се смог ще може да бъде разнесен. ", "date": "2018.12.03", "title": "Големите градове в плен на фини прахови частици"}
{"url": "https://offnews.bg/analizi/market-links-mnozinstvoto-balgari-sa-nedovolni-padat-rejtingite-na-p-693120.html", "text": "Мнозинството българи не са доволни от състоянието на държавата в момента - 3/4 от хората у нас. Това показват данните от проучване на „Маркет Линкс”, представено от Добромир Живков по бТВ. По думите му такива резултати е имало през 2013 г. по време на протестите срещу правителството на Пламен Орешарски.„Прогнозите са, че българските граждани в момента са в ситуация да очакват предсрочни избори, защото недоволството и неудовлетвореността от това как се развива държавата вече е много високо”, изтъкна Живков. За сравнение, през май тази година недоволството е било 55%, а през ноември се покачва до 74%.Близо 80% са на мнение, че има основание за протести. „Голяма част подкрепят протестите, макар и да не участват активно в тях”, отбелязва Живков. Според данните цените на горивата, които се изтъкват като основна причина за протестите, не се оказват този главен мотив, който кара хората да излязат на улицата. „Цените на горивата могат да отключат протестна вълна. Въпросът е, че хората като цяло са неудовлетворени от жизнения си стандарт. Според данни на Евростат всеки трети българин е на границата на социалното изключване”, припомни Живков. В сравнение с май спада доверието и към правителството, и към президентската институция, отчитат още от „Маркет Линкс”.През последните два месеца се наблюдава отново тенденцията на загуба на електорална подкрепа сред двете основни политически сили – ГЕРБ и БСП.„От БСП към момента не успяват да извлекат осезаеми дивиденти от кризата, в която се намира българското общество. Дори виждаме, че през този месец има известна мобилизация на електората на ГЕРБ. Миналия месец имаме почти изравнени резултати по отношение на база гласуващи, докато сега виждаме, че ГЕРБ отново би била първа политическа сила при евентуален вот”, коментира Добромир Живков.Данните сочат, че „Воля” едва ли ще попадне в следващ парламент. „Обединени патриоти” имат осезаем спад в електоралната подкрепа, което подсказва, че в някаква степен можем да очакваме различен парламент, ако изборите са сега, отбеляза Живков.", "date": "2018.12.03", "title": "Маркет линкс: Мнозинството българи са недоволни, падат рейтингите на правителство и президент"}
{"url": "https://offnews.bg/sviat/norvezhkata-politcia-zadarzha-diado-otishal-da-vidi-balgarskoto-si-vn-693140.html", "text": "Полицията в Норвегия е задържала известния български цирков артист Георги Попов - Гебош, съобщиха от българската общност в страната.86-годишният Георги Попов е бил арестуван на 28 ноември около 11 часа в град Арендал, след като отишал до училището, където учи неговият внук Андреас, за да го види отдалеч.Мъжът е бил на гости на дъщеря си Цветелина Оланд.  На нея не ѝ е позволено дори да отиде до училищата на сина и дъщеря си. Не ѝ е разрешено да им звъни, ако те не ѝ се обадят. Забранено ѝ е да ги вижда до януари 2019 г., за да няма лошо влияние върху тях.Забраната обаче не се отнася за бабата и дядото, посочват от българската общност в Норвегия. Георги Попов бил пред училището, когато излиза човек, който започва да го снима. След няколко минути пристига и полицейска кола.Униформените му поискали документи за самоличност, които той обаче забравил в къщата на дъщеря си. След като полицията го отвела до там, Георги се идентифицирал, но въпреки това бил закаран до полицейското управление. Там, по думите му, без да му осигурят преводач, без да го уведомят за причината за задържане, без да му предоставят юридическа защита и да го питат дали не приема лекарства, тъй като е в напреднала възраст, го затворили килия. След 30-минутен престой в ареста, бил освободен.От Министерството на външните работи посочиха пред OFFNews, че \"българският консул в Осло е бил първоначално запознат със случая след неговото приключване, тъй като г-н Попов не е потърсил консулска защита по време на пребиваването си в полицейския участък\". ", "date": "2018.12.03", "title": "Норвежката полиция задържа дядо, отишъл да види българското си внуче"}
{"url": "https://offnews.bg/politika/rumen-radev-shte-predstavi-balgarskata-pozitcia-na-konferentciata-za-k-693123.html", "text": "Президентът Румен Радев ще участва в конференцията на страните по Рамковата конвенция на ООН за изменението на климата (COP24), която се провежда в полския град Катовице.Участието на българския държавен глава в глобалния форум е по покана на генералния секретар на ООН Антониу Гутериш и президента на Полша Анджей Дуда.Българският президент ще направи днес изказване пред участниците в срещата на високо равнище.В края на миналата седмица след среща със синдикални лидери, Радев заяви, че има позиция, която се различава от тази на правителството. Според него в изпратеното предложение от Министерския съвет за национална позиция на страната ни, която да бъде представена на форума на високо равнище в Катовице, се подкрепят решенията на Парижкото споразумение за климата и тяхната реализация, но отсъства категорична национална позиция.Конференцията на страните по Рамковата конвенция на ООН за изменението на климата е висшият орган на Конвенцията и се провежда в края на всяка календарна година. В конференцията ще вземат участие държавни и правителствени ръководители на страните членки на ЕС, представители на международни организации, както и на държави от цял свят. Сред целите на форума в Катовице е да се приемат правила за прилагане на Глобалното споразумение за климата от Париж през 2015 г.В рамките на посещението си в Катовице българският държавен глава ще проведе работни срещи със свои колеги.Президентът Румен Радев ще бъде придружаван от съпругата си .", "date": "2018.12.03", "title": "Румен Радев ще представи българската позиция на конференцията за климатичните изменения на ООН"}
{"url": "https://offnews.bg/temida/ministar-tcacheva-ivancheva-i-petrova-sami-izbraha-aresta-v-sofia-pre-693125.html", "text": "Десислава Иванчева и Биляна Петрова сами избраха да бъдат в ареста в София, а не там, където се полага да бъдат – в женския затвор в Сливен. Това коментира министърът на правосъдието Цецка Цачева по бТВ. Тя допълни, че в ареста в столицата е едно от най-тежките места с оглед условията в килиите. Сградата е строена преди век, там се правят козметични ремонти, в момента капацитетът и на затвора, и на ареста към него, е към горна максимална граница, посочи Цачева.Това са места за временно пребиваване, на лица които са арестанти, това не е постоянно помещение, не е общежитие и то трябва да отговаря на определени критерии. За тези критерии през последните 3 години България се признава от Комитета против изтезанията, че отговаря на условията, припомни министър Цачева.Тя посочи, че всеки, който не е доволен от условията, може да предяви иск в съда. Десислава спеше със суичъра на главата. И се завиваше през глава. Като дойдоха, за седмица тя се напълни с циреи от нечистотията, от прахта, разказа бившата съкилийничка на Иванчева и Петрова - Цветомира Алексиева, която вече е на свобода. По думите ѝ в ареста не е можело прозорецът да се отвори, нямало и топла вода – само студена. Миришеше от тоалетната. Няма как да се движиш. Пространството между двете легла е много малко, само да си смъкнеш краката. Не можеш да се разминеш, трябва да се изчакаме, ако някой отиде до мивка, тоалетна. В повечето време трябва да седиш на леглото”, разказва жената.„Банята беше ужасна, но ни водеха на баня. През ден сме били там, понякога и всеки ден, в общо помещение. Банята миришеше на тоалетна – студено мръсно, неподдържано”, описва Цветомира. Храна са им давали по три пъти на ден, но била с отвратителен вкус, стана ясно още от думите й. За края на годината в Министерството на правосъдието няма да има бонуси, съобщи министър Цецка Цачева.", "date": "2018.12.03", "title": "Министър Цачева: Иванчева и Петрова сами избраха ареста в София пред сливенския затвор"}
{"url": "https://offnews.bg/obshtestvo/fandakova-bufernite-parkingi-na-metroto-sa-bezplatni-za-vsichki-dnes-693124.html", "text": "Всички буферни паркинги на метрото днес ще работят напълно безплатно за всеки, който остави колата си и използва градския транспорт, до изчерпване на капацитета им. Това обяви столичният кмет Йорданка Фандъкова във фейсбук. Аз лично ще използвам градския транспорт, за да отида на работа и призовавам всички, които могат, да оставят личните си автомобили в днешния ден, допълва тя. От днес КАТ-Пътна полиция ще спира за проверка автомобили, които видимо замърсяват въздуха.Пиковите стойности през студените зимни дни се дължат основно на отоплението на нискокачествени въглища, сурови дърва и отпадъчни материал. В последните седмици екипи на Столичен инспекторат и полицейските управления направиха 140 проверки в кварталите, с най-много сигнали, това са „Красна поляна“, „Овча купел“, „Подуяне“, „Кремиковци“, уточнява Фандъкова. Продължавам да настоявам парламентът да криминализира нерегламентираното изгаряне на отпадъци, защото административните санкции, които ние налагаме нямат нужния ефект. Днес проверките на екипите на общината, полицията и РИОСВ ще продължат, предупреждава столичният кмет. ", "date": "2018.12.03", "title": "Фандъкова: Буферните паркинги на метрото са безплатни за всички днес"}
{"url": "https://offnews.bg/obshtestvo/stolichna-obshtina-obiaviava-konkurs-za-krachma-na-miastoto-na-bivshat-693147.html", "text": "Столична община ще обяви конкурс за наем на помещение в административната си сграда, заедно с част от поземлен имот – публична общинска собственост, на ул. „Париж“ №3. Това реши комисията по култура към СОС. Конкурсът ще е всъщност за мястото на бившата бирария \"При кмета\" от времето, когато управник на столицата бе Стефан Софиянски. Заведението не работи от десетина години, наемателят не е плащал и е време този въпрос да бъде решен, каза вносителят на предложението зам.-кмет Тодор Чобанов. \"Къщата с часовника\" също е общинска собственост, да се провери докога е договорът със сегашните наематели и да се изиска възстановяване на втория етаж на сградата в автентичния му вид, настоя председателят на комисията Малина Едрева. Чобанов уточни, че е разговарял с наемателите и с шефа на \"Софийски имоти\" да се възстанови фасадата на втория етаж, а музеят за история на София да помогне за връщането на автентичния интериор. Тази сграда е първата, построена за обществено ползване в освободена София, била е клуб на офицера, а преди това конак, обясни Тодор Чобанов. ", "date": "2018.12.03", "title": "Столична община обявява конкурс за кръчма на мястото на бившата бирария 'При кмета'"}
{"url": "https://offnews.bg/politika/goranov-zhiveem-v-apartamenta-na-krastnika-zashtoto-detcata-se-uplas-693122.html", "text": "Предложението на кръстника ми да живеем в негов апартамент приехме заради уплах на децата и съпругата ми след земетресението през 2012 г., тогава живеехме в жилище на висок етаж. Бях вече няколко пъти във ВКП.Това обясни финансовият министър Владислав Горанав по повод проверката на прокуратурата след участието на обвинител №1 Сотир Цацаров в \"Шоуто на Слави\" за апартамента, в който живее семейството му, по Нова тв. Фирми, свързани с Иван Сариев, никога не са получавали обществени поръчки или субсидии, допълни министърът.  Аз като отшелник ли трябва да живея, за да не съм в конфликт на интереси, попита Горанов. Той коментира и отнемането на колата от НСО на омбудсмана Мая Манолова чрез бюджета за 2019 г. Г-жа Манолова има възможност да ползва кола, но не виждам защо трябва да е на Националната служба за охрана, обясни Горанов. Ако сме ѝ помогнали да си вдигне рейтинга, значи трябва да ни е благодарна, каза още финансовият министър. ", "date": "2018.12.03", "title": "Горанов: Живеем в апартамента на кръстника, защото децата се уплашиха от труса в жилището ни на висок етаж"}
{"url": "https://offnews.bg/futbol/grisha-ganchev-obmislial-ottegliane-ot-tcska-693121.html", "text": "Тарторът на Сектор \"Г\" Иван Велчев - Кюстендилеца разкри чрез страницата си във \"Фейсбук\", че собственикът на ЦСКА Гриша Ганчев обмисля сензационно оттегляне от футбола след Нова година.Причината е неделният мач със Славия, загубен с 0:1. На \"Българска армия\" смятат, че са били сериозно ощетени от съдията Волен Чинков и се чувстват безсилни да променят съществуващото статукво във футбола ни.Пред Кюстендилеца Гриша Ганчев е заявил, че ще бъде най-добре след Нова година в ЦСКА да дойде \"някой влиятелен човек, който да може да се пребори с мафията във футбола\".В двубоя срещу Славия реферът Волен Чинков подмина според различни мнения между 2 и 5 дузпи в полза на ЦСКА. ", "date": "2018.12.03", "title": "Гриша Ганчев обмислял оттегляне от ЦСКА?"}
{"url": "https://offnews.bg/obshtestvo/obmisliat-i-ednokratno-nakazanie-pri-bonus-malus-sistemata-693117.html", "text": "Въвеждането на бонус-малус системата, която ще определя цената застраховката \"Гражданската отговорност\", ще обсъдено на обществена дискусия в НДК, организирана от Комисията за финансов надзор. Според проекта шофьорите без нарушения може да платят до 25% по-малко, а за водачите с най-много и най-тежки катастрофи полицата да поскъпне до 400% . Под един процент са шофьорите, за които застраховката ще скочи 4 пъти, за около 80 на сто от водачите застраховката ще поевтинее, а леки нарушения няма да влизат в оценката. При много нарушения се обмисля вариант, в който водачът може да прибегне до \"ускорено чистене, когато човек си заплати някакъв вид наказание еднократно\", обясни Николай Петков от КФН, цитиран от БНР. ", "date": "2018.12.03", "title": "Обмислят и еднократно наказание при бонус-малус системата"}
{"url": "https://offnews.bg/sviat/kitaj-shte-namali-i-otmeni-mitata-za-vnos-na-amerikanski-avtomobili-o-693132.html", "text": "Президентът на САЩ Доналд Тръмп съобщи в Туитър, че Китай се е съгласил \"да намали и отмени\" митата за внос на американски автомобили. Сега те се облагат с 40 на сто.В края на седмицата Тръмп и китайският президент Си Цзинпин обявиха 90-дневно примирие в търговската си война, за да си дадат време за преговори. Двамата се срещнаха в кулоарите на форума на Г-20 в Аржентина. Тръмп се съгласи да не повишава от 1 януари митата за китайска продукция за 200 милиарда долара от 10 на 25 процента, предаде БТА.", "date": "2018.12.03", "title": "Китай ще намали и отмени митата за внос на американски автомобили, обяви Тръмп"}
{"url": "https://offnews.bg/112/sedem-dushi-postradaha-v-mele-zaradi-krasivo-momiche-v-liulin-693129.html", "text": "Седем души са пострадали сериозно при съседски бой в столичния квартал “Люлин”. Причината - красиво 18-годишно момиче, за което две семейства не можели да се разберат, съобщава Дарик радио.Около 22:00 часа в неделя вечерта, двете фамилии започнали да се карат пред блок 302, където живеят, а на помощ им се притекли техни съседи.Около 30 минути по-късно на 112 бил подаден сигнал за масов бой.На място била изпратена линейка. Оказало се обаче, че ще бъдат необходими още три екипа на Спешна помощ.Седемте пострадали са на възраст между 19 и 50 години. Те са откарани в \"Пирогов\", като някои са с прорезни рани, а други с черепно-мозъчни травми.От Спешна помощ съобщиха за Дарик, че никой от пострадалите не е с опасност за живота.По данни на МВР пострадалите са 6 души. Сигналът за инцидента е подаден на спешния телефон към 23.20 часа. На място изпратените екипи на полицията установили, че между две съседски семейства в блока е възникнала свада, прераснала в сбиване.Трима от тях - с различни наранявания, били откарани в центъра за спешна помощ, прегледани и освободени. Другите трима били прегледани на място от медицински екип.Шестима са задържани с полицейски мерки до 24 часа. По случая е образувано досъдебно производство.Предстои доклад на материали в Софийска районна прокуратура.Работата по изясняване на всички обстоятелства, довели до инцидента, продължава под наблюдението на прокуратурата.", "date": "2018.12.03", "title": "Седем души пострадаха в меле заради красиво момиче в Люлин"}
{"url": "https://offnews.bg/ikonomika/s-po-visoka-tcena-na-grazhdanskata-otgovornost-shte-badat-nakazani-oko-693134.html", "text": "През първата година след въвеждането на системата 'бонус-малус' 2 755 392 или 87,7% от шофьорите ще получат отстъпка от цената на застраховката \"Гражданска отговорност\". Изрядните водачи ще намалят разходите за „Гражданска отговорност“ с 10% още през 2018 година. В същото време за около 3% от шофьорите или около 100 хиляди души цената на застраховката ще се повиши с 200%.Това стана ясно по време дискусия за въвеждането на новата система, организирана от Комисията за финансов надзор.„С въвеждането на системата нямаме намерение да ощетяваме болшинството от българските шофьори, които са дисциплинирани. Нашето желание е да притиснем нарушителите на пътя“, заяви председателят на КФН Карина Караиванова, цитирана от Нова тв.Заместник-министърът на транспорта Ангел Попов заяви, че много неща са направени за последните две години, но темповете за намаляване на убитите по пътищата не задоволяват.\"Само през последните две седмици са засечени над 130 000 „пътни терористи\". Същевременно много хора имат златни талони и какво от това като по никакъв начин не получават поощрение“, смята Попов.От КФН обявиха, че подготвят и алтернативно предложение по най-спорния текст - за нарушения на предишните шофьори, които утежняват \"досието\" на автомобила. Възможно е вместо това да бъде въведено изискване при сключване на „Гражданска отговорност” да се подготви пълен списък кой може да кара колата. Така нарушенията няма да се прехвърлят към следващите шофьори или собственици.", "date": "2018.12.03", "title": "С по-висока цена на Гражданската отговорност ще бъдат наказани около 100 000 шофьори"}
{"url": "https://offnews.bg/politika/parvanov-turski-potok-shte-mine-prez-balgaria-zashtoto-rusia-ima-int-693126.html", "text": "90% съм сигурен, че проектът \"Турски поток\" ще мине през България, защото Русия има стратегически интерес от това. Ние очевидно сме редуцирали енергийните си претенции до минимум. Това заяви Георги Първанов по БНТ и подчерта, че на страната ни е нужна нова енергийна стратегия. Той изрази опасения за газовия хъб \"Балкан\".Няколко неща ме впечатлиха по време на дискусията в парламента - първо, че ние реагираме вече много емоционално, да не кажа възторжено, на информации, които се появяват във в. \"Комерсант\" или съобщения на ТАСС - значи липсва политическия диалог. Едно време ние знаехме какво ще се случи и подписвахме договори, сега обаче чакаме съобщенията на информационните агенции, каза Първанов. Радваме се на едни обеми, които са твърде скромни, те горе-долу заместват онова, което бихме загубили, когато трасето няма да минава през Украйна, обясни Първанов. Той припомни как същите тези партии и политици се съпротивляваха на онези обеми, които бяха договорени по т. нар. голям шлем - ставаше дума за 63 млрд. куб. метра, сега обемът е 15, не повече от 16 млрд. куб. метра. Очевидно е, че сме редуцирали своите претенции, но все пак е по-добре така да стане, отколкото нищо, допълни  Първанов.Той попита - някой дали е прочел Енергийната стратегия, която допълваха и коригираха. Съмнявам се, защото тази стратегия затвори \"Белене\", уточни той.Георги Първанов заяви още, че твърде много се говори за т. нар. хъб \"Балкан\", но \"откъде ще получим газ, за да направим реален хъб, да бъдем търговски разпределител, да доминираме, да диктуваме правилата. Нека да знаем, че Русия няма да даде газ, който ние да продаваме. Това в по-голяма степен се отнася за Турция. Онези, които не искаха руска зависимост, сега получават не само руска, но и турска зависимост, обясни Първанов. ", "date": "2018.12.03", "title": "Първанов: Турски поток ще мине през България, защото Русия има интерес от това"}
{"url": "https://offnews.bg/obshtestvo/kakvo-triabva-da-znaem-predi-novia-gripen-sezon-693156.html", "text": "През следващите няколко седмици броят на болните от грип постепенно ще се увеличава. Очакванията на здравните власти е през януари и началото на февруари да настъпи и пик на грипните заболявания, предупреждава здравното министерство.Вече са изолирани първите положителни проби от началото на сезона.Характерно за грипа е внезапно втрисане, висока температура, общо неразположение, болки в мускулите и ставите. Периодът от заразяването до появата на първите симптоми е средно 2 до 5 дни. Заразяването става по въздушно-капков път – чрез кихане и кашляне, но вирусите са устойчиви във външната среда и могат да преживеят няколко часа върху повърхности и запрашена среда. Честото миене на ръцете и доброто проветряване намалява възможността за заразяване от околните предмети и повърхности.Най-честите усложнения при грипа са остри вирусни бронхопневмонии, трудни за диагностика и за лечение, както и синуити, отити, миокардити и др. Най-уязвими за развитието на усложнения са малките деца и възрастните с хронични заболявания.Използването на антибиотици при вирусно заболяване, неусложнено с бактериална инфекция, е излишно и с нищо не помага на организма. Антибиотик може да се приема само след преценка от лекуващия лекар, спазвайки вида, дозата и продължителността на изписания препарат.По данни на Европейския център за превенция и контрол на заболяванията в Стокхолм към настоящия момент активността на сезонния грипен вирус в Европейския регион на Световната здравна организация е ниска. Грипни вируси се изолират спорадично от лица с респираторни заболявания, потърсили медицинска помощ, като и двата типа грипни вируси А и В се откриват почти по равно. Типично за този период на грипния сезон, заболяемостта и смъртността от грип са ниски.Важно е да знаем как да предпазим околните, ако имаме симптоми. Ето какво съветва здравното министерство:- Избягвайте близък контакт с болни лица. Избягвайте местата с много хора и масовите мероприятия.- Ако сте болен, стойте на безопасно разстояние от другите, за да ги предпазите от заболяване. Избягвайте използването на обществения транспорт при възможност.- Използвайте хирургическа маска, ако имате такава възможност.- При заболяване останете вкъщи, не ходете на работа или училище и не излизайте по други причини.- Измивайте редовно ръцете си със сапун и вода, особено след кихане и кашлица.- Покривайте устата и носа си с ръка или кърпичка за еднократна употреба при кашлица и кихане.- При липса на условия за миене на ръцете използвайте влажни хигиенни кърпички за ръце.- Почиствайте твърдите повърхности като дръжки на врати, телефони и други често с обикновен почистващ препарат.- При липса на усложнения грипът се лекува в домашни условия с медикаменти, които облекчават симптомите, и достатъчно количество течности.- Не прибягвайте до самолечение. Потърсете медицинска помощ при първите симптоми.", "date": "2018.12.03", "title": "Какво трябва да знаем преди новия грипен сезон"}
{"url": "https://offnews.bg/sviat/orban-paktat-za-migratciata-shte-uvelichi-migrantite-693127.html", "text": " е сбъркан документ и който го подпише, подлага на сериозен риск гражданите си, заяви премиерът на Унгария Виктор Орбан, цитиран от електронното издание Hungary Today и агенция \"Фокус\".По думите на Орбан  ще увеличи миграцията, защото всеки значителен юридически казус в бъдеще ще използва пакта като ориентировъчна точка.Масовата миграция е сериозен проблем и че хората, които взимат решения, не трябва да игнорират мнението на хората, заявява Виктор Орбан. Въпреки това, в Европа днес, продължава унгарският премиер, не се позволява на хората да изразят позицията си, или лидерите не успяват да я вземат предвид.„Ние, в Централна Европа, обаче, искаме да останем демократи“, заявява Орбан. „Миграцията подлага на изпитание демократическия характер на политическите системи.Що се отнася до решението на Европейския парламент да проведе още едно гласуване по въпроса за „мигрантските визи“, Орбан коментира: „Изглежда ще трябва да гласуваме, докато не стигнем до това, което те смятат, за правилния вот“.Той добави, че след предстоящите европейски избори „изхабените евродепутати ще се върнат вкъщи“ и тези, които ще ги заменят „ще разбират, че сме в различна ера“. Той настоя, че настоящият Европейски парламент и Европейска комисия „нямат скоростта или подхода, които се изискват в този нов свят. ", "date": "2018.12.03", "title": "Орбан: Пактът за миграцията ще увеличи мигрантите"}
{"url": "https://offnews.bg/ikonomika/ot-lichnia-biudzhet-do-kriptovalutite-1000-gimnazisti-uchat-na-umelo-686416.html", "text": "Как се избира професия? Как се прави личен бюджет? Как да спестяваме ефективно? Как да планираме покупка на жилище и трябва ли ни наистина автомобил? Отговорите на тези въпроси се наема да даде програмата \"Практични финанси\", по която тази година се обучават 1050 гимназисти. Тя е разработена от JA България, а зад обучението по финансова грамотност се обединяват Министерството на образованието и науката, браншовите организации от сектора и корпоративни партньори.Курсът е преведена и адаптирана версия на JA Personal Finance® Blended Model или традиционни методи на обучение и обучение с дигитални технологии, смесени по начин, който помага на учащите да усвоят материала по-продуктивно.„Практични финанси“ обхваща 10 теми от всички аспекти на финансите, които се преподават в 72 учебни часа през двата срока. Включени са уроци за представяне на нови знания, практически дейности, оценка чрез тестове и допълнителни упражнения към всяка тема. Практическите уроци включват бизнес примери казуси, разработени от партньорите по проекта: NN България, БНП Париба Лични финанси и финансова група \"Карол\".Проектът се реализира на два етапа, като вторият - пълната академична година на изпълнение - е текущата учебна 2018/2019 г.„Практични финанси“ цели да даде на учениците стратегии за управление на парите, да им изясни ролята на заетостта и доходите, бюджетирането, спестяването, кредити и дълг, защита на потребителите, разумно потребление, управление на риска, инвестиране, Понци схеми, надниква и в екзотичната все още територия на криптовалутата. Началото на проекта бе дадено миналата година с подписването на меморандум между основните браншови организации от финансовия сектор: Асоциацията на банките в България (АББ), Асоциацията на българските застрахователи (АБЗ), Българската асоциация за лизинг (БАЛ), Българската асоциация за потребителско кредитиране (БАПК), Българската асоциация на дружествата за допълнително пенсионно осигуряване (БАДДПО), Българската асоциация на застрахователните брокери (БАЗБ), Българската асоциация на лицензираните инвестиционни посредници (БАЛИП) и Българската асоциация на управляващите дружества (БАУД). Институционални партньори на проекта са МОН, Комисията за финансов надзор и Националната агенция за приходи.Каква е мотивацията на БНП Париба Лични Финанси да инвестира в програмата \"Практични финанси\"? Какви са резултатите от нея до момента и какви са очакваните резултати?Жозе Салойо: Подкрепата за повишаването на финансовата култура на хората е заложена в ДНК на нашата компания и ние имаме множество инициативи в тази посока. Последната от тях е участието ни в проекта „Практични финанси“.В първата фаза 10 наши колеги взеха участие в програмата – те подготвиха и предоставиха на учениците помощни материали, пътуваха в страната, за да споделят своите знания и опит с учителите и учениците от 26 класа, и участваха като жури и ментори във финансовите лагери, които бяха част от проекта. За нас беше интересно, че имахме двойно повече доброволци, отколкото беше нашата квота в началото на проекта и, че срещнахме много по-голям интерес от страна на учениците от очаквания. Това е още едно доказателство, че и ние като финансова компания и те като учащи приемаме проекта като изключително важен.По отношение на втората фаза очаквам, че все повече ученици ще усвоят основите на умелото управление на парите. Положителен знак е, че тази година се включват два пъти повече класове, което показва, че има разбиране от страна на образователната система и училищните ръководства за необходимостта от такова знание.Освен, че участваме в проекти като „Практични финанси“ ние активно развиваме и образователните функции на каналите ни в социалните медии и корпоративния ни блог с една ясна цел – да повишим още повече финансовата култура на българите и така да подкрепим развитието на поколение от по-отговорни и разумни хора, които умело управляват личните си финанси. Това е част от последователните ни усилия да предоставим дългосрочна подкрепа и грижа за клиентите ни, така че да бъдем техен предпочитан и заслужаващ доверие партньор при реализацията на техните планове и лични финансови цели.Колко ученици са преминали обучението и колко ученици ще бъдат включени през текущата учебна 2018/2019 година? Има ли деца, които са започнали обучението, но са се отказали? Ако да, колко са те и какви са били причините?Милена Стойчева: В рамките на пилотната фаза на проекта „Практични финанси“, която се състоя през втория срок на учебната 2017/2018 г. 550 ученици от 16 града в страната са преминаха през обучение по финансова грамотност. Броят на новите ученици, които са включени в същинската фаза на проекта през текущата учебна година възлиза на 1050.Наблюденията от реализацията на пилотната фаза показват висок интерес на обучаемите към проблематиката и осъзнаване на нейната важност. Преподавателите споделят, че участието в курса допринася за развиване на нов начин на мислене и повишава отговорността на учениците към планиране на собственото им бъдеще. 11 ученици, участвали в пилотната фаза са прекратили участието си в курса по „Практични финанси“ през втория срок на учебната 2017-2018 г. Причините за това са по-скоро от личен характер и произтичат от това, че тези ученици са били лично възпрепятствани да посещават занятия, които са организирани под формата на извънкласна дейност. Включването на курса „Практични финанси“ като избираеми или факултативни учебни часове на училищния учебен план би решило този проблем за в бъдеще, като часовете по финансова грамотност могат да бъдат предварително заложени в учебната програма.Въвеждането на темата за финансовата грамотност като самостоятелен предмет в рамките на разширената или допълнителната подготовка би добавило стойност към образователния процес в гимназиален етап. Курсът „Практични финанси“ надгражда и разширява компетентностите, определени с държавния образователен стандарт на общообразователната подготовка и осъществява интердисциплинарни връзки с предмети като технологии и предприемачество, математика, български език и литература, гражданско образование, като заедно с това развива ценни житейски умения.Както през пилотната за курса учебна година, така и през настоящата, се наблюдава и тенденция по инициатива на самите учители или поради изявен интерес от страна на учениците в някои училища „Практични финанси“ да се преподава и извън границите на проекта – общо петима преподаватели от страната ще работят с близо 70 ученици – като индивидуална инициатива на училищата да въведат програмата и без да са участници в проекта.Какъв е опитът на \"Джуниър Ачийвмънт\" с подобно обучение в други държави? Ако сравните финансовата грамотност на учениците в тях и в България, до какви изводи стигате?Милена Стойчева: JA, като световна мрежа с присъствие в 123 страни, 40 от които в Европа, създава и предоставя образователно съдържание в сферата на предприемачеството, финансовата грамотност и уменията за работа. Във всички програми на организацията и по света, и в България, са преплетени 3-те основни образователни направления – в България конкретно \"Джуниър Ачийвмънт\" присъства в училищата и университетите с над 15 образователни курса и програми, 4 от които са конкретно свързани с финансите и по-точно личните финанси, като област на знанието.От Европа България, заедно с Малта и Испания са страни, където \"Джуниър Ачийвмънт\" има много добро партниране с финансовия сектор в предоставянето на образователно съдържание по лични финанси. Бизнес ментори влизат в клас и подпомагат учителите в преподавателския процес, като така сближават теорията и практиката.В последните няколко години JA Bulgaria проведе обширни научни изследвания в областта на финансовата грамотност. Ето и някои от основните изводи:- Учениците от всички етапи на образователния процес показват недобре структурирани знания и липса на разбиране по темата за финансовата грамотност. Най-слаби са знанията свързани с доходите. (Представително проучване, 2016 г., JA България в партньорство с ОИСР, МОН, NN, \"Уникредит Булбанк\", Mastercard);- Българските домакинства показват висока степен на финансова уязвимост и ниска степен на финансова грамотност; проблемът е още по-сериозен, тъй като анкетираните имат погрешна самооценка на нивото на финансовата си грамотност (Представително проучване, 2017 г., JA в партньорство с MetLife);- Учителите са убедени, че финансовата грамотност трябва да бъде преподавана в средните училища, още от началния етап на образование, но само 10% от тях смятат, че са добре подготвени да преподават предмет, свързан с финансови понятия (Фокус групи с учители, 2016, JA in Партньорство с ОИСР, Министерство на образованието и науката България, NN, Уникредит Булбанк, Mastercard).Обучението се провежда след часовете по учебна програма. Как успявате да задържите интереса и вниманието на децата - след 6 или 7 учебни часа те вероятно са изморени и се разсейват лесно?Ралица Захариева: За мен най-ефективният подход беше да вкарам децата в реална ситуация, да оставят учебниците настрани и да започнат да мислят, а не да им преразказвам учебника – него могат да си го прочетат и вкъщи. Затова и използвах колкото е възможно повече игри. Например, един ученик играе кредитен консултант, а друг – клиент. „Банковият служител“ започва да разпитва „клиента“ каква е целта на кредита, какви са доходите му, какви други кредити изплаща и така нататък. Тези дискусии се оказаха много полезни, защото така „кредитополучателят“ започва да си отговаря на въпроси, с които ще се сблъска в живота като: „Наистина ли се нуждая от кредит в този момент или в такъв размер“, „Дали не е по-добре да отложа вземането на кредит“, „Дали тази вноска не е твърде голяма“ и много други, които би си задал всеки човек, отговорен към управлението на личните си финанси.Кои са темите от помагалото за ученика, към които децата проявяват най-голям интерес? Какви въпроси задават? От какво се интересуват най-много? Как си го обяснявате?Ралица Захариева: Според мен най-голям интерес децата проявиха към модерните финансови инструменти и възможностите, които тези продукти им предоставят. Разбира се, кредитната карта им беше сред фаворитите, защото отваря един съвсем нов свят. За учениците възможността за онлайн пазаруване е особено примамлива и тук ние като ментори трябваше да им обясним, че придобиването на желана вещ на добра цена носи, както радост, така и отговорност, защото парите за покупката все пак ще трябва да се изплатят и отново идва въпросът за отговорното потребление. Тук им разяснихме и основни критерии, по които да избират кредитната си карта – да е с максимално дълъг гратисен период, да дава възможност за пазаруване на стоки без лихва да е възможно най-малка минимална вноска и така нататък. Естествено, тя трябва и да е модерна – да може да се плаща безконтактно и най-вече – да се ползва в целия свят.Много си говорихме и за разликата между кредитна карта и потребителски кредит. Мисля, че децата повече харесаха картата ,тъй като тя дава повече гъвкавост и вариативност при обслужване. Определено идеята да разполагат с пари по всяко време, сами да определят колко да изплатят и да пазаруват през интернет им допадна. В същото време потребителският кредит е предефиниран и си обвързан с условията му за целия срок на договора, което няма как да поблазни тийнейджърите. Но пък научиха, че това е добро решение за големите проекти, които им предстоят в живота.Къде учениците срещат затруднения? Кое от материята е най-предизвикателно за преподаване от гледна точка на учителя?Ралица Захариева: Според мен най-сложни им бяха финансовите инструменти, които са гъвкави и чиято употреба може да е различна в различни ситуации. Тук дойде нашата роля да им дадем решение. Най-важното е човек да познава финансовата си ситуация и да управлява разумно приходите и разходите си и да може да планира. Затова и обяснихме на учениците, че колкото по-отрано свикнат да си правят личен бюджет и да го спазват, толкова по-добре ще се справят с парите в бъдеще. Не е необходимо да чакат да започнат работа – бюджет може да се прави и за джобните.В тази връзка се постарах да им дам реални примери за планиране. Такава ситуация може да е училищна екскурзия или предстоящ рожден ден на близък приятел. И двете са допълнителен разход като в единия случай ще им трябват джобни за подаръци и сувенири, а в другия за хубав подарък. Ако човек знае кога ще се случи подобно събитие и го предвиди в бюджета си, ще може да започне да заделя пари за него отрано. Например, ще се откаже от покупка за себе си и ще сложи парите в перо „Подарък за рожден ден“, а след партито, със следващата стипендия или джобни, ще си купи отложения предмет.Тук разяснихме и кога може да се ползва кредит за запълване на бюджетни „дупки“. Това отново трябва да стане при добро планиране на времето за изплащане на кредита или погасяване на сумата по кредитната карта, така че да не наруши стандарта на живот от една страна, и да не доведе до изпадане в състояние на свръхзадлъжнялост от друга. Според мен точно умението за разумно управление на парите е най-важното, което трябва да усвоят учениците. Това ще е от полза за всичко – децата ще пораснат като разумни потребители, които ще могат да се радват на добър стандарт на живот, а от друга ние като финансова институция ще можем да подкрепим плановете им, защото ще виждаме срещу себе си отговорни хора, с които ще можем да изградим дългосрочни отношения.", "date": "2018.12.03", "title": "От личния бюджет до криптовалутите: 1000 гимназисти учат на умело управление на парите в програмата 'Практични финанси'"}
{"url": "https://offnews.bg/obshtestvo/sv-prorok-sofonij-predskazal-bedstviata-na-iudeia-693100.html", "text": "Църквата почита днес св. пророк Софоний. Софоний живял в VІІ век преди Христа. Той бил съвременник на св. пророк Йеремия. Предсказал бедствията, които трябвало да постигнат Юдея и околните страни. Пророк Софоний обаче предвещал на юдейския народ и светлите новозаветни времена, когато Господ ще посети своя народ и ще си избере кротки и смирени хора, които няма да вършат неправди и  да говорят лъжи.", "date": "2018.12.03", "title": "Св. пророк Софоний предсказал бедствията на Юдея"}
{"url": "https://offnews.bg/temida/avtokradetc-osadil-balgaria-zaradi-loshite-zatvori-iska-predsrochno-693131.html", "text": "Автокрадецът Светломир Нешков – Куцара е поискал предсрочно освобождаване от затвора. Той е осъден на 28 години затвор за опит за убийство на полицай, опит за кражба и притежание на оръжие.Той беше задържан през 2002 година след престрелка във Варна и след като беше обявен за общодържавно издирване.  Името на Нешков се появи в медиите преди две години, когато стана ясно, че той и група затворници водят дело срещу ръководството на затвора затова, че са поставени камери в стаичките за дълги свиждания. Според затворниците това ги лишавало от правото да се отдадат на ласки с любимите си. През 2011 година той успя да осъди държавата заради лоши хигиенно-битови условия в ареста, които му причинили страдание и унижение. Тогава магистратите в Страсбург отсъди да му бъдат платени 3500 евро като обезщетение.Във вторник състав на Софийския градски съд ще заседава по дело с искане за условно предсрочно освобождаване по искане на Нешков.", "date": "2018.12.03", "title": "Автокрадец, осъдил България заради лошите затвори, иска предсрочно освобождаване"}
{"url": "https://offnews.bg/112/zhandarmeria-vleze-v-romskata-mahala-na-kiustendil-693135.html", "text": "Жандармерия е влязла в ромската махала на Кюстендил. Полицейското присъствие в района е засилено, като на място има на Районно управление на МВР – Кюстендил и на Дирекция „Жандармерия”.Към момента не е ясно каква поверка се извършва. Акцията се провежда под наблюдението на Районна прокуратура – Кюстендил, а резултати от нея ще бъдат обявени официално в понеделник следобяд. В края на септември в квартала бяха съборени незаконни постройки. Акция, при която бяха съборени 15 постройки, беше охранявана от жандармерията. ", "date": "2018.12.03", "title": "Жандармерия влезе в ромската махала на Кюстендил"}
{"url": "https://offnews.bg/112/12-godishno-dete-dade-5-hil-lv-na-telefonni-izmamnitci-693136.html", "text": "12-годишно момче от Хасково е измамено с 5 хиляди лева.Вчера в 13 часа в Районното управление майката на детето е съобщила, че на домашния телефон в дома им позвънил мъж, представил се за полицай.По схемата „съдействие на полицията“ той заблудил сина ѝ и го заплашил. Момчето събрало наличните 3700 лева, 1000 евро и 600 турски лири и както го инструктирали, ги оставил под пейка до входа на втора поликлиника в Хасково.Образувано е досъдебно производство.", "date": "2018.12.03", "title": "12-годишно дете даде 5 хил. лв. на телефонни измамници"}
{"url": "https://offnews.bg/112/mvr-razprostrani-blagodarstveno-pismo-kam-nachalnik-kogoto-proveriava-693137.html", "text": "Пресцентърът на МВР разпространи благодарствено писмо от роднини на изчезнала жена, която била открита със съдействието на полицията. В писмото два пъти се изказва благодарност на , който в момента е обект на проверка за злоупотреба със служебно положение. От съобщението става ясно, че случаят е от 26 ноември и за него ОДМВР-Враца съобщава едва сега, въпреки че практиката е изчезнали лица да бъдат обявявани за издирване включително и чрез медиите. Случаят с изчезналата жена сам по себе си е сериозен, защото става ясно, че телефонни измамници са принудили жертвата да напусне родния си град и да предаде парите в друг град, където биа настанена в хотел. Криминалистите установили, че 71-годишната жена е била принудена да изтегли 6 хиляди лева от банка, а непознатите през цялото време я инструктирали по телефона, като последно я насочили към гр. Ловеч, където трябвало да предаде парите. В хода на работата униформените изяснили, че за кратко жената била във Враца, след което се е насочила към Ловеч, където се е настанила в хотел.Благодарение на своевременната намеса на криминалистите, действали заедно с колегите си от ОДМВР-Ловеч, тя е открита в добро състояние, а измамата - предотвратена, уточняват от МВР и допълват, че в писмото до министъра на вътрешните работи, дъщерята на възрастната жена изказва благодарност към старши комисар Янко Янколов за съпричастността му към сигнала за помощ и професионалната реакция на екипа му.От МВР прикрепят и благодарственото писмо, като доказателство за признателността на близките на изчезналата жена и изказването на лична благодарност към Янколов. От съобщението се разбира още, че близките са потърсили помощ лично от Янколов, който проявил разбиране и професионализъм при провеждането на акцията. Инспекторатът на МВР в момента проверява Янколов за злоупотреби, сред които е нерегламентирано използване на държавно жилище и използване на служебен автомобил за пътуване по лични причини. ", "date": "2018.12.03", "title": "МВР разпространи благодарствено писмо към началник, когото проверява"}
