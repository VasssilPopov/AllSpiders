{"url": "https://offnews.bg/dw/sled-razriva-mezhdu-berlin-i-moskva-na-kakvo-zalaga-putin-717136.html", "text": "Как реагира Кремъл на експулсирането на двама служители на руското посолство от Германия, предприето на 4-и декември? Германия прибегна до тази стъпка, след като обвини руските власти в съучастие в убийството на чеченския сепаратист Зелимхан Хангошвили. Хангошвили бе застрелян в Берлин през август т. г. от преминаващ покрай него велосипедист. Паспортът на задържания заподозрян очевидно е фалшив, а той самият продължава да мълчи. Кремъл отрича всякакво съучастие - тази реакция не е изненадваща. По правило в такива случаи Москва реагира бързо и симетрично: ако двама руски дипломати са обявени за персона нон грата, то може да се очаква, че двама германски дипломати също ще трябва да напуснат завинаги германското посолство в Москва. До този момент обаче подобно нещо не се е случило.Може би руските власти все още обсъждат кого точно да изгонят. По-правдоподобното обяснение обаче е, че те преценяват възможните последици от подобна ескалация. Германското правителство обяви, че ще наложи санкции срещу Русия, веднага щом разполага с доказателства за участието на Москва в убийството на Хангошвили. Ако действително се стигне дотам, това може да предизвика най-голямата криза в отношенията на двете държави от падането на Берлинската стена насам.Може ли в такъв случай Германия да разчита на солидарността на съюзниците си в НАТО? Когато британското правителство обвини Русия в опит за убийството с “Новичок” на бившия шеф на разузнаването Сергей Скрипал и дъщеря му в английския град Солсбъри, 20 държави от НАТО изгониха над 100 руски дипломати. В настоящия случай подобно масивно възмездие е малко вероятно.Преди всичко германското правителство дълго се колеба дали да изгони руските дипломати. Това създаде впечатлението, че не приема случая чак толкова сериозно. На второ място, невинният британски гражданин Даун Стърджис почина в Солсбъри като случайна жертва на атаката с отрова. Докато Хангошвили беше грузински гражданин, който подлежеше на депортиране, тъй като молбата му за убежище бе отхвърлена. Същевременно дълго време се смяташе, че убийството му може да е дело на организираната престъпност.Трето, Обединеното кралство се възползва от своята принадлежност към т. нар. съюз \"Пет очи\" - разузнавателният съюз на секретните служби на САЩ, Канада, Австралия и Нова Зеландия. Когато САЩ, Обединеното кралство и Канада действат като едно цяло, другите съюзници в НАТО нямат друг избор, освен да последват този пример - влиянието им в Алианса е твърде голямо.И четвърто, въпреки анексирането на Крим от Русия през 2014 г., Германия никога не е прекъсвала напълно контактите си с Москва, макар че Берлин заемаше спрямо наложените санкции много по-твърда позиция от много други страни от ЕС. Руският президент Владимир Путин е наясно, че все още може да намери събеседници в Берлин и Париж, въпреки че колегите му от Германия и Франция рядко са съгласни с него. И той оценява това.Въпреки острата критика от страна на САЩ и ожесточените протести в Украйна, Германия позволи на руския газов монопол \"Газпром\" да завърши проекта „Северен поток 2“. Киев вижда в тръбопровода опит на Русия да прекрати транзита на газ през Украйна, като по този начин я лишава от значителна част от държавните приходи. Канцлерката Ангела Меркел е движещата сила, когато е нужно да се постигнат компромиси между новия украински президент Володимир Зеленски и Путин. Това важи особено сега, дни преди предстоящата нова Нормандска среща, на която Русия, Украйна, Германия и Франция ще дискутират прекратяването на конфликта в Донбас. А и в момент, когато политици от всички партии в Германия отново настояват за отмяна на санкциите срещу Русия. Общественото мнение в Германия като цяло е по-дружелюбно спрямо Русия и Путин, отколкото в Обединеното кралство или САЩ.Имиджът на Кремъл пред катастрофаВсичко това трябва да накара Путин да премисли много внимателно дали си струва да се впуска в мащабна конфронтация с Германия. За разлика от случая в Солсбъри, в Берлин заподозреният е арестуван бързо. Междувременно федералната прокуратура пое случая от полицията и колкото повече напредва разследването, в толкова по-неприятна ситуация може да се окаже руското правителство. Във всеки случай Кремъл е изправен пред катастрофална загуба на имиджа - през месец март в съда в Хага ще бъде гледан процесът срещу заподозрените за свалянето на малайзийския самолет MH17 през 2014 г. над Донбас, за което се смята, че е извършено от руска ракета. Москва едва ли може да си позволи паралелен скандал и в Германия. Ето защо руското правителство ще трябва да търси по-миролюбиво решение за актуалния случай в Берлин.От друга страна, принципът на Путин е никога да не показва слабост. Ето защо той би могъл да предприеме превантивен удар, като откаже да участва в планираната за понеделник нова среща на Нормандската четворка. Путин не бърза да се срещне със Зеленски и не желае да обсъжда убийството на Хангошвили с Меркел. Той разчита на това германското правителство да не свързва случая с конфликта в Украйна и за пореден път да не затваря напълно вратата си за Русия.Б. ред. - Коментарът на Константин Егерт е от ", "date": "2019.12.08", "title": "След разрива между Берлин и Москва: на какво залага Путин?"}
{"url": "https://offnews.bg/offtopic/13-godishnata-dashteria-na-andzhelina-dzholi-veche-e-dzhon-shte-se-op-717139.html", "text": "13-годишната дъщеря на бившата звездна двойка Анджелина Джоли и Брад Пит Шайло, която отдавна се е отказала от всички момински дрешки и парцалки, се подготвя за операция за смяна на пола, съобщава БГНЕС.Шайло всъщност вече не се казва така. Новото й име е Джон.Анджелина Джоли премина през 2-годишен развод с Брад Пит и получи попечителството над петте им деца. Холивудският актьор сега има право да вижда наследниците си, но основните отговорности тежат на раменете на филмова звезда, изиграла Лара Крофт. Въпреки това децата растат много бързо и това лято осиновеният Мадокс Сиван реши да живее отделно. 18-годишният младеж учи в Южна Корея. Останалите наследници на звездата продължават да са до нея.Според слуховете наследницата на Джоли и Пит Шайло от 2 години приема хормонални лекарства, които се приемат преди операцията за смяна на пола. Момичето може да стане трансджендър, само когато навърши пълнолетие. Джоли напълно подкрепи избора на дъщеря си, която смята себе си за момче.Според запознати от обкръжението на звездното семейство, Шайло се подлага на хормонална терапия в едно от лечебните заведения в Санта Моника, тъй като не иска да преминава през женско съзряване в пубертета.Тогава нейната наследница беше само на 4 години и тогава е искала да се казва Питър, а не Джон. С времето предпочитанията й относно името се промениха.", "date": "2019.12.08", "title": "13-годишната дъщеря на Анджелина Джоли вече е Джон, ще се оперира да стане истински мъж"}
{"url": "https://offnews.bg/sviat/oshte-dve-tela-izvadeni-ot-ruinite-na-kolezha-v-odesa-dnes-v-ukrajna-717143.html", "text": "Две тела на още жертви на пожара в Одеския колеж по икономика, право и хотелско-ресторантьорски бизнес бяха открити тази сутрин. С тях загиналите стават десетима души, съобщава \"Новое время\".В Украйна днес е ден на траур, след като тази седмица голям пожар избухна в сградата. Студентка загина, скачайки през прозореца, 14 души се водеха изчезнали, 27 бяха ранени, включително 7 пожарникари. Друга жена почина в болница. В сградата бяха открити телата на 6 души при работите на 5, 6 и 7 декември. На 7-и в болница издъхна един от спасителите. Днес в опожарената сграда бяха намерени още две тела.Пожарът избухна на 4 декември на третия етаж в шестетажната историческа сграда на колежа и бързо обхвана площ от 4000 кв. м.Полицията работи по две версии — неизправност в електрическата система и умишлен палеж.Днес в Украйна е ден на траур.", "date": "2019.12.08", "title": "Още две тела извадени от руините на колежа в Одеса: днес в Украйна е ден на траур"}
{"url": "https://offnews.bg/tenis/dve-nuli-za-arda-i-tcska-717144.html", "text": "Арда Кърджали и ЦСКА не се победиха и завършиха наравно 0:0 в двубой от 19-ия кръг на Първа лига, игран на стадион \"Локомотив\" в Пловдив.Двата отбора не успяха да си вкарат голове и както преди няколко дни, за Купата на България, когато \"червените\" се наложиха с 1:0, преобладаваше борбата по терена.Единствените две по-опасни положения в мача бяха създадени през първата част и те отидоха в актива на червените. Първо Жеферсон стреля с глава в аут, а в 32-ата минута Вив Соломон-Отабор нацели дясната греда.Така ЦСКА не успя да съкрати изоставането от лидера Лудогорец, който вчера направи 1:1 с Черно море. \"Червените\" са на четвъртото мяасто с актив от 36 точки, докато разградчани са с 47. Арда заема 7-ма позиция с 27 пункта.Арда: Караджов, Лозев, Гаич, Крумов, Леони, Мартинов, Аморим (54-Делев), Ховсепян, Александър Георгиев (63-Лукас Мартинс), Коконов, Василев (84-Петър Христов)Треньор: Стамен БелчевЦСКА: Бусато, Турицов, Гълъбов, Занев, Мазику, Пинто, Малинов, Жеферсон (71-Юрич), Соломон-Отабор, Кери (54-Евандро), Уот (83-Давидов)Треньор: Милош КрушчичНа 14 декември (събота) от 16:30 часа \"червените\" посрещат Дунав на \"Армията\" в последен за годината мач.След броени минути пък Левски посреща отбора на Витоша Бистрица. Срещата на стадион \"Виваком Арена Георги Аспарухов\" ще започне в 16:30 часа.", "date": "2019.12.08", "title": "Две нули за Арда и ЦСКА"}
{"url": "https://offnews.bg/futbol/lili-ivanova-poluchi-spetcialen-podarak-ot-levski-717140.html", "text": "Примата на българската естрада Лили Иванова се похвали, че е получила специален подарък от Левски. Съвсем наскоро легендарната ни изпълнителка сподели, че е привърженичка на \"сините\" и от клуба веднага са реагирали.Изпълнителката е получила фланелка на отбора с №1 и името ѝ изписано на гърба, както шал и значка, придружени с благодарствено писмо.\"За нас е въпрос на привилегия да имаме поддръжник във Ваше лице. За нас бе особена част да чуем от вас думите \"Левски – това е България\". Думи, които докосват всеки един левскар и думи, които опитваме да възпитаваме у всеки наш играч\", гласи част от благодарственото писмо.От своя страна Лили Иванова публикува в своя профил видео с подаръците и написа: \"Пожелавам на отбора на ПФК „Левски“ да бъдат винаги на върха на успехите си! Весели Коледни празници! Бъдете здрави! Целувки!!!\".По-късно днес \"сините\" посрещат отбора на Витоша Бистрица в среща от 19-ия кръг на първа лига. Срещата на стадион \"Виваком Арена Георги Аспарухов\" ще започне в 16:30 часа.", "date": "2019.12.08", "title": "Лили Иванова получи специален подарък от Левски"}
{"url": "https://offnews.bg/sviat/stotitci-hiliadi-izliazoha-po-ulitcite-na-honkong-v-naj-golemia-protes-717145.html", "text": "Десетки хиляди протестиращи излязоха по улиците на Хонконг днес в най-големия антиправителствен протест от месеци.За пръв път от август насам полицията разреши шествие на продемократичната организация Граждански фронт за човешки права.По данни на организаторите приблизителния брой на протестиращите е 800 000 души. Полицията съобщава за 183 000.Органите на реда съобщиха за 11 арестувани преди протеста и за конфискувани оръжия.Протестите в полуавтономната китайска територия започнаха през юни заради спорен закон за екстрадицията, който би позволил извеждането на заподозрени и съдебни процеси срещу тях в континентален Китай. Мнозина се опасяват, че това ще ограничи свободата и юридическата независимост на Хонконг. Въпреки че проектът бе оттеглен, демонстрациите продължиха, като се разраснаха в по-мащабно протестно движение срещу полицейското насилие и начина, по който Пекин администрира територията.\"Ще се боря за свобода, докато умра\", казва Джун - 40-годишна майка, цитирана от Би Би Си.В правителствено изявление от събота се призовава за спокойствие. В него се казва още, че правителството е \"научило уроците си и смирено ще слуша и приеме критиката\".Организаторите от Гражданския фронт за човешки права казва, че това е последната възможност на правителството да отговори на исканията им, които включват независимо разследване на полицейската реакция на протестите, амнистия за арестуваните и провеждането на свободни избори.От юни досега са арестувани около 6000 протестиращи, стотици са ранени.", "date": "2019.12.08", "title": "Стотици хиляди излязоха по улиците на Хонконг в най-големия протест от месеци"}
{"url": "https://offnews.bg/obshtestvo/kupete-zhiva-elhichka-za-rozhdestvo-parite-shte-pomognat-na-dvojki-da-717142.html", "text": "Благотворителна кампания за закупуване на живи елхички под надслов \"Посади надежда\" започва Министерството на земеделието, храните и горите на 9 декември.Дръвчетата са дарени от държавните горски предприятия.5 лв. от цената на всяко дръвче ще бъдат дарени за подпомагане на двойки с репродуктивни проблеми.Кампанията се провежда в партньорство с фондация „Искам бебе“.Продажбата на живи елхички започва на 9 декември и ще продължи до 23 декември 2019 г.", "date": "2019.12.08", "title": "Купете жива елхичка за Рождество: парите ще помогнат на двойки да имат дете"}
{"url": "https://offnews.bg/sviat/britanski-polititci-zovat-za-of-sreshtu-dzhonsan-i-brekzit-717135.html", "text": "Политици от различни опозиционни партии във Великобритания призоваха избирателите да гласуват идния четвъртък така, че да спрат Консервативната партия на Борис Джонсън да спечели мнозинство в парламента.Видни фигури от лейбъристката, либералдемократическата и Шотландската национална партия отправиха този призив, след като ново проучване показа, че предполагаемото мнозинство за Джонсън от 82 гласа е паднало до 40 - само четири дни преди изборите.Анализ на проевропейската групировка „Най-доброто за Великобритания“ показва също, че ако близо 41 000 избиратели гласуват тактически в 36 района, консерваторите няма да получат мнозинство в парламента, а без него Джонсън едва ли ще може да изпълни основното си обещание – да изпълни Брекзит – тъй като ще му бъде трудно да получи подкрепата на достатъчно депутати.Северноирландската демократична юнионистка партия, която се съгласи да подкрепя торите след изборите през 2017 година, сега твърдо се противопоставя на сделката на Джонсън за Брекзит.Последните две анкети доста се разминават в оценките. Проучването на „Опиниум“ за вестник „Обзървър“ показва, че се запазва разликата от 15 процента между консерваторите и лейбъристите. Но анкетата на Savanta/ComRes сигнализира за рязко покачване на подкрепата за лейбъристите и изоставане само от 6 процента, съобщава БНР.През последните дни в Обединеното кралство тече активна кампания за \"тактическо гласуване\", при която всички срещу напускането на ЕС да се обединят. , който лично подкрепя кампаниите на кандидати от различни партии, които обаче са анти-Брекзит настроени.", "date": "2019.12.08", "title": "Британски политици зоват за ОФ срещу Джонсън и Брекзит"}
{"url": "https://offnews.bg/zimni/shtefan-kraft-triumfira-vav-vtoroto-individualno-sastezanie-v-nizhni-t-717152.html", "text": "Щефан Крафт спечели второто индивидуално състезание от Световната купа по ски скок в руския град Нижни Тагил.Австриецът записа 17-а победа в кариерата си със забележителна доминация, след като направи скокове на 140 и 134.5 метра за 277.6 точки.Втори в Нижни Тагил завърши швейцарецът Килиан Пайер с 254.8 точки, а трети бе японецът Рьою Кобаяши с 252.3.Лидер в генералното класиране е норвежката звезда Даниел-Андре Танде с актив от 260 точки, победителят от днес Крафт е след него със 196. На трето място е германецът Карл Гайгер със 192 пункта.По-рано днес българският представител в този спорт Владимир Зографски остана на косъм от класиране за основната част на състезанието.Той завърши на 51-во място в квалификацията, от която първите 50 продължиха напред. Зографски преодоля 115,5 метра, които му донесоха 88,7 точки.", "date": "2019.12.08", "title": "Щефан Крафт триумфира във второто индивидуално състезание в Нижни Тагил"}
{"url": "https://offnews.bg/futbol/levski-vze-svoeto-ot-vitosha-i-se-doblizhi-do-ludogoretc-717148.html", "text": "Левски постигна лесна победа над Витоша Бистрица с 2:0 в двубой от 19-ия кръг на Първа лига, игран на стадион \"Виваком Арена Георги Аспарухов\".Точни за домакините бяха Паулиньо, който се разписа в 24-ата минута. Станислав Иванов пък удвои преднината за 26-кратните шампиони в 60-ата.Треньорът на \"сините\" Петър Хубчев бе направил доста промени от последните два мача с Берое (1:1) и Черно море (1:0). Иван Горанов, Кали Тиам и Найджъл Робърта бяха заменени от Ивайло Найденов, Филипе Нашименто и Франко Мазурек. Пред Милан Миятович в защита играха Живко Миланов, Янис Каргас, Холмар Ейолфсон и Ивайло Найденов.Домакините владееха инициативата през целия мач с категорично териториално и игрово предимство, като резултатът можеше да е много по-изразителен, но пропуски направиха Алар, Иванов и Паулиньо.Трябва да се отбележи, че гостите също имаха своите шансове да отбележат, а в игра за Левски се завърна Станислав Костов, който е готов на 100% след тежката контузия, която го мъчеше с месеци.След победата \"сините\" съкратиха на 5 точки изоставането си от лидера Лудогорец, който вчера направи 1:1 с Черно море в Разград. Витоша остава на последната 14-та позиция със скромните 5 пункта.Левски: Милан Миятович, Холмар Ейолфсон, Ивайло Найденов, Паулиньо, Дени Алар (84-Станислав Костов), Франко Мазурек, Филипе Нашименто (67-Насиру Мохамед), Янис Каргас, Живко Миланов, Мартин Райнов и Станислав Иванов (86-Мартин Петков).Треньор: Петър ХубчевВитоша: Християн Василев, Тодор Гочев, Евгени Зюмбулев, Румен Гьонов, Четин Садула, Александър Христев, Георги Купенов, Кристиян Кочилов (70-Христо Иванов), Лъчезар Котев (82-Костадин Ангелов), Запро Динев (78-Теодор Костадинов) и Атанас КабовТреньор: Енгибар Енгибаров", "date": "2019.12.08", "title": "Левски взе своето от Витоша и се доближи до Лудогорец"}
{"url": "https://offnews.bg/tehnologii/balgarski-poshti-izlagat-na-risk-abonatite-na-vestnitci-sajtat-ne-e-s-717153.html", "text": "Български пощи излагат на риск хората, които искат да направя онлайн абонамент за вестник, показа проверка на OFFNews след сигнал от наши читател, провокиран от информацията за .Сайтът на Пощите е сигурен, видно от \"катинарчето\" при зареждането на Когато обаче човек отиде в секция \"Абонамен\", попада тук:Тук пред адреса вече има удивителна и предупреждението Not Secure (несигурен), което означава, че сайтът няма защита, а ако човек кликне върху удивителната, чете:\"Вашата връзка към този сайт не е сигурнаНе трябва да вписвате никаква чувствителна информация в този сайт (например пароли или кредитни карти), защото тя може да бъде открадната\".Точно това обаче изисква сайтът от всеки, който иска да се абонира за вестници през 2020 година: да впише парола, адрес, данни за фактура (ако абонатът е фирма) и др.Ако тръгне да вписва данните си, вече надписът светва в червено. Ако и този път не обърне внимание и продължи с вписването на данните, включително банкови, няма как да бъде сигурен, че сметката му няма да бъде източена.", "date": "2019.12.08", "title": "Български пощи излагат на риск абонатите на вестници: сайтът не е сигурен, но изисква пароли и лични данни"}
{"url": "https://offnews.bg/analizi-i-komentari/do-nashington-i-nazade-717151.html", "text": "Изглежда, че се оправяме, ако че не изглежда така. Влачени от буйния поток на събитията, ние не забелязваме прогреса, не осъзнаваме, че вървим напред и нагоре. Надделяват сякаш кресльовците, които се опитват да ни убедят, че вървим назад и настрани. А реалността показва друго. Нарасналият международен престиж на страната ни и нейните… пардон, нейния ръководител, го доказва.Например приключилата визита на Борисов в САЩ и знаменателната му среща с президента Тръмп.  (Така е! Повечето ги посрещат с два-три, най-много четири…) Един познат от “Да, България” вика, че Тръмп извикал Пенс и другите да видят Борисов, щото такъв екземпляр рядко се среща. Откакто изпаднаха от вагона с оркестъра, хората на Христо Иванов единствено злословят. Друг познат, от ГЕРБ, вика, че Христо се надявал него да направят главен прокурор, даже бил пращал SMS-и на Борисов в този смисъл, затова сега бил много разочарован. Кое лъжа, кое истина…Понеже Борисов каза, че това му бил поредният път край камината, да уточним, че му е вторият** път. Строго погледнато, вторият път също може да се нарече пореден. По-важното е, че самият Борисов се чувства във Вашингтон като в Нашингтон. С основание тази среща може да се определи като „стратегическа“, „ключова за мандата“, както каза самият Борисов.Изразът „самият еди кой си…“ е паразитен и трябва да се избягва. Но който е слушал изявлението на Борисов по телевизора, не би могъл да отрече, че на моменти той създаваше у зрителя усещане, че не е сам.  Затова според мен е уместно използването на израза „самият Борисов“, за да се отделят случаите, когато е сам и когато не е сам. Обърнахте ли внимание например на онзи момент, в който обяснява колко приятно изненадан останал от Тръмп, какъв симпатяга бил, със здрав и гъвкав ум. „Не можах да повярвам, че това е човекът, който толкова пъти съм гледал и съм се чудил как би могъл дори да е на този пост…“Направо ме хвърли в джаза! Ето точно тук не бих използвал израза „самият Борисов“. Директно признава, че като е гледал Тръмп по телевизора си мислел как може такъв идиот да е президент на САЩ! Така непосредствено го казва, че човек се чуди дали изобщо осъзнава какво казва. Такава непосредственост се среща само при пълна посредственост. Може ли сам човек да направи такова изказване? Не, разбира се!Не-самия БорисовТози начин на изказ е патент на Борисов. Подобно на кривогледия, който гледа на една страна, а върви на другата, Борисов е кривослов – едно иска да каже, друго излиза. Вчера сравняваше Цацаров и Гешев: “Цацаров е много начетен човек. В диспут с всеки един от своите опоненти той ще го победи. Гешев е много по-добър в оперативната дейност. Аз съм убеден, че той ще има много повече успехи с МВР и ДАНС.“ С малко напъване се досещаме какво е искал да каже. Обаче е излязло друго: Цацаров е начетен, бива го само да приказва, а Гешев е милиционер, прост като галош, но ще свърши работа…Та и с Тръмп така. Искал е да каже, че медиите в САЩ са създали изключително неверен образ на президента Тръмп, показвайки го „с изкривени физиономии, с дупки по бузите“. А той бил такъв симпатяга…Симпатяга, симпатяга, обаче не му позволи да го прегърне, за целуване и дума да не става. Та се наложи Бойко изотзад да го побара. Изобщо нямаше познатата интимност на Меркел и Ишиаса… Тръмп, явно предупреден, че нашият има манталитета на „трамваен допирач“, много внимаваше и скова помислите му за физическа близост още в зародиш. И не се стигна до грозни гледки, подобно на онази с директорката на училище, която Борисов прегърна, пък тя рязко и невъзпитано му махна ръката…Като го питат журналистите защо се налага САЩ да изпратят специален човек в посолството си у нас, който да отговаря за свободата на словото и върховенството на закона, Борисов рече, че това било по негово настояване. ” (Недовършените изречения са друг ораторски похват на премиера.)И както казва самият Борисов, сравнявайки медийния образ на Тръмп с истинския Тръмп, там и тогава осъзнал ролята на медиите в представянето на личностите и събитията. Защо едва в САЩ ли? Защото българските медии и българските журналисти не са такива уроди като американските, дето изкарват Тръмп дявол. Е, и тук си имаме мърша. Вижте например как невъзпитаните карикатуристи рисуват г-н Борисов – дебел, с огромно шкембе, с цици на осмокласничка, с нос като човката на граблива птица, с малки свински очета, които наподобяват „стафидки, боднати в бухнало тесто”. Понякога му слагат и обички, като намек за… Сещате се. Направо отврат. И пред тази гротеска, естествено, някои от нас се чудят как може точно този да е премиер. Представете си ако всичките медии бяха като Прас-Прес! Тогава всички българи, щяха да се чудят. Но така е при демокрацията. Който иска да е свободен, той е свободен. Който не иска…Ако трябва да сме честни, защото не винаги трябва, симпатията между Борисов и Тръмп беше взаимна. Защото, както каза бившият американски посланик у нас Джеймс Пардю, те си приличат: “ Много добре познавам премиера Борисов и мога да ви кажа, че те двамата с Тръмп много си приличат. И сигурно отлично ще се разберат. И двамата залагат на национализма и на един определен, груб популизъм. И двамата не обичат свободните, независими и настъпателни медии. Според мен Борисов е по-хитър и много по-успешен в своята инстинктивна политика у дома, отколкото Тръмп. Само дето ръководи по-малка държава.“Според Пардю единственият резултат от срещата бил, че двамата взаимно си лъскали таковата… рейтинга, нищо повече. Борисов поиска каквото му бяха казали да поиска – „не флотилия, а координационен център“ – Тръмп му обеща. След срещата Борисов разправяше, че Тръмп дал много висока оценка на борбата му с корупцията, и за АЕЦ Белене напълно му влязъл в положението и т.н. Но повечето похвали били изречени на четири очи. И до нас стигнаха единствено от устата на Борисов, поради което звучат малко като самохвалство.Според някои наблюдатели (Даниел Смилов) визитата „с право се определя като успешна, защото препотвърди ангажиментите на най-могъщата държава в света към България като стратегически партньор в НАТО. И понеже президентът Доналд Тръмп често е изпращал амбивалентни сигнали към европейските си колеги, беше изключително важно, че по време на срещата с Борисов в посланията му нямаше никакви колебания: Америка има траен стратегически интерес към Европа и България, а в бъдеще отношенията само ще се задълбочават.“Е, то и сигналите на Борисов са не по-малко амбивалентни. Неговите мнения и позиции важат само за днес и то до обяд, после се сменят. Както обича да казва д-р Филипов, толкова бързо се върти, че може да си целуне задника.Та при тези характерологични особености и на Тръмп, и на Борисов, не бих залагал на трайността на някакво споразумение между тях. Вижте какво стана със субсидиите. През 2016 г. Борсов каза: “От днес нататък ще работим субсидията да е 1 лев. ГЕРБ може и без пари.“ Това беше след референдума на Слави и Борисов представи нещата така, че всъщност, ГЕРБ зачел волята на онези милиони избиратели, които не знаеха какво точно искат, но пък го искаха много.А вчера, на извънредното заседание на МС, обърнал шумката: “Оставете партиите без финансиране, и това ще доведе до диктатура – див популизъм.”Де, гиди, луд пумпал!Преди време написахме, че Борисов прави само две грешки: във вътрешната политика и във външната политика. Първата грешка е най-опасна. Но втората е още по-опасна. Във времето преди ерата на Борисов многократно сме имал повод да констатираме, че американците гледат на нашата външна политика като на своя вътрешна. Но при Борисов нещата се промениха. Той се прави на Стамболов, опитва се да балансира между двете велики сили. Но за разлика от Стамболов, който се стреми да държи Великите сили еднакво далеч, Борисов се опитва да ги държи еднакво близко, правейки им щедри подаръци – на тоя милиард за тръби, на другия два милиарда за самолети… Какво ще излезе от тази работа, предстои да видим. Що е време, все е пред нас. Подобни тарикатлъци обикновено излизат през носа.…………….** Борисов е бил на две официални посещения във Вашингтон и на две сесии на Общото събрание на ООН, за които не ми се иска да си спомням, особено за втората, през 2018 г. Още се изчервявам, като се сетя. Да ви припомня съвсем накратко, та и вие да се изчервите:„След края на заседанието, посветено на американската инициатива за борба с дрогата, Борисов щурмува председателската маса и се ръкува енергично с Тръмп… Малко конфузно беше, че до Тръмп седеше шефът на ООН Гутериш и Борисов не го избръсна да се ръкува с него… След това, като истинска кифла, изприпка при сътрудничката си, която снимаше, за да види как е излязъл. И естествено, беше излязъл като задник. Защото е сниман в гръб и както се е привел към Тръмп, само задник се вижда. Познава се, че е той само по костюма, който му седи като поръчан по интернет.След като видял, че на снимката е излязъл като задник, премиерът се опитал да се прикелимиса към екипа на Тръмп и да търси нова възможност. Обаче гавазите на президента го пресрещнали: „Ти къде, бе?!“ И Борисов се върнал леко смутен. Той силно не може да се смути. Имал дупнишки имунитет, разправят… Тъжна работа, от където и да я погледнеш, шамар за националното достойнство.“Текстът е препечатан от .", "date": "2019.12.08", "title": "До Нашингтон* и назаде"}
{"url": "https://offnews.bg/sviat/ogromen-pozhar-vav-fabrika-v-india-ubi-43-rabotnitci-717141.html", "text": "Огромен пожар в индийската столица Делхи отне живота на 43 работници, съобщиха властите, цитирани от Би Би Си.Пламъците избухнали в четириетажка сграда в неделя сутринта. По това време най-малко 100 души спели във фабриката, която произвежда училищни раници. Над 60 от тях са спасени.\"Ужасяващо\" нарече случилото се министър-председателят Нарендра Моди и изрази съболезнованията си.Сигналът постъпил в пожарната в Делхи в 5:22 ч. местно време. Пожарът започнал на ниските етажи и се разпространил бързо до третия етаж, където спели работниците.\"Събудихме се от писъци и викове за помощ - казва 17-годишният Ронак Кан, който живее наблизо. - Видях хора, хванати в капан. Казахме им да дойдат на покрива, за да може да ги спасим, но те не можеха да стигнат.\"Спасителите трявало да издърпват жертвите една по една, като ги държат под мищниците, докато пожарникарите режели решетките на прозорците, за да достигнат до сградата.Проверка показала, че сградата няма противопожарен лиценз и е функционирала нелегално като фабрика - казва местният ръководител на пожарната служба пред Би Би Си. Арестуван е собственикът ѝ и мениджърът му, допълва Times of India.Все още не е ясно какво е причинило пожара. Тече разследване.", "date": "2019.12.08", "title": "Огромен пожар във фабрика в Индия уби 43 работници"}
{"url": "https://offnews.bg/futbol/slavia-prebori-botev-vratca-717138.html", "text": "Славия спечели гостуването си на Ботев Враца в двубой от 19-ия кръг на Първа Лига. \"Белите\" победиха северозападняци с 2:0 насред стадион \"Христо Ботев\". Попаденията за столичани реализираха Янис Карабельов (16') и Емил Стоев (92').С тази победа Славия може да посрещне Новата година като отбор от челната шестица в шампионата. Тимът вече има актив от 29 точки и се намира на пето място в класирането.Ботев Враца, който пък от своя страна няма победа от 5 октомври и се намира на предпоследно място в класирането в шампионата.Първото попадение в срещата реализира Янис Карабельов, който бе точен в 16-ата минута. Футболистът на Славия се възползва от рикоширала в гредата топка, и я прати във вратата на Красимир Костов.През втората част играта значително се накъса, а Славия остана с 10 души на терена, след като втори жълт картон получи Христо Попадийн.В добавеното време на срещата гостите от София вкараха второ попадение чрез резервата Емил Стоев, който затвърди успеха на столичани с 2:0.Ботев Враца: Красимир Костов, Ангел Лясков, Илия Миланов, Венцислав Керчев, Андреас Васев, Георги Вълчев, Доминик Янков (46-Даниел Генов), Христо Златински (46-Даниел Гаджев, 56-Симеон Мечев), Петър Атанасов, Валери Домовчийски, Валери БожиновТреньор: Антони ЗдравковСлавия: Георги Георгиев, Христо Попадийн, Андреа Христов, Емил Виячки, Димитър Велковски, Янис Карабельов, Венцислав Бенгюзов (84-Владислав Узунов), Галин Иванов, Георги Йомов, Дарко Тасевски (56-Милен Гамаков), Калоян Кръстев (67-Емил Стоев)Треньор: Златомир Загорчич", "date": "2019.12.08", "title": "Славия пребори Ботев Враца"}
{"url": "https://offnews.bg/vodni/antani-ivanov-se-klasira-za-finala-evropejskoto-parvenstvo-v-glazgou-717146.html", "text": "Младият ни талант в плуването Антъни Иванов влезе във финал на европейското първенство по плуване на малък басейн в Глазгоу, запазвайки тенденцията да бъде всяка година в последната осмица на голям шампионат.Той го направи в коронната си дисциплина 200 м бътерфлай с време 1:53:48 минута. Антъни завърши седми, но един от тримата руснаци, които участваха, отпадна, тъй като по регламент може да се състезават само двама от една държава.Така нашето момче влиза с шести резултат, даващ му по-добър коридор за финала. Финалът е тази вечер от 20:05 часа българско време, съобщава bgswim.com.Иначе положителна бе сутрешната сесия и за другите двама български представители в нея.Диана Петкова постигна 25:06 секунди на 50 метра свободен стил, което е само на 13 стотни от националния рекорд на Нина Рангелова. Петкова остана на 24-то място от общо 53 плувкини.На 50 метра гръб при мъжете 16-годишният Калоян Левтеров постигна резултат от 26.02 секунди, който му бе достатъчен за шесто време във втора квалификационна сесия.", "date": "2019.12.08", "title": "Антъни Иванов се класира за финала европейското първенство в Глазгоу"}
{"url": "https://offnews.bg/sviat/v-belarus-izliazoha-na-protest-ne-iskat-da-se-obediniavat-s-rusia-717117.html", "text": "Около 1000 души участваха в неразрешена протестна демонстрация в Минск срещу създаването на съюзна държава между Русия и Беларус, предаде Ройтерс.В същото време президентите Владимир Путин и Александър Лукашенко обсъждаха в Сочи задълбочаването на двустранните отношения.През лятото на 2019 г. те се договориха да продължат да работят за развитието на Съюзната държава. Медиите в Беларус пишат, че програмата за интеграция между Руската федерация и Беларус предвижда частично обединение на икономическите системи на двете страни от януари 2021 г. От администрацията на президента на Беларус уверяват, че двете страни се стремят към икономически изгодни промени, които не поставят под съмнение независимостта на Беларус и Русия.Протестиращите в Минск носеха плакати с надписи \"Това не е интеграция, а окупация\" и \"Президентът продава държавата\".Демонстрациите в страната са рядкост, предвид твърдите мерки срещу каквото и да е недоволство спрямо управлението на Лукашенко.В Сочи руският президент Путин изрази надежда сближаването да продължи, преди всичко в икономическата и социалната сфера, и че хората ще усетят преимуществата на интеграцията.Лукашенко от своя страна заяви, че интеграция не може да има докато беларуските предприятия не получат същите условия на работа, като руските. Например еднакви цени на газа и петрола, съобщава БНР.", "date": "2019.12.08", "title": "В Беларус излязоха на протест, не искат да се обединяват с Русия"}
{"url": "https://offnews.bg/zimni/nikol-shmidhofer-triumfira-v-spuskaneto-v-lejk-luis-717134.html", "text": "Австрийката Никол Шмидхофер триумфира при спускането от Световната купа по ски алпийски дисциплини, което се провежда в канадския зимен център Лейк Луис.Това се случва само ден след като Естер Ледецка стана първата състезателка, печелила едновременно стартовете в сноуборда и алпийските ски.Шмидхофер финишира първа по трасето 1:49:92 минута и изпревари останалата на втора позиция американка Микаела Шифрин с 0:13 секунди.Франческа Марсалия остана на третото място в крайното класиране, докато чехкинята Естер Ледецка, спечелила първото спускане за сезона в петък, зае четвърта позиция.Въпреки второто място американката увеличи аванса си в генералното класиране. Стартът в канадския зимен център бе отложен с 30 минути заради лошите метеорологични условия, след като карането в петък бе забавено с един час.Тази вечер предстои супергигантски слалом. Състезанието в Канада ще започне в 20:00 часа българско време и може да бъде наблюдавано пряко по Евроспорт. При мъжете Беат Фойц спечели за девети път в спускането, след като финишира за 1:18:98 минута, на +0.41 секунда пред втория Йоан Клери от Франция и австриеца Винсент Крихмайер.", "date": "2019.12.08", "title": "Никол Шмидхофер триумфира в спускането в Лейк Луис"}
{"url": "https://offnews.bg/obshtestvo/do-12-gradusa-i-poveche-slantce-shte-ni-radvat-dnes-717115.html", "text": "Повече слънце и най-високите температури през последната седмица ни очакват днес, показзва прогнозата за времето на НИМХ.Минималните температури ще са между минус 1 и 4 градуса, за София около 2 градуса, а максималните - между 7 и 12 градуса. В планините облачността ще е променлива. Ще духа умерен, по високите части силен северозападен вятър. Максималната температура на височина 1200 метра ще е около 5 градуса, на 2000 метра - около нулата.През следващата седмица зимата отново ще напомни за нрава си - в понеделник ще е ветровито и дъждовно, а във вторник преваляванията над Западна България и Предбалкана ще преминат в сняг.", "date": "2019.12.08", "title": "До 12 градуса и повече слънце ще ни радват днес"}
{"url": "https://offnews.bg/zimni/zhenskata-shtafeta-na-norvegia-specheli-v-josterzund-balgarkite-ostan-717149.html", "text": "Норвегия спечели щафетата на 4х6 километра от световната купа по биатлон за жени, която се провежда в шведския курорт Йостерзунд.Отборът на скандинавките завърши с време 1:11:08.7 часа при десет допълнителни патрона. Швейцарките завършиха само с четири допълнителни патрона, но и пасив от 8.5 секунди, докато Швеция остана на трето място с 10.2 секунди пасив.Българската щафета завърши на последното 21-о място. Мария Здравкова, Милена Тодорова, Даниела Кадева и Любомира Пехливанска използваха 11 допълнителни патрона и направиха две допълнителни обиколки.Българските националки бяха затворени с обиколка след петата стрелба и по този начин състезанието за тях на практика приключи.", "date": "2019.12.08", "title": "Женската щафета на Норвегия спечели в Йостерзунд, българките останаха последни"}
{"url": "https://offnews.bg/112/mazh-namushka-dvama-v-gorna-oriahovitca-iskal-da-hvane-gorata-717121.html", "text": "Охранител и минувач са били намушкани с нож от мъж с психически проблеми, нахлул в оръжеен магазин в Горна Оряховица.Около полунощ непознат субект се е опитал да разбие оръжеен магазин в Горна Оряховица. При появата на охранителите мъжът е проявил агресия.Мъжът е непознат на полицията. Той е бил тежко въоръжен с „кози крак” и щанга, за да отвори магазина. На полицаите обяснил, че е искал да се въоръжи.Пристигналият на място частен сот се е опитал да го обезвреди. Мъжът извадил нож и намушкал единия от охранителите в предмишницата. Минаващ случайно гражданин се опитал да задържи обирджията.Нападателят обаче намушкал и него в ръката и в гърдите. След това полицаите са успели да го обезвредят и арестуват.Състоянието на пострадалите е стабилно. Те са с шевове и са освободени за домашно лечение.Мъжът е на 64 години, самотноживеещ и психично болен. Още днес трябва да бъде приведен в заведение за лечение. Това, което е казал на полицаите и охранителите, е, че се опитвал да се въоръжи, за да „хване гората”, съобщи Нова телевизия.Районът е бил отцепен до рано сутринта. И охранителят, и минувачът са в добро състояние. Образувано е досъдебно производство, което със сигурност ще бъде прекратено, тъй като мъжът не може да носи наказателна отговорност.", "date": "2019.12.08", "title": "Мъж намушка двама в Горна Оряховица, искал да хване гората"}
{"url": "https://offnews.bg/obshtestvo/fandakova-prizova-stolichani-da-sprat-da-se-topliat-s-kiumbeta-717116.html", "text": "Столичният кмет Йорданка Фандъкова призова всички граждани, които се отопляват на дърва и въглища и имат възможност, да започнат да използват друг вид отопление.Причината за това е, че в събота нивата на фините прахови частици за пореден път бяха в пъти над нормата.\"нес се извършват извънредни проверки за нерегламентирано горене на отпадъци от екипи на Столичен инспекторат, както и проверки на строителни и търговски обекти, и горене на открито\", съобщи Фандъкова чрез профила си във фейсбук.Последните дни били извършени над 60 проверки.Ето и цялата публикация на столичния кмет:През изминалото денонощие бяха регистрирани среднодневни превишения до 3 пъти над нормата от 50 мкг/куб. м на 4 от 5-те градски станции. Най-високите нива на ФПЧ са регистрирани през нощните часове.Прогнозата е концентрацията на ФПЧ в рамките на днешния ден да намалява.Във връзка с регистрираните превишения днес се извършват извънредни проверки за нерегламентирано горене на отпадъци от екипи на Столичен инспекторат, както и проверки на строителни и търговски обекти, и горене на открито. Последните дни са извършени над 60 проверки. Можете да подавате сигнали за нерегламентирано горене на телефон 02 987 55 55.Призоваваме гражданите, които се отопляват на дърва и въглища и имат възможност, да използват друг начин на отопление.През зимата около 40% от замърсяването на въздуха идва от битовото отопление на дърва и въглища. В дни с мъгла, то се задържа в приземния слой и поради котловинния характер на релефа на София трудно се разсейва.Поради тази причина Столична община защити проекти за безплатната подмяна на печките на дърва и въглища на 20 хил. домакинства в София. Призоваваме всички граждани, които използват този начин на отопление, да подават заявление за участие. В момента Столична община монтира и коминни филтри на домакинства, които използват твърдо гориво за отопление в районите “Красна поляна” и “Слатина”.На сайта https://air.sofia.bg публикуваме в реално време стойностите на ФПЧ, прогнозите за следващите дни, както и допълнителните мерките, които въвеждаме. От началото на декември работи и специално мобилно приложение SofiAir може да се свали и използва на телефони с Android и iOS операционни системи. Приложението известява за допълнителните мерки, които общината въвежда при повишени нива на замърсяване.", "date": "2019.12.08", "title": "Фандъкова призова столичани да спрат да се топлят с кюмбета"}
{"url": "https://offnews.bg/tehnologii/pravitelstveni-sajtove-ostanaha-bez-kriptirana-vrazka-obnovena-717118.html", "text": " government.bg е изтекъл преди 4 дни, а сайтовете, които го използват, или дават грешки, или нямат криптирана връзка.Проверка на OFFNews показа, че проблем има, но не с основния сертификат на government.bg (такъв има и не е изтекъл) - той е защитен и сигурен, но например когато напишеш  не отиваш автоматично в сигурния , което е недопустимо.Проблем има и при други правителствени сайтове. Например при отваряне на системата за правна информация на МС (pris.government.bg) излиза предупреждение, че сайтът не е сигурен, а до системата за обществено обсъждане на проектите, които предстои да бъдат гласувани от Министерски съвет, изобщо няма достъп.", "date": "2019.12.08", "title": "Правителствени сайтове останаха без криптирана връзка (обновена)"}
{"url": "https://offnews.bg/sport/antani-dzhoshua-iskam-otnovo-da-se-bia-s-andi-ruis-717120.html", "text": "Антъни Джошуа, който си върна шампионските пояси във версииIBF, WBA, WBO и IBO, подходи много философски след победата си по точки над Анди Руис младши.Снощи 30-годишният британец надви мексиканеца след единодушно съдийско решение. Ей Джей сподели, че иска още един мач срещу Руис.\"Всичко опира до подготовка. Ако един ден издам книга, ще говоря за моята кариера. Важен е опитът. Животът е като скоростно влакче. Какво искаш да правиш? Да се предадеш? Да се откажеш?Искам да благодаря на Господ. Следващото, което искам да кажа е: Човече, първият път беше много яко, трябва да го повторя. Човек като мен не търси оправдания. Моят приятел Дерек Чикора заяви, че ще спечеля този мач, ако съм готов да умра.Свикнал съм да нокаутирам хората, но в предишния мач аз пострадах. Затова отдадох заслуженото на Руис и казах, че ще се поправя следващия път. Изключително много уважавам Анди.Целият ни спорт се отнася до това да нанасяш и получаваш удари. Аз не си промених характера. Както казва нашата поговорка: \"Остани гладен, бъди скромен\". Аз към гладен и скромен.Много съм емоционален след победата. Тя е за публиката, за целия британски бокс. Победата е тяхна и заедно написахме историята. Искам отново да се изправя срещу Анди Руис на ринга, тъй като е много талантлив.Мога да се боксирам, но обичам да се бия. Аз съм воин в сърцето. Понякога ти нокаутираш съперника, но следващия път това може да се случи на теб. Аз съм човек, който прави грешки.Когато загубих вярната посока в живота си, аз се поучих. Когато претърпях загубата през лятото, трябваше да израсна като боксьор. Животът е като бокса и затова ми харесва, тъй като вървят ръка за ръка\", каза Джошуа.", "date": "2019.12.08", "title": "Антъни Джошуа: Искам отново да се бия с Анди Руис"}
{"url": "https://offnews.bg/bojni/dzhoshua-pribira-kosmicheska-suma-sled-pobedata-si-nad-ruis-717124.html", "text": "Антъни Джошуа, който си върна шампионските пояси във версии IBF, WBA, WBO и IBO, взе и лъвския пай от паричния фонд на реванша с Анди Руис младши, проведен в Саудитска Арабия. Британецът е прибрал 50 милиона паунда за успеха си, твърди \"Daily Express\".Това е най-големият финансов бонус, получаван от 30-годишния британец. По този начин само с един мач Антъни Джошуа удвои богатството си, което до момента се изчисляваше на 42 милиона паунда.Самата премия за победата е рекорд за британец в професионалния бокс. До момента първото място се държеше от Рики Хетън, който през 2007 г. за мача си с Флойд Мейуедър получи 20 милиона паунда.Анди Руис пък ще вземе 10 милиона паунда за мача си срещу Джошуа. Голямата разлика в парите се дължи на факта, че повечето финансови детайли са били уточнени още в договора за първия мач, където е имало специална клауза за провеждането на реванш.Освен това Антъни Джошуа и Анди Руис ще получат допълнителни пари от приходите, свързани с абонаментите за телевизионното излъчване на мача. Очакванията са всеки от двамата да вземе по малко повече от 1 милион паунда.", "date": "2019.12.08", "title": "Джошуа прибира космическа сума след победата си над Руис"}
{"url": "https://offnews.bg/bojni/kubrat-pozdravi-antani-dzhoshua-i-se-zakani-da-go-pobedi-717126.html", "text": "Звездата ни в профибокса Кубрат Пулев се закани да победи Антъни Джошуа, който снощи си върна световните титли във версии IBF, WBA, IBO и WBO след победа по точки над Анди Руис.Кобрата е официален претендент на Международната боксова федерация (IBF) и 30-годишният британец е задължен да се бие с българина.\"Искам да поздравя Антъни Джошуа и Еди Хърн, че си върнаха притежанието на титлата. Очаквам да се изправя срещу Ей Джей в следващия му мач, както наредиха от IBF.Резултатът този път ще е различен. Гарантирам го\", написа Пулев в официалния си профил в социалната мрежа Туитър.Мениджърът на Кобрата Ивайло Гоцев бе категоричен, че следващият боксьор, който трябва да се бие с Антъни Джошуа е именно Кобрата. Гоцев заяви това пред \"Марица\", след успеха на Ей Джей срещу Анди Руис.\"Ние идваме на ред - задължителният претендент на IBF Кубрат Пулев, това е следващият мач на Джошуа. Сега Антъни има противник, който може да погледне очи в очи - това е Кубрат и ние сме много радостни.Двамата са със сходна физика, изглеждат добре и всички ще са доволни отново да ги видят да се гледат един срещу друг\", каза Гоцев.", "date": "2019.12.08", "title": "Kубрат поздрави Антъни Джошуа и се закани да го победи"}
{"url": "https://offnews.bg/futbol/guardiola-iunajted-pokaza-pet-kontraataki-nie-igrahme-futbol-717125.html", "text": "Мениджърът на Манчестър Сити Пеп Гуардиола е категоричен, че \"гражданите\" остават в надпреварата за титлата в английската Висша лига, въпреки вчерашната загуба от градския съперник Манчестър Юнайтед с 1:2. Маркъс Рашфорд бе точен от дузпа в 23-ата минута, а Антони Марсиал удвои аванса на гостите шест минути след това. Сити стигна само до почетен гол чрез Николас Отаменди в 85-ата минута.След този двубой \"гражданите\" са трети в класирането с актив от 32 точки и отборът е на цели 14 пункта от върха и сякаш има само илюзорни шансове за защита на титлата си.\"Хареса ми как играхме. Да, пропуснахме 4 или 5 контраатаки. Случва се във всеки мач. Те имат качество. Маркъс Рашфорд и Антони Марсиал са бързи момчета, те имаха късмет. На нас обаче не ни провървя, макар и да ги притискахме през целия мач.Дали сме в надпреварата? А колко мача остават? Колко точки могат да бъдат взети до края на сезона. Смятайте. Да, ние сме в надпреварата.Ако пък отстъпим, през следващия сезон ще сме още по-успешни. Напишете го точно така. През следващия сезон, ако не през този. Продължаваме да играем така, както играем.Да, за първи път изоставам от първото място с 14 точки. Не помня някога да е имало такова нещо. Допуснахме много грешки, но имаше неща, които не можеха да бъдат контролирани. Лош късмет.Можем ли да се борим за триумф в Шампионската лига? Не мисля за това, няма такава цел. Повтарям, ще играем както играхме преди. Всичко, което Манчестър Юнайтед показа бяха пет контраатаки, докато ние играхме футбол\", каза Гуардиола.", "date": "2019.12.08", "title": "Гуардиола: Юнайтед показа пет контраатаки, ние играхме футбол"}
{"url": "https://offnews.bg/futbol/levski-niama-biudzhet-za-transferi-prez-zimata-717119.html", "text": "Левски няма да има нито лев бюджет за трансфери по време на зимната пауза, разкриха пред \"Меридиан мач\" от \"Герена\". Това при всички положения ще постави на карта желанието на спортно-техническото ръководство на клуба в лицето на треньора Петър Хубчев и спортния директор Ивайло Петков за солидна селекция. Причината за нулевия бюджет е огромната за родните стандарти сума, която клубът е вложил за летните трансфери. Според запознати привличането на осемте нови попълнения е струвало на Левски около 1 000 000 евро. Твърди се, че босовете на \"сините\" са изключително възмутени от факта, че за Насиру Мохамед са били платени около 300 000 евро, а той почти не стъпва на терена.Крилото е играло от началото на сезона в 6 мача, но му се събират общо 54 минути. Ганаецът не е бил титуляр в нито една среща на Левски в Първа лига. Все пак на \"Герена\" може и да има нови попълнения. Това обаче ще стане, ако бъдат изпълнени две условия. Първо набелязаните за трансфер футболисти да бъдат свободни агенти. Другият вариант е \"сините\" да продадат някой от футболистите си и част от спечелените пари да бъдат вложени в нов играч. Двама футболисти на Левски може да бъдат продадени през зимната пауза, макар това да е малко вероятно. Става дума за младока Станислав Иванов - Стаси и исландеца Холмар Ейолфсон.Към двамата има интерес от страна на отбори зад граница, но той е в начална фаза и вероятно няма да се стига до сериозни преговори по време на зимната пауза. Стаси и Холмар обаче може и да бъдат продадени след края на сезона, когато пазарът е много по-силен. Иначе Петър Хубчев иска нови попълнения във всички линии, но най-вече такива в защита и халфовата линия.", "date": "2019.12.08", "title": "Левски няма бюджет за трансфери през зимата"}
{"url": "https://offnews.bg/futbol/suares-tova-e-naj-dobriat-gol-v-karierata-mi-video-717123.html", "text": "Нападателят на Барселона Луис Суарес отбеляза изключително атрактивен гол при победата на каталунците с 5:2 на \"Камп Ноу\" над Реал Майорка снощи.Футболистите на треньора Ернесто Валверде поведоха още в началото на срещата, благодарение на Антоан Гризман (7') след прекрасна асистенция на вратаря Марк-Андре тер Стеген.Последва голеада, чиито автори бяха Лионел Меси (17', 41') и Суарес (43'), който отбеляза въпростното бижу, а Анте Будимир (35') върна едно попадение. През втората част шоуто продължи с гол на Анте Будимир (64'), а Лео (83') оформи своя хеттрик.\"Това е най-добрият гол в кариерата ми. Аз знаех, че ъгълът е малък и последната ми опция беше да опитам да ударя с пета. Гледах топката и да тупне защото имах малък шанс срещу вратаря.Валверде ми казва понякога, че пропускам най-лесните положения, и вкарвам най-трудните. Това показва самочувствието ни защото то расте по време на сезона. Ние се трудим за съотборниците си и имахме страхотен мач днес\", каза СуаресБарса остава на първото място в класирането с актив от 34 точки, колкото има и кръвния враг Реал Мадрид, който по-рано днес победи Еспаньол с 2:0. Майорка пък се намира на 17-ото място с 14 пункта.", "date": "2019.12.08", "title": "Суарес: Това е най-добрият гол в кариерата ми (видео)"}
{"url": "https://offnews.bg/obshtestvo/prep-patapij-pomagal-na-vsichki-s-molitvi-717102.html", "text": "Църквата почита днес св. преп. Патапий. Той се родил в град Тива в Египет от родители християни и там бил възпитан в благочестие. Като станал пълнолетен, той оставил светската суета, станал монах и при непрестанни трудове и молитви се подвизавал в пустинята.Скоро името му се прославило. Мнозина започнали да го посещават и да искат неговите съвети. И тогава Патапий, виждайки, че не може да живее в самота и безмълвие, както той желаел, се преселил в Цариград.Там живял в една килия близо да Влахерна, молейки се денем и нощем. Но славата му не могла да се укрие от хората. Бог го удостоил с чудотворна сила и всички болни, които с вяра търсели неговата помощ, получавали изцерение чрез неговите молитви.Преподобният умрял в дълбока старост.", "date": "2019.12.08", "title": "Преп. Патапий помагал на всички с молитви"}
{"url": "https://offnews.bg/politika/kiril-dobrev-sami-ne-mozhem-badeshteto-na-bsp-e-postaveno-na-karta-717128.html", "text": "\"Ако обновлението в БСП не продължи, бъдещето на партията е поставено на карта. Привличането на нови, млади хора, привличането на граждански организации близо до нас, е жизнено важно за спасението на партията. На тези избори разбрахме, че БСП сами не можем. За да постигнем успех трябва на наша страна да застанат хората\", каза зам.-председателят на НС на червената партия Кирил Добрев в Бургас. Той се включи в заседанието на Областния съвет на левицата, където беше направен анализ на резултатите от местните избори.Зам.-председателят на БСП подчерта, че предстои пълен цикъл отчетно-изборни събрания в БСП.Сред присъстващите бяха и зам.-председателят на ПГ на „БСП за България“ Драгомир Стойнев и народният представител Петър Кънев, които поздравиха от свое име за усилията, положени по време на цялата кампания в област Бургас.", "date": "2019.12.08", "title": "Кирил Добрев: Сами не можем! Бъдещето на БСП е поставено на карта, ако обновлението не продължи"}
{"url": "https://offnews.bg/ikonomika/imotni-skitci-veche-mogat-da-se-izvadiat-v-pochti-vsiako-naseleno-mias-717130.html", "text": "Услугите на Агенцията по геодезия, картография и кадастър са достъпни в почти всяко населено място. Издаването на имотни скици, например, справки за поземлени имоти и схеми на самостоятелни обекти може да стане на поне 1180 гишета в цялата страна, съобщават от регионалното министерство. Такъв документ може да се получи във всяка от 28-те служби по геодезия, картография и кадастър, разположени в областните градове на страната.Нотариусите също имат право да изваждат скици от Кадастрално-административната информационна система на АГКК, уточняват от МРРБ.До момента 665 нотариуса в страната са регистрирани в поддържания от агенцията регистър на оправомощените лица с право да издават документи. Изваждането на самата скица се прави по електронен път чрез КАИС, която е интегрирана в сайта на АГКК.Всеки ден в страната нотариуси заявяват и получават по електронен път между 15 и 20 имотни скици.В поне 116 общини в България също могат да бъдат издадени скици, като тази услуга се осигурява на гражданите от 287 техни служители. Тез имат право да издадат документа на хартия и да го подпечатат с мокър печат на АГКК.В общинските служби по земеделие също могат да се получат такива документи от специално упълномощени за целта служители.Промените в ЗКИР и наредбите към него дадоха възможност и на всички геодезисти, които желаят, да издават имотна скица. Те също имат право на достъп до Кадастрално-административната информационна система на АГКК. Към момента 61 лица, придобили правоспособност по реда на ЗКИР имат право да извършват административно обслужване с кадастрална информация.Геодезистите могат да разпечатват имотната скица на хартия и да я подпечатват с печата на агенцията.Освен в регионалните представителства на АГКК, във всеки областен град, за улеснение на хората са осигурени изнесени работни места и в редица по-малки градове на страната.", "date": "2019.12.08", "title": "Имотни скици вече могат да се извадят в почти всяко населено място"}
{"url": "https://offnews.bg/futbol/solskiaer-pobedihme-naj-dobria-otbor-v-sveta-717129.html", "text": "Мениджърът на Манчестър Юнайтед Оле Гунар Солскяер призна след победата над градския съперник Манчестър Сити (2:1), че \"червените дяволи\" са победили най-добрия отбор в света.Тимът от \"Олд Трафорд\" сътвори страхотно първо полувреме, през което на два пъти матира вратаря на \"гражданите\" Едерсон. Веднъж от дузпа точен беше Маркъс Рашфорд, а малко след него се разписа и Антони Марсиал.\"Ще запомним този мач. Изглеждахме опасно, когато получавахме топката и тръгвахме напред срещу може би най-добрия отбор в света.Сити е страхотен тим. Не е лесно да постигнем такъв резултат и да се защитаваме по начина, по който го направихме. Трябваше да спечелим с разлика от три или четири гола, но вратарят им игра добре\", каза Солскяер.Манчестър Сити заема третото място в класирането на английската Висша лига с актив от 32 точки. Манчестър Юнайтед е на пето място с 24 пункта.", "date": "2019.12.08", "title": "Солскяер: Победихме най-добрия отбор в света"}
{"url": "https://offnews.bg/sviat/raparat-dzhus-uarld-pochina-na-21-g-717154.html", "text": "Американският рапър Джус Уърлд (Juice Wrld) почина на 21 години, съобщиха властите.Смъртта на музиканта бе съобщена първо от новинарския сайт TMZ и потвърдена от здравните власти в щата Илинойс.Той е починал в неделя. Причината все още не е известна.Истинското име на рапъра е Джаръд Антъни Хигинс.Според TMZ е починал, след припадък на летище Мидуей в Чикаго в неделя сутринта.Полицията в Чикаго коментира пред Би Би Си, че за 21-годишен мъж е бил повикан екип на спешна помощ около 2:00 ч местно време и е бил откаран в болница, където е обявен за мъртъв.Полицията започна разследване по случая.Рапърът стана популярен през 2018 г., когато синглите му All Girls Are the Same и Lucid Dreams, които достигнаха второ място в класацията Billboard Hot 100, привлякоха вниманието на музикалните почитатели и звукозаписните компании, в резултат на което и подписа рекорден договор за над 3 млн. долара.Рапърът оглави класацията на Billboard тази година с втория си албум Death Race for Love. В една от песните в него Джус Уърлд рапира за краткия живот на артистите с думите \"всички легенди сякаш изчезват.В туит британската певица и автор на песни Ели Голдинг, която си партнира с Джус Уърлд в сингъла си от 2019 г. Hate Me, описа рапъра като \"толкова сладка душа\", който е имал дълъг път пред себе си.", "date": "2019.12.08", "title": "Рапърът Джус Уърлд почина на 21 г."}
{"url": "https://offnews.bg/politika/dzhambazki-vratata-kam-evropa-e-prez-sofia-717127.html", "text": "Вратата към Европа е през София, а в момента България е водач на Балканското движение към Европейския съюз. Това заяви при закриването на международната конференция „Западни Балкани“ евродепутатът Ангел Джамбазки. Организатори на събитието са Фондацията за европейска реформа New Direction, вицепрезидент на която е членът на EП и групата на Европейските консерватори и реформисти и заместник-председател на ВМРО Ангел Джамбазки, и Международния републикански институт (IRI).Той обърна специално внимание на ролята на НАТО и необходимостта от промени в Европейския съюз.Евродепутатът подчерта, че всяка от държавите трябва да избере своя път.Вицепремиерът и министър на външните работи Екатерина Захариева пък подчерта, че започването на преговори за членство в ЕС на Република Северна Македония и Албания не трябва да се отлага заради френското предложение за нова методология за преговорите за присъединяване. Тези процеси могат да вървят паралелно.Екатерина Захариева изрази надежда, че през следващите 6 месеца Република Северна Македония и Албания ще получат зелена светлина за започване на преговори.Тя призова шестте страни да извършват необходимите реформи, макар и понякога те да са болезнени и скъпи. Външният ни министър направи преглед на постигнатото в процеса на европейската интеграция на шестте страни като подчерта, че „на Балканите нещата никога не са черни или бели“.Според нея от една страна, например, имаме подписан договор за приятелство и добросъседство с Република Северна Македония, но от друга страна той не се изпълнява с достатъчно добро темпо, особено в частта за историята. Има отворени много преговорни глави с Черна гора, но има блокиран диалог между Белград и Прищина; отне година да бъде формирано правителство в Босна и Херцеговина и в същото време има напредък в евроатлантическата интеграция с приемане на план за действие и сътрудничество на страната с НАТО.Екатерина Захариева подчерта приноса на България за запазването на европейския фокус върху страните от Западните Балкани.Като пример за възможност за по-голяма европейска ангажираност на една от страните–кандидатки – Република Северна Македония, външният ни министър даде и предстоящото съвместно с България председателство на Берлинския процес. Сред основните му приоритети се планира да бъде свързаността – инфраструктурна, дигитална, връзките между младите хора, екология, образование и сигурност.В конференцията „Западни Балкани“ участваха още българският еврокомисар Мария Габриел, министърът на околната среда и водите Нено Димов, заместник-министърът на правосъдието Николай Проданов, Роберт Пшчел – старши експерт „Русия и Западни Балкани“ в НАТО, посланикът на Европейския съюз в Косово Наталия Апостолова, народни представители, експерти в областта на геополитиката, международните отношения и националната сигурност, представители на европейските институции и неправителствени организации. ", "date": "2019.12.08", "title": "Джамбазки: Вратата към Европа е през София"}
{"url": "https://offnews.bg/kultura/aktiorat-zad-goliamoto-pile-ot-ulitca-sezam-pochina-na-85-g-717155.html", "text": "Американският кукловод Карол Спини, превъплътил се в Голямото пиле и Оскар Мърморкото в детския тв сериал \"Улица Сезам\", почина на 85-годишна възраст в дома си в Кънектикът.От известно време актьорът, който се пенсионира миналата година на 84 г., страдал от дистония, се казва в съобщение на Sesame Workshop.Спини играеше ролите в \"Улица Сезам\" и ги озвучаваше от началото на програмата през 1969 г.\"Карол беше гениален артист, чийто мил и любящ поглед към света помогна за оформянето и определянето на \"Улица Сезам\" от най-ранните му дни през 1969 г. през пет десетилетия и наследството, което оставя в Sesame Workshop и в културната среда ще бъде безкрайно\", се казва в изявлението.Преди да се присъединя към \"Улица Сезам\", не чувствах, че правя нещо важно. Голямото пиле ми помогна да открия своята цел\", казва приживе актьорът за значимостта на работата му в предаването.", "date": "2019.12.08", "title": "Актьорът зад Голямото пиле от Улица Сезам почина на 85 г."}
{"url": "https://offnews.bg/offtopic/gladen-artist-iziade-banan-za-120-000-video-717156.html", "text": "Роденият в Грузия американски скулптор Дейвид Датуна изяде банан, използван в арт инсталация на Маурицио Кателан, продадена за 120 000 долараТворбата, наречена \"Комедиант\", бе изложена в Art Basel в Маями.Бананът беше бързо заменен. Няма да бъдат предприети действия срещу Датуна, който заяви, че изяждането на банана било \"арт изпълнение\" на \"гладен артист\".", "date": "2019.12.08", "title": "Гладен артист изяде банан за $120 000 (видео)"}
{"url": "https://offnews.bg/obshtestvo/stoian-bratoev-s-metro-e-dvojno-po-barzo-otkolkoto-s-kola-ne-sme-zab-717133.html", "text": "Пускането на третия лъч на метрото не се е забавило, заяви шефът на столичния „Метрополитен“ инж. Стоян Братоев пред БНТ. Столичани очакваха част от новите станции да бъдат пуснати в експлоатация преди кметските избори през октомври, но това не се случи.Според Братоев обаче по договор е предвидено да завършат строителните дейности на част от метрото да края на 2019 г., но след това имало и технологично време за тестове.Депото е готово, а сега се завършват две от метростанциите – на „Красно село“ и булевард „България“, каза директорът на столичното метро.Тази година е предвидено да приключи строителството на първия етап от третия лъч – от „Красно село“ до булевард „Владимир Вазов“, общо 8 км и 8 станции. През идната 2020 г. трябва да приключи и етапът в „Овча купел“, който е с дължина 4 км и по него има 4 станции.Според Братоев третата линия на метрото се е оказала по-трудна заради геоложките условия, подземните води и слабите почви, най-сложно било положението при НДК.", "date": "2019.12.08", "title": "Стоян Братоев: С метро е двойно по-бързо отколкото с кола, не сме забавили третия лъч"}
{"url": "https://offnews.bg/bojni/andi-ruis-tova-beshe-vecherta-na-dzhoshua-za-tretia-mach-shte-bada-v-717122.html", "text": "Вече бившият световен шампион в тежката категория на професионалния бокс Анди Руис, който загуби битката за поясите от Антъни Джошуа, призна че не е бил добре подготвен за двубоя и отдаде поражението си на натрупаните килограми.\"Искам трети мач срещу Антъни Джошуа! Няма да се извинявам, защото Ей Джей беше по-добрият, това беше неговата вечер. Разиграваше ме отлично, движеше се, аз го гоних.Мислех, че с повече килограми ще удрям по-тежко, но се колебаех прекалено, комбинациите ми не влизаха. За третия мач ще бъда в най-добрата си форма.Ще бъда по-отдаден, ще тренирам повече с екипа си. За този мач тренирах сам. Благодаря на всички, които ме подкрепяха тук тази вечер\", каза Руис.", "date": "2019.12.08", "title": "Анди Руис: Това беше вечерта на Джошуа, за третия мач ще бъда в най-добрата си форма"}
{"url": "https://offnews.bg/zimni/fantastichen-rado-iankov-vleze-v-top-4-v-rusia-717131.html", "text": "Най-добрият ни сноубордист Радослав Янков записа прекрасен резултат във втория си старт за Световната купа. Българинът зае четвъртото място в Баной (Русия) в паралелния гигантски слалом, съобщиха от БФСки.В квалификациите Янков бе 14-и и на осминафинала излезе срещу световния шампион Дмитрий Логинов от Русия. Независимо че кара по по-слабото синьо трасе, Радо спечели и продължи на 1/4-финалите. Там срещу него застана Александър Пайер от Австрия. Този път Янков също бе безапелационен и надви с 0,13 секунди съперника си.На полуфинала срещу него застана Марко Феличети (Италия). Асът ни кара по червеното трасе и само 0,19 сек не му стигнаха да е на финал. За мястото на подиума Радо трябваше да кара срещу 4-кратния световен шампион Бенямин Карл (Австрия), като този път обаче той можеше да избира трасе.По синьото Янков стартира перфектно, но 2 неравности му попречиха да мине по най-добрата линия до финала и така остана четвърти в крайното класиране. Победител стана Роналд Фишналер. За последно Радо бе в топ 4 преди 2 сезона, когато бе финалист в единия от стартовете в Банско.\"Много съм радостен от този успех. Проведохме отличен лагер преди този старт в Швеция. Целта ни е да съхраним спортната му форма през целия сезон\", коментира треньорът му Георги Атанасов - Джоко.Радо е готов за един дълъг и изтощителен сезон, допълни Джоко, който коментира състезанието от студиото на БНТ.Джоко не пътува с Радо за Русия, защото му на 3 декември му се роди втората дъщеря Лора.", "date": "2019.12.08", "title": "Фантастичен Радо Янков влезе в Топ 4 в Русия"}
{"url": "https://offnews.bg/bojni/antani-dzhoshua-se-varna-na-trona-v-tezhkata-kategoria-717113.html", "text": "Британската суперзвезда в тежката категория на професионалния бокс Антъни Джошуа си върна поясите, след като спечели с единодушно съдийско решение реванша срещу Анди Руис на гала вечер в Саудитска Арабия. И тримата съдии дадоха абсолютно предимство на Джошуа - 118:110, 119:109 и 118:109. Успехът бе 23-и за британеца на професионалния ринг, като единственото му поражение остава това от Руис преди шест месеца. Джошуа изигра интелигентно реванша срещу мексиканеца, който изненада боксовия свят с успеха си над него на 1 юни, когато го нокаутира в седмия рунд. Така той отново е шампион във версиите IBF, WBO, WBA и IBO. Още на ринга двамата боксьори заговориха за трети мач помежду си в Саудитска Арабия, като Руис обеща да даде по-сериозен отпор на Джошуа, като се подготви старателно. Мениджърът на Джошуа Еди Хърн се измъкна от въпрос дали ще има обединителен мач с Дионтей Уайлдър с думите, че сега е време за празнуване.Още в първия рунд Джошуа даде заявка, че е пределно амбициран да си върне поясите. След предпазливо начало в самия край на рунда британецът пласира мощен десен удар в лицето на мексиканеца, като му отвори сериозна аркада. Това промени тактиката на Руис, който започна активно втория рунд и успя да притесни Джошуа с комбинация в началото. В средата на рунда Руис отвори аркада на Джошуа, а в края дори го притисна край въжетата и успя да му нанесе ляв прав.В третия рунд Руис тръгна напред още от удара на гонга, но Джошуа умело му противодейства и в крайна сметка не се стигна до нищо сериозно. В четвъртия рунд британецът пласира десен и ляв прав в лицето на мексиканеца, който успя да върне едно от попаденията. В края на частта Джошуа пое две тежки крошета преди да прозвучи гонга. Петият рунд премина добре за Джошуа, който успя да нанесе поражения на Руис, който се опита да намали дистанцията.В шестия рунд мексиканецът вече показа, че изпитва сериозни проблеми, но Джошуа търпеливо чакаше своя миг. В седмия рунд британецът отново подходи търпеливо в началото, като не пропускаше възможност да нанесе поражение на съперника си. Минута преди края на рунда Джошуа вкара силно ляво кроше, което принуди Руис да влезе в клинч. В крайна сметка се стигна до осми рунд. Мексиканецът успя да ядоса Джошуа в началото, който показа признаци на нерви. Тактиката му се оказа успешна, защото Джошуа забрави предпазливостта и пое тежка комбинация, която го разклати.В крайна сметка развръзката не настъпи и в този рунд и се стигна до девети. Мексиканецът тръгна напред още в началото и принуди Джошуа да се отбранява. Британецът успя да пласира две попадения в лицето на Руис, като му отвори отново аркадата. Мексиканецът обаче остана непоклатим и не изглеждаше притеснен.Десетият рунд премина без сериозни събития на ринга, като британецъг вече усещаше че има предимство. Тенденцията се запази и в 11-ия и 12-ия рунд и в крайна сметка търпението се оказа ключово за Джошуа.", "date": "2019.12.08", "title": "Антъни Джошуа се върна на трона в тежката категория"}
{"url": "https://offnews.bg/vodni/antani-ivanov-e-sedmi-v-evropa-717157.html", "text": "Младият ни талант в плуването Антъни Иванов се класира на седмо място във финала на 200 метра бътърфлай на Европейското първенство по плуване в малък басейн в Глазгоу.Българинът финишира с време 1:52:96 минута. Резултатът е над националния му рекорд от 1:51:81.Основна причина за по-слабия резултат е натрупаната умора у 20-годишния плувец, след като най-важната от петте му дисциплини в Шотландия бе в последния ден на първенството.Шампион стана гръцкият плувец Андреас Вазайос с резултат 1:50.23 минута. За среброто се пребори германецът Рамон Кленц с време 1:51:51 минута, а бронзът остана за представителя на Великобритания Джеймс Гай (1:51:73).", "date": "2019.12.08", "title": "Антъни Иванов е седми в Европа"}
{"url": "https://offnews.bg/obshtestvo/detskite-gradini-v-svishtov-stavat-bezplatni-ot-1-ianuari-717132.html", "text": "Детските градини в Свищов от догодина стават безплатни. Таксата от 50 лева, която родителите плащат месечно за храненето на децата, ще бъде поета изцяло от общинския бюджет, съобщи БНР.След като миналата година отпадна присъствената такса от 10 лева месечно за посещение на детска градина, от догодина напълно отпада и таксата за изхранване в детските градини и ясли в община Свищов, поясни кметът Генчо Генчев.Годишната издръжка от 250 хиляди лева се поема от общинския бюджет и ще бъде осигурена от реализирани икономии, посочи градоначалникът. Генчев подчерта, че това няма да се отрази върху качеството на хранене на децата.", "date": "2019.12.08", "title": "Детските градини в Свищов стават безплатни от 1 януари"}
