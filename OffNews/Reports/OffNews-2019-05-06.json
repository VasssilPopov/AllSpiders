{"url": "https://offnews.bg/snukar/dzhad-tramp-e-noviat-kral-v-krusibal-702695.html", "text": "Новият световен шампион по снукър се казва Джъд Тръмп. Асото в колодата спечели по убедителен начин срещу Джон Хигинс във финала с резултат 18-9 фрейма и стана 25-ят световен шампион.. Това е първа титла за англичанина, с което той взе реванш за загубения финал през 2011 година именно от \"Вълшебника от Уишоу\" с 15-18. С победата си Тръмп стана първия играч, спечелил над 1 милион паунда в рамките на един сезон.В хода на двубоя Хигинс поведе с 5-4 партии, но след това Джъд Тръмп спечели 8 фрейма поред, с което сякаш обезмисли доиграването на финалната среща. След третата сесия двамата играчи се оттеглиха при резултат 16-9 в полза на англичанина. От последната сесия се изиграха едва два фрейма, които отидоха на сметката на Тръмп, което означаваше и първа световна титла за него.Тръмп показа невероятна игра и напълно заслужено грабна короната в \"Крусибъл\" и се превърна в 11-я играч печелил \"тройната корона\" - Откритото първенство на Великобритания, Мастърс турнира и световното първенство. Хигинс пък за трети пореден път загуби финала, след като в предишните две издания загуби последователно от Марк Селби и Марк Уилямс.", "date": "2019.05.06", "title": "Джъд Тръмп е новият крал в 'Крусибъл'"}
{"url": "https://offnews.bg/sviat/poroshenko-shte-bade-razpitan-za-ubitite-na-evromajdana-702679.html", "text": "Главната прокуратура на Украйна призова за разпит все още действащия президент Петро Порошенко, съобщава агенция „Украински новини“.Цитиран е началникът на управлението за специални разследвания Сергей Горбатюк, според който държавният глава е свидетел по делото за престъпленията срещу „евромайданците“. Следователите смятат да разпитат Порошенко утре, той трябва да подпише и протокола от разпита от ноември 2016 г.По-рано той твърдеше, че по време на Евромайдана през 2014 г. лично е изнасял телата на загиналите, а също и помагал на ранените. Запис на изявленията на президента публикува журналистката Татяна Висоцкая в своя канал в YouTube, като в коментарите под видеото написа, че Порошенко преувеличава своята роля и се опитва да пренапише историята.Украинският политик Олег Царев, който бе активен участник в онези събития, казва, че Порошенко не би могъл да изнася ранени и убити от Евромайдана, тъй като се е появявал там изключително рядко, а и изобщо не можел да избере към коя страна да се прилепи. Кулминацията на протестите бе в утрото на 20 февруари, когато на площад „Независимост“ възникна стрелба. Неизвестни снайперисти стреляха както по милиционерите, така и по демонстрантите. Последваха безредици, бягство на тогавашния президент на Украйна Виктор Янукович и смяна на властта.", "date": "2019.05.06", "title": "Порошенко ще бъде разпитан за убитите на Евромайдана"}
{"url": "https://offnews.bg/obshtestvo/papata-iska-da-posreshtne-antihrista-tvardi-mitropolit-nikolaj-702680.html", "text": "Пловдивският митрополит Николай е произнесъл реч в църквата \"Свети Георги\" днес по случай посещението на папа Франциск в България, предава местният сайт \"Под тепето\". В него той е обвинил главата на Римокатолическата църква, че желае да приеме под крилото си всички религии и да посрещне Антихриста.\"Замисълът на всичко това е да се обединят всички религии около папата, та като дойде Антихристът, папата да го посрещне, а чрез него и всички, които са с него. Всички искаме християнските църкви да се обединят. Това обаче може да стане само от църковни хора, когато епископите се съберат и обсъдят как да стане това. Политиците не искат това, те целят точно обратното. Създадено е например т.нар. икуменическо движение, което цели обединение на всички религии. Но нали знаете, има и религия на Сатаната. Как да се обединим всички? Не е възможно да се обедини светлината и тъмнината. Ние няма да се откажем от православието. Не сме се отказали от православието и през петвековното робство. Робството бе победено от православието. Само то ще ни освободи. А кой може да каже, че йеродякон Игнатий – Васил Левски е бил роб по време на робството? Той беше свободен, защото бе православен\", гласят думите на митрополит Николай.Според него, визитата у нас е политически акт и нашата църква не е редно да го приема като религиозен такъв и затова никой не бил способен да я принуди да направи общо богослужение с папата.Българското духовно лице заподозря, че посещението и медийното отразяване е целенасочена атака срещу Православната църква.\"Тук не става дума за моя часовник. Става дума за всичко, което Светият синод реши и не реши. Тази кампания бе подготвена, за да дойде папата и да бъде обявен за свети отец, живеещ в нищета и бедност\", продължава владиката, като се има предвид скъпия часовник, който той носи, и луксозните коли, с които се движи. Самият папа пък е помолил при посещението си да не спи хотел, а в нунциатурата, да няма официални вечери и нищо скъпо.", "date": "2019.05.06", "title": "Папата иска да посрещне Антихриста, твърди митрополит Николай"}
{"url": "https://offnews.bg/bojni/antani-dzhoshua-boksat-e-igra-na-tronove-702670.html", "text": "Световният шампион в тежката категория на професионалния бокс Антъни Джошуа не е доволен от това, че екипът му не успя да се договори за двубой с някой от най-добрите бойци в дивизията.Британецът ще се изправи срещу Анди Руиз на 1 юни в зала \"Медисън Скуеър Гардън\" в Ню Йорк, след като първоначалния му избор Джарел Милър отпадна от битката, заради дадена положителна допинг проба.\"Ние си играем на \"Игра на тронове\", но не знам защо и не знам какво се случва, че феновете не могат да видят битките, които искат. Просто не разбирам какво повече можем да направим, защото направихме изгодни оферти за битки на тези момчета.Имам онова, което те искат. Уайлдър ни направи предложение, но то беше от него, а не от телевизионния канал или от промоутърската му компания. Направихме оферта на Фюри. Той не искаше процент от наградния фонд, а гарантиран хонорар, но сумата се оказа по-висока от цялата печалба.Направихме предложение на Дилиън Уайт, направихме оферта на Луис Ортиз, който взе много по-малко, за да се бие с Уайлдър. Затова гледам случващото и се чудя значение има онова, което ще предложим на тези хора. Те просто ще кажат, че искат повече или, че не е заради парите.Всеки един от нас иска да стане световен лидер. Защо най-добрите не искат да се бият с най-добрите? Телевизионните канали създават свой боксьор и гледат да си възвърнат вложените инвестиции в него преди да го захвърлят\", каза Джошуа пред британския медиен гигант \"The Sun\". ", "date": "2019.05.06", "title": "Антъни Джошуа: Боксът е игра на тронове"}
{"url": "https://offnews.bg/zvezdi/printc-hari-i-megan-markal-si-imat-momchentce-702682.html", "text": "Братът на престолонаследника на британската корона - принц Хари - и неговата съпруга Меган Маркъл вече си имат момченце, след като преди броени часове тя е родила, съобщават световните медии, цитирайки самия принц Хари.Той допълва, че все още мислят как ще се казва детето.Майката и бебето се чувстват много добре. \"Безкрайно се гордея със съпругата си. И както би казал всеки баща, бебето е невероятно\", с неслизаща от лицето му усмивка коментира Хари.Предвидено е семейството да живее в резиденцията \"Фрогмор\".Тъй като новината бе съобщена от самия Хари пред дома им, това подхрани теорията, че Меган е избрала т.нар. домашно раждане, коментират британските медии. Всъщност принцът не обяви това директно, но пък от думите му стана ясно, че е присъствал лично на раждането. Той сподели, че двамата с майката са безкрайно развълнувани, че раждането на сина му е най-невероятното нещо, което му се е случвало, и че думите не му стигат да опише това, през което минава всяка жена, дарявайки живот.Таткото добави, че бебето се е родило малко след термина. Така се случи и с първото дете на брат му Уилям, което Кейт Мидълтън преноси десетина дни.", "date": "2019.05.06", "title": "Принц Хари и Меган Маркъл си имат момченце"}
{"url": "https://offnews.bg/sviat/mladite-hora-v-turtcia-iskat-badeshte-v-chuzhbina-702678.html", "text": "Отчаянието сред младите хора нараства, 50% достигна числото на неудовлетворените заради икономическата криза, всеки 4-и иска да учи в чужбина и да се установи трайно в друга страна, се посочва в доклад, цитиран от опозиционния в.“Джумхуриет“.Проучването на нагласите на младите е извършено в 16 провинции в Турция и обхваща възрастовата група 18-29 години. Последното подобно изследване е направено през 2017 г., а за 2 години недоволните са се увеличили с 11 пункта. Докато през 2017 г. удовлетвореност от битието си са декларирали 71%, през 2019 г. те са 60 на сто. Подобна е картината и по отношение на надеждите за бъдещето – от 67% преди 2 г. сега 55% заявяват, че все още се надяват на добри дни. По-големи оптимисти са мъжете – 26% срещу 21% жени. Пълна безнадеждност обявяват 50%. Над 60% от безработните младежи не вярват, че животът им може да се подобри.Все по-малко от тях успяват да си намерят работа – ако през 2017 г. те са били 53%, сега са 44%, търсещите работа преди 2 г. от 8% сега са се увеличили на 13 на сто. За невъзможността да намерят препитание по родните си места съобщават над 50%. Докато през юни 2018 г., когато турската икономика започна да се срива, 83% от младите хора съобщаваха, че кризата ги засяга особено тежко, тази година те вече са 92%. Сред тях 38 на сто посочват тежки периоди, в които им е невъзможно да плащат задължителни разходи, 28% - че принудително отлагат плановете си за бъдещето, 27% не са в състояние да покриват вноски по кредитни карти, а при 21% има по един безработен в семейството. Нивото на отказалите се да търсят работа в Турция е достигнало 9%, а 7% са прекъснали следването си в университетите.Младите жени не се чувстват сигурни особено вечер – те са 50%, докато 70% от мъжете съобщават, че нямат страхове.", "date": "2019.05.06", "title": "Младите хора в Турция искат бъдеще в чужбина"}
{"url": "https://offnews.bg/obshtestvo/gradushka-vilnia-v-tcentralna-i-severna-balgaria-702686.html", "text": "Няколко околности в Централна и Северна България са били поразени от градушка, пише БНР. Ледени късове с големината на орехи са паднали в плевенското село Българене и северно от Ловеч.Цялата реколта в Българене е унищожена, твърди кметицата Симеонка Мусакова:\"Градушка, която беше с големината на голям лешник, имаше и като малки орехи. Много продължително, около 25 минути. Нещо страшно беше, в продължение на 25 минути всичко унищожи. Няма зеленчуци, няма овощни дървета, всичко е на земята, голи клони, няма лозя, няма посеви. Житото, царевицата, слънчогледът – 100 процента. Има счупени стъкла, има счупени керемиди, хора няма пострадали. Ток, вода има, най-вероятно купищата с лед, които сме изринали, ще седят поне два дена. Такова бедствие, на 63 години съм, не съм виждала. Нещо страшно беше\".Хората ще подадат молби за помощ до община Левски, тъй като по-голямата част нямат застраховки.По-слаби градушки са паднали в районите на Благоевград и Пловдив.", "date": "2019.05.06", "title": "Градушка вилня в Централна и Северна България"}
{"url": "https://offnews.bg/sviat/tcru-iska-da-svali-maduro-obiavi-vanshniat-ministar-na-venetcuela-v-m-702675.html", "text": "Опитите за сваляне от власт на президента на Венецуела Николас Мадуро са част от план на американското Централно разузнавателно управление, заяви в Москва венецуелският външен министър Хорхе Ареаса, цитиран от ТАСС и БТА.\"Това е целта на плана на ЦРУ съвместно с опозицията във Венецуела. Той се свежда до сваляне на правителството на Мадуро и присвояване на природните богатства на страната ни, още повече, че тези богатства се контролират от народа ни в резултат на социалистическа революция. Именно това се опитваме да избегнем. Не искаме венецуелският народ да страда\", каза Ареаса. Той добави, че държавното ръководство на Венецуела се е обърнало към държавния секретар на САЩ Майк Помпейо с искане за диалог.\"Не е нужно да се действа силово, не е нужен държавен преврат, имаме демократични институции, настъпи време за диалог. Нека администрацията на САЩ разреши на венецуелската опозиция да седне с нас на масата за преговори\", каза Ареаса.На 30 април група военни във Венецуела се обяви на страната на опозиционния лидер Хуан Гуайдо, а след това в страната се състояха масови антиправителствени демонстрации. При сблъсъци със силите на реда бяха убити четирима души, а стотици бяха ранени. По данни на неправителствени организации на 30 април и 1 май са задържани най-малко 240 демонстранти.Възможно е да бъде увеличен численият състав на групата руски военни специалисти, които работят във Венецуела в рамките на военнотехническото сътрудничество, заяви Ареаса.В края на март във Венецуела пристигнаха два самолета с руски военнослужещи. Руският външен министър Сергей Лавров тогава заяви, че руските военни са на територията на Венецуела за ремонт на техника в рамките на споразумение за военнотехническо сътрудничество между Москва и Каракас, отбелязва ТАСС.", "date": "2019.05.06", "title": "ЦРУ иска да свали Мадуро, обяви външният министър на Венецуела в Москва"}
{"url": "https://offnews.bg/obshtestvo/tankove-samoleti-i-retro-mashini-na-voennia-parada-po-povod-denia-na-702676.html", "text": "Военна техника премина през площад „Княз Александър I” в рамките на традиционния военен парад по случай Деня на храбростта и празник на Българската армия. В парада участваха над 1000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация.Парадът тази година не беше открит от вертолет Ми–17, носещ националното знаме на България, тъй като нямаме изправен такъв.В парада участва Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и 10 представителни блока с бойните знамена на: Военна академия „Георги Стойков Раковски”, Националната гвардейска част, Националния военен университет „Васил Левски”, 61-ва Стрямска механизирана бригада и 101-ви Алпийски полк – Смолян от състава на Сухопътните войски, на Военновъздушните сили, Военноморските сили, 68-ма бригада „Специални сили, Мобилната комуникационно-информационна система от състава на Съвместното командване на силите и Служба „Военна полиция“.През площада преминаха представителните блокове на Българската армия и служба „Военна полиция“, а след това започна въздушният компонент на парада, в рамките на който участваха вертолети от авиобаза Крумово, прелитащи във формация „клин“ – водач Ми-24 и два водени AS-532AL „Cougar”, самолет C-27J “Спартан”, три самолета РС-9М „Пилатус“ от учебна авиационна база Долна Митрополия. В боен ред „клин“ преминаха и група самолети МиГ-29 от състава на авиобаза Граф Игнатиево, съобщи БГНЕС.На площада преминаха 48 образци на видове бойна техника, на въоръжение в Сухопътните войски, служба „Военна полиция“ и зенитно-ракетните военни формирования на Военновъздушните сили. Събралите се на парада хора видяха и бронирани леки автомобили с повишена проходимост „Мерцедес” G 270FB-6, бронирани машини „Хамър”, бойни бронирани колесни машини „Commando select” и „Guardian”, бронетранспортьори, реактивна система за залпов огън БМ-21 „ГРАД”, танк Т-72, тактически ракетен комплекс „Точка”, зенитно-ракетен комплекс „ОСА” и др. сред които и пускови установки от състава на зенитно-ракетен комплекс С-300 (SA-10).На площада премина и ретро техника от времето на Втората световна война, предоставена от колекционери от страната.", "date": "2019.05.06", "title": "Танкове, самолети и ретро машини на военния парада по повод Деня на храбростта (снимки)"}
{"url": "https://offnews.bg/obshtestvo/silno-poslanie-za-mir-otpravi-papa-frantcisk-v-sofia-sabirajki-predst-702689.html", "text": "Папа Франциск отправи Молитва за мир на столичния площад \"Независимост\" в присъствието на представители на вероизповеданията у нас. Това бе кулминационната точка от посещението на главата на Римокатолическата църква в България. Утре той ще се отправи към Скопие.Шест деца от различни религии държаха запалени факли по време на т.нар. \"Събитие за мир\" като символ на обединението и победата на светлината над мрака. Светият отец бе посрещнат с песента  в изпълнение на детски хор.На площада отново, както и вчера, се стекоха хиляди посетители. Присъстваха и около 200 официални гости начело с президента Румен Радев, премиера Бойко Борисов и др.На сцената до папа Франциск застанаха представители на католиците, на евангелско-протестантската общност, на евреите, на арменската църква, на мюсюлманското вероизповедание. Заради решение на Светия синод не се включи представител на Българската православна църква, а вместо това присъстваше директорът на Дирекцията по вероизповеданията към Министерския съвет.По-рано днес Светият отец посети град Раковски, където даде първо причастие на 250 деца и се срещна с представители на католическата общност от страната.", "date": "2019.05.06", "title": "Силно послание за мир отправи папа Франциск в София, събирайки представители на няколко религии"}
{"url": "https://offnews.bg/kultura/dnes-zapochva-sveshteniat-za-miusiulmanite-mesetc-ramazan-702677.html", "text": "Днес се слага началото на Рамазан, свещеният месец за исляма, по време на който мюсюлманите се въздържат от ядене и пиене по време на светлите часове на денонощието.\"Мюсюлманите, също така, правят всичко възможно да повече Коран през този месец и да вникнат в смисъла му, за да може по този начин да се издигнат духовно и да разберат, че добрината, която трябва да направят, да разберат, че подпомагането на социално слабите, са основните, а не плътските наслади, които се олицетворяват от храната и напитките\", коментира пред БНР главният мюфтия на България Мустафа Хаджи.През следващия месец в страната ще се състоят редица религиозни, социални и културни събития, свързани с Рамазан.В исляма има пет стълба на вярата: постът по време на свещения месец, моленето пет пъти на ден, вярата в бога, ходенето на поклонение в Мека и Медина - светите места на исляма, и даването на милостиня.", "date": "2019.05.06", "title": "Днес започва свещеният за мюсюлманите месец Рамазан"}
{"url": "https://offnews.bg/tenis/grigor-dimitrov-otstapi-na-amerikanski-kvalifikant-v-madrid-702690.html", "text": "Най-добрият ни тенисист Григор Димитров приключи още на старта на турнира от сериите Мастърс 1000 в Мадрид, след като загуби от Тейлър Фриц с 6:7 (8), 6:7 (4).Младият американец демонстрира железни нерви, с което заслужено стигна до успеха. Това беше първи двубой между двамата, а българинът пропусна страхотната възможност да излезе срещу световния номер 1 Новак Джокович във втори кръг.Димитров трябваше да спасява възможност за пробив още в първия гейм на мача. Гришо се справи след отличен сервис, а след това два още два добри начални удара, за да приключи гейма. Фриц взе далеч по-лесно подаването и продължи да затруднява съперника си, но Димитров успяваше да се справя. Българинът първи проби в срещата и поведе с 4:2 гейма в първия сет, но допусна моментален брейк и съответно изравняване на резултата. Във втория гейм от втория сет 21-годишният американец постигна пробив и поведе с 3:0, но Гришо на свой ред спечели подаването на своя съперник и намали изоставането си до 3:4. Резултатът отново стана 6:6, а намиращият се на 57-мо място в световната ранглиста Фриц поведе с 5:2 в тайбрека, за да спечели със 7:4.Все пак Димитров остава в турнира при двойките. Той и Карен Хачанов предстои да срещнат в следващите дни Доминик Тийм и Диего Шварцман.", "date": "2019.05.06", "title": "Григор Димитров отстъпи на американски квалификант в Мадрид"}
{"url": "https://offnews.bg/obshtestvo/karakachanov-se-pokloni-pred-pametnika-na-polk-boris-drangov-v-skopie-702693.html", "text": "Министърът на отбраната Красимир Каракачанов се поклони пред паметта на големия български родолюбец, военачалник и военен педагог полковник Борис Дрангов, поднасяйки венец на паметника му в Скопие. На събитието присъства и посланикъ на България в Северна Македония Ангел Ангелов.Пред журналисти Каракачанов подчерта, че всеки български политик, дипломат, както и всеки българин, трябва да помни и почита паметта на българските военнослужещи, загинали за освобождението и обединението на българския народ. Всеки, дошъл в Скопие, би могъл да се отбие на семейната гробница на рода Дрангови в гробището Бутел, за да засвидетелства уважението си към един офицер, който е станал пример за смелост, родолюбие, както и грижа за българския войник, за неговата подготовка, обучение и осигуряване. По тази причина полковник Дрангов е бил много обичан от обикновените хора и ние можем само да се поучим от неговото внимание към обикновения войник, припомни министър Каракачанов, цитиран от пресцентъра на Министерството на отбраната. Той подчерта и голямата любов към Родината на българския офицер, загинал през май 1917 г. на Завоя на река Черна в сраженията по време на Първата световна война.Скопие е родният град на полковник Борис Дрангов. Той е бил и началник на т. нар. Скопска школа за запасни офицери, която през 1916 и 1917 година възпитава и обучава десетки достойни български граждани.", "date": "2019.05.06", "title": "Каракачанов се поклони пред паметника на полк. Борис Дрангов в Скопие"}
{"url": "https://offnews.bg/obshtestvo/kulminatciata-na-poseshtenieto-na-papa-frantcisk-u-nas-v-snimki-702691.html", "text": "Вижте впечатляващите фотокадри от Събитието за мир на столичния площад \"Независимост\", по време на което папа Франциск отправи молитва за обединение и любов. Това бе кулминационният момент от пътуването на Светия отец до България.На събитието присъстваха представителите на различните вероизповедания у нас. Мястото бе избрано символично.\"Мирът изисква и моли да направим от диалога - път, от общото сътрудничество - наше поведение, от взаимното опознаване - метод и критерий, за да се срещнем в това, което ни обединява, да се уважаваме в това, което ни разделя и да се насърчим да гледаме на бъдещето като пространство на възможности и достойнство, особено за бъдещите поколения.Тази вечер сме тук, за да се молим пред тези факли, донесени от нашите деца. Те символизират огъня на любовта, който гори в нас и който трябва да се превърне в фар на милосърдието, фар на любов и мир в средата, в която живеем. Фар, който бихме искали да запали целия свят. С огъня на любовта ние искаме да разтопим леда на войната.Преживяваме това събитие за мир при руините на древна Сердика, в София, сърцето на България. Оттук можем да видим местата за поклонение на различни църкви и вероизповедания: „Св. Неделя” на нашите православни братя, „Св. Йосиф” на нас - католиците, синагогата на по-големите ни братя - евреите, джамията на нашите братя мюсюлмани и в близост - църквата на арменците\", каза папа Франциск.", "date": "2019.05.06", "title": "Кулминацията на посещението на папа Франциск у нас в снимки"}
{"url": "https://offnews.bg/obshtestvo/silen-viatar-i-zhalt-kod-v-parvia-raboten-den-702694.html", "text": "Жълт код за силен вятър е обявен в 18 области на страната за утрешния 7 май, показват данните на НИМХ.Областите с предупредителен код са София град, София област, Благоевград, Кюстендил, Перник, Пловдив, Пазарджик, Стара Загора, Сливен, Плевен, Велико Търново, Габрово, Търговище, Ловеч, Русе, Видин, Враца и Монтана.Най-силен вятър с пориви до 22-24 м/сек. се очакват в областите Русе, Велико Търново, Плевен, Враца, Монтана и Видин.Ветрове със сила 20-22 м/сек. се очакват в София град и София област, Благоевград, Пловдив, Пазарджик, Стара Загора, Сливен, Ловеч и Габрово.Минималните температури ще бъдат между 5 и 12 градуса, като най-високите се очакват по Черноморието, а най-ниските - в София и Благоевград. Максималните ще са между 9 и 18 градуса.", "date": "2019.05.06", "title": "Силен вятър и жълт код в първия работен ден"}
{"url": "https://offnews.bg/obshtestvo/papata-v-rakovski-ne-lepete-etiketi-i-obichajte-nezavisimo-ot-etnosa-702687.html", "text": "Папа Франциск посети град Раковски, който е най-голямото средище на католици в страната, където даде и първо причастие на 242 деца, предаде БНР.„Вие дойдохте от всички краища на тази земя на розите, за да участвате в празника. Сигурен съм, че никога не ще го забравите, да празнуваме, да ликуваме в името на Исус“. Папата отправи към тях пожелание за живот, изпълнен с щастие и радост. Накара ги да повтарят след него: „Бог е нашият баща“, „Исус е нашият брат“, „Църквата е нашата майка и нашето семейство. Ние сме приятели, ние сме братя, а нашият закон е любовта“. И още от призива му към децата: „Нашият закон е любовта. Сега Исус ще дойде във всеки един от нас. Искайте днес от Исус за вашето семейство, за вашите родители, за вашите приятели“, бяха думите на главата на Римокатолическата църква, произнесени на български език.„Независимо от етническата принадлежност да обичаш някого, да обичаш хората, без да лепиш етикети. Господ е неличим оптимист. Винаги се стреми да разчита на нас, да ни води напред. Оптимистите създават надежда в общността, песимистите рушат всичко\", допълни той. Папата поясни, че „трябва да преминем от културата на прилагателните към културата на съществителните. Не е проблем, че хората се карат, ако се помирят до вечерта. Никога не завършвайте деня с война\", призова папа Франциск и добави, че „мир се създава и с един жест на любов“.Събралото се множество прие развълнувано думите на светия отец. Това е първият път в историята на Раковски, когато папа идва там. Специално по случая медицинската сестра Мая Гиева пя на Светата литургия: „Не мога да опиша емоцията – толкова чувства бушуват в мен. Тази емоция, която преживях от вчера, и тази, която ми предстои, не може да се опише с думи. Най-вече се чувствам благословена, че бях близо до Светия отец, че пях, че бях част от тази тържествена служба, която беше в София, и най-вече, че ми предстои отново, в Раковски. През 2014 година бях във Ватикана и тогава не можах да го зърна, но вчера в София беше на пет метра от мен! Погледнах и видях един мил, добър човек, който дарява с усмивка всички хора, до които се докосва! На пет метра от мен! Поздрави хора и благослови! Затова се чувствам благословена“.Поклонническото пътуване на папа Франциск в България завършва тази вечер в София, където той ще отправи своето послание за мир към целия свят, заедно с представители на различни вероизповедания.Във вторник сутринта папа Франциск заминава за Северна Македония, но с това не завършва обиколката му из Балканите, тъй като в края на май той ще посети Румъния.", "date": "2019.05.06", "title": "Папата в Раковски: Не лепете етикети и обичайте независимо от етноса"}
{"url": "https://offnews.bg/sviat/patnitci-sa-zasneli-nachaloto-na-pozhara-na-katcnalia-avarijno-samolet-702648.html", "text": "Пътници са заснели началото на пожара на кацналия аварийно самолет в Москва, който стана причина за смъртта на 41 души, сред които поне две деца. Пътническият самолет \"Сухой Суперджет 100\", пътуващ от Москва за Мурманск кацна на летище \"Шереметиево\" снощи след само 30 минути във въздуха. Видео, заснето в момента на кацането на самолета, беше публикувано в YouTube. На кадрите се вижда, че огънят е обхванал крилото на самолета. Чува се, че започва паника сред пътниците, но има и призиви за запазване на спокойствие и насочване на пътниците към аварийните изходи. Според следователи причина за трагедията е, че резервоарът се е запалил при приземяването.От 78 души на борда, включително членове на екипажа, са оцелели 37 души, съобщи Руският следствен комитет в изявление. Ранените са настанени в болници.От Следствието не обявиха какви са според тях причините за случилото се и посочиха, че ще дадат повече информация след края на разследването. Според местни медии пилотът на самолета е изпратил най-малко един сигнал за помощ след излитане. Според други информации самолетът е бил ударен от мълния.Службата за радарно проследяване показа, че самолетът е направил два кръга над Москва преди да кацне аварийно след само 30 минути във въздуха. Президентът Владимир Путин и премиерът Дмитрий Медведев изказаха своите съболезнования и наредиха пълно разследване на злополуката.В Мурманск беше обявен тридневен траур. Останкинската телевизионна кула в Москва угасна в памет на загиналите.Руските информационни агенции съобщиха, цитирани от БТА, че кацналият аварийно самолет е произведен през 2017 г. и е бил обслужен през април т.г.\"Сухой Суперджет 100\" е първият нов пътнически самолет, разработен след разпадането на Съветския съюз. Той се използва за кратки разстояния и бе одобрен за полети през 2011 г. Държавната авиокомпания \"Аерофлот\" обяви покупката на 100 самолета от този тип в края на 2018 г.Самолет \"Сухой Суперджет\" се разби в Индонезия през 2012 г., при което загинаха всичките 45 души на борда. Като причина за инцидента тогава бе посочена човешка грешка.Руски официални представители заявиха, че засега е рано да се говори за спиране от полети на този вид самолети.", "date": "2019.05.06", "title": "Пътници са заснели началото на пожара на кацналия аварийно самолет в Москва (видео)"}
{"url": "https://offnews.bg/obshtestvo/niama-danni-za-postradali-balgarski-grazhdani-pri-pozhara-na-samolet-v-702656.html", "text": "Няма данни за пострадали български граждани при инцидента с пожар на борда на пътническия самолет „Сухой Суперджет 100\", извършил аварийно кацане на московското летище \"Шереметиево\", съобщи външно министерство, позовавайки се на информация от посолството ни в Москва.При пожара загинаха 41 души, сред които две деца, от общо 78 души на борда.По информация на летището екипажът на самолета, пътуващ от Москва за Мурманск, е съобщил за неизправност след излитането и е решил да се върне на \"Шереметиево\". Самолетът е извършил аварийно кацане, след като на борда му е избухнал пожар, заяви пресслужбата на летището.Консулът ни в Москва Николай Панайотов е осъществил контакт с международния отдел на Министерството на извънредните ситуации в Руската федерация. Оттам категорично е потвърдено, че няма пострадали или загинали български граждани при инцидента на 5 май. Мисията ни поддържа непрекъснат контакт с руските власти.Летище \"Шереметиево\" работи в щатен режим. Полетите към София не се пренасочват към други московски летища.При необходимост от съдействие българските граждани могат да се свържат с посолството ни в Москва на: Дежурен телефон в работно и извън работно време: +7 495 234 0226.", "date": "2019.05.06", "title": "Няма данни за пострадали български граждани при пожара на самолет в Москва"}
{"url": "https://offnews.bg/sviat/okonchatelno-novi-izbori-v-istanbul-na-23-iuni-702692.html", "text": "Висшият изборен съвет в Турция реши да касира вота в Голямата община Истанбул и насрочи нови избори на 23 юни.Решението е взето с мнозинство от 7 срещу 4 гласа. Лидерът на опозиционната Републиканска народна партия /РНП/ Кемал Кълъчдароглу свика спешно заседание на ръководството в централата. Кандидатът на РНП Екрем Имамоглу, който спечели вота на 31 март, ще трябва да върне удостоверението, с което зае кметския пост.Няма да има промени в избирателните списъци или в мястото на секционните комисии, ще се състезават същите кандидати за кметове в Голямата община – този на управляващата Партия на справедливостта и развитието Бинали Йълдъръм и Имамоглу от РНП. Решението на Висшия изборен съвет е окончателно и не подлежи на обжалване. До него се стигна след атаката от възражения от страна на хората на Реджеп Ердоган.Депутатът от РНП Мехмет Бекяроглу определи това решение като скандално. „Това е позор, това е екзекуция на закона. Демокрацията в Турция понесе голям удар“, написа той в Туитър. Колегата му Махмут Танал определи решението като „черна следа в историята на политиката и правото“, но изрази увереност, че опозицията пак ще победи. След това решение валутният курс скочи до 6,14 лири за 1 долар при 6,04 към обед.", "date": "2019.05.06", "title": "Окончателно: Нови избори в Истанбул на 23 юни"}
{"url": "https://offnews.bg/sviat/izrael-i-palestintcite-postignaha-sporazumenie-za-prekratiavane-na-oga-702650.html", "text": "Постигнато е споразумение за прекратяване на огъня, който доведе до смъртта на поне 24 палестинци и четирима израелци, предадоха световни медии.Потвърждението идва от няколко официални палестински представители, както и от телевизионен канал на управляващата ивицата Газа групировка Хамас. Все още няма официално потвърждение от Израел.По информация на източниците Египет е бил посредник за споразумението, което е влязло в сила в 04:30 ч. тази сутрин.Армията на Израел съобщи, че над 600 ракети и други снаряди са били изстреляни в тяхна посока от ивицата Газа от петък насам, в резултат на което четирима израелци са загинали, а други четирима бяха ранени. Израел пък отвърна с въздушен и артилерийски огън, който доведе до смъртта на 23-ма палестинци, в това число две бременни жени и две невръстни деца.Военните действия прекъснаха продължилото един месец затишие, докато лидерите на Хамас и въоръжената организация \"Ислямски джихад\" бяха в Египет за преговори с посредници, за да бъде възстановен мирът в региона.", "date": "2019.05.06", "title": "Израел и палестинците постигнаха споразумение за прекратяване на огъня"}
{"url": "https://offnews.bg/tenis/grigor-dimitrov-progresira-v-svetovnata-ranglista-702658.html", "text": "Най-добрият ни тенисист Григор Димитров прогресира с три места в световната ранглиста. 27-годишният българин не е участвал в турнири през миналата седмица и запази актива си от 985 точки, но се изкачи до 46-ата позиция в класацията на АТП.Лидер остана шампионът от Откритото първенство на Австралия Новак Джокович с 11160 точки, следван от Рафаел Надал (Испания) със 7765 точки. Швейцарецът Роджър Федерер вече е трети с 5590 точки, като измести Александър Зверев (Германия), който падна до четвърто място с 5565 точки.Григор, който вчера стартира успешно на двойки на турнира Мастърс в Мадрид, днес започва и участието си на сингъл. Той се изправя срещу квалификанта Тейлър Фритц от САЩ.Двубоят е трети в програмата на корт \"Аранча Санчес\" и ще започне след 17.00 часа българско време. Победителят от двубоя ще играе във втория кръг срещу Новак Джокович.", "date": "2019.05.06", "title": "Григор Димитров прогресира в световната ранглиста"}
{"url": "https://offnews.bg/futbol/natcional-mozhe-da-se-ozove-v-dinamo-kiev-702652.html", "text": "Халфът на Арсенал (Тула) и националния отбор Георги Костадинов може да смени клубната си принадлежност от лятото. 28-годишният футболист прави силен сезон с \"артилеристите\", които са приятната изненада в руската Премиер лига, а интерес към него не липсва.Сред клубовете, които следят изявите на българина, е и Динамо (Киев), информира Спортал. Легендата на украинския гранд Александър Заваров е присъствал на двубоя между Арсенал и Локомотив (Москва) в събота, спечелен от отбора на Костадинов с 2:0. Селекционерът на Динамо е наблюдавал именно Костадинов, който бе титуляр и получи жълт картон. Новината за интереса на Динамо към Георги Костадинов бе потвърдена и от журналиста Игор Бурбас.Бившият футболист на Нефтохимик (Бургас), Черноморец (Поморие), Лудогорец, Берое, Левски и Макаби (Хайфа) е бил гледан и в мачове на националния отбор. През сезона Костадинов има 23 мача и 1 гола за Арсенал, а тимът му е в серия от 10 мача без загуба през календарната година и има съвсем реални шансове да се класира за пръв път в историята си за евротунирите. Съставът на Игор Черевченко е 6-и в Премиер лигата три кръга преди края на сезона, а освен това е на полуфинал за Купата на Русия.Дали българинът ще бъде привлечен от Динамо (Киев) зависи и от това кой ще е треньор на украинския колос. В момента начело на тима е Александър Хацкевич, но той може да бъде заменен на поста от спортния директор Алексей Михайличенко.Динамо не е ставал шампион от 2016 година, а това няма да се промени и този сезон, защото отборът изостава с 9 точки от Шахтьор (Донецк).", "date": "2019.05.06", "title": "Национал може да се озове в Динамо Киев"}
{"url": "https://offnews.bg/obshtestvo/papa-frantcisk-kam-bezhantcite-patiat-vi-ne-e-lesen-i-e-izpalnen-s-bo-702654.html", "text": "Във втория ден от визитата си у нас папа Франциск беше на посещение в бежанския център във \"Враждебна\", където беше посрещнат със специално подготвена от децата в лагера програма. \"Много ви благодаря за гостоприемството! Благодаря на децата за техните толкова хубави песни! Те са тези, които носят радост във вашия път, който е изпълнен с болка, защото е трябвало да напуснете родината си и да търсите друга. Но винаги остава надеждата. Днес светът е изпълнен с емигранти. И техният път е един кръст\", каза папата.\"Желая всичко добро на вас и на вашите сънародници, които сте оставили в родината си! Господ да ви благослови! Молете се за мен!\", допълни той.Децата в бежанския център изпяха български детски песни на папата и му подариха саморъчно изработени картички и подаръци. Папа Франциск често се изказва в защита на бежанците и критикува политиците, насаждащи омраза срещу тях. Призив за подкрепа на мигрантите той отправи и в рамките на речта си след срещата с президента Румен Радев. \"И на вас, които познавате драмата на емиграцията, бих си позволил да ви предложа да не затваряте очите, сърцето и ръката си - както е и във вашата традиция - към тези, които чукат на портите ви\", каза той.След срещата със семействата в бежанския център във \"Враждебна\" папата отпътува за град Раковски, където ще има литургия с първо причастие за около 250 български деца. В града Светият отец ще се срещне и с представители на католическата общност у нас. ", "date": "2019.05.06", "title": "Папа Франциск към бежанците: Пътят ви не е лесен и е изпълнен с болка, но има надежда (снимки)"}
{"url": "https://offnews.bg/vodni/legendarna-konkurentka-na-rumi-nejkova-startira-29-i-sezon-v-grebaneto-702662.html", "text": "Легендарната гребкиня на Беларус Екатерина Карстен ще стартира 29-ия си състезателен сезон в България на първата Световна купа, която ще се проведе в Пловдив от 10 до 12 май.Това съобщава сайтът на Международната федерация по гребане (ФИСА) в превюто си за състезанието. Карстен е заявена в скифа, след като на Световното първенство у нас през миналата година представи страната си в четворката скул.В уникалната си състезателна кариера Карстен има две олимпийски титли, сребърен и два бронзови медала в женския скиф. Петкратна световна и двукратна европейска шампионка. Беларускинята е родена на 2 юни 1972 г. и на Световната купа в Пловдив ще бъде на почти 47 г.Тя е добре известна на българската публика заради епичното си съперничество с нашата Румяна Нейкова. На Олимпийските игри в Сидни през 2000 г. Карстен печели титлата след съмнителен фотофиниш, след чието разчитане е определена за шампион за сметка на българката. В Атина през 2004 г. Карстен е втора, а Руми – трета. Големият реванш за Нейкова е през 2008 г., когато печели златен олимпийски медал, а Екатерина остава с бронз.Беларускинята преследва участие на 7-ми Олимпийски игри. В България ще гребе и олимпийската шампионка в скифа от Лондон 2012 Мирка Кнапкова от Чехия. \"Това е сблъсък, който си заслужава да видите\", отбелязва сайтът на ФИСА.Финалното решение на Българската федерация по гребане е да участваме със 7 лодки на Световната купа, като част от състезателите са в младежка възраст и за тях стартовете ще бъдат основно за трупане на опит.В Пловдив ще ни представляват европейската шампионка за жени до 23 години Десислава Георгиева, Мадлен Маркова и Кристиан Василев на скиф, двойките скул Станимир Халаджов/Рангел Кацарски и Николай Георгиев/ Георги Чавдарски, както и Лазар Пенев и Антоанета Караиванова на скиф лека категория. От състезанието заради контузия в ръката отпадна европейският шампион и бронзов медалист от Световно първенство за младежи Борис Йотов, който през миналата година участва на шампионата на планетата в Пловдив в двойка скул с Кристиан Василев. Заявки са подадени от гребци от 24 държави.", "date": "2019.05.06", "title": "Легендарна конкурентка на Руми Нейкова стартира 29-и сезон в гребането"}
{"url": "https://offnews.bg/sviat/pilotat-na-avariralia-samolet-na-aeroflot-zagubihme-radiovrazka-zarad-702688.html", "text": "Руски медии цитираха пилот на самолета на Аерофлот, който снощи избухна в пламъци при аварийно кацане в Москва, че машината е била без радиовръзка заради удар от мълния, предаде Асошиейтед прес, цитирана от БТА.При пожара след кацането загинаха 41 души от общо 78 на борда.Самолетът Сухой SSJ100 излетял за Мурманск по време на буря, но бързо се върна за аварийно кацане.Пилотът Денис Евдокимов беше цитиран от телевизия \"Звезда\" и в. \"Комсомолская правда\" да казва, че \"заради мълнията загубихме радиовръзка и преминахме в режим на минимално пилотиране, т.е. без компютър, както е обичайно, а директно. В авариен режим\".\"Успяхме да възстановим радиовръзката на честотата за спешни случаи, но за кратко и с прекъсвания. Успяхме да кажем няколко думи и после връзката изчезна\", добавя пилотът.Според бордния командир причина за пожара е твърдото кацане и това, че резервоарите на машината са били пълни.Държавната телевизия цитира стюардесата Татяна Касаткина, че \"излетяхме, влязохме в облак, имаше силна градушка и в този момент имаше изпукване и някакво проблясване, като електричество\".Руският министър на транспорта Евгений Дитрих каза днес, че от обгорелите останки на летище Шереметиево са извадени 41 тела. Шестима души са оцелели и са в болница.На страницата си в социалната мрежа \"ВКонтакте\" кметът на Москва Сергей Собянин написа, че станалото е \"ужасна трагедия\" и трима от загиналите са московчани, допълва БТА.", "date": "2019.05.06", "title": "Пилотът на авариралия самолет на Аерофлот: Загубихме радиовръзка заради мълния"}
{"url": "https://offnews.bg/politika/vazrazhdane-za-papata-ne-priemame-prizivi-za-tolerantnost-kam-isliami-702657.html", "text": "Партия Възраждане излезе с политическа декларация, в която разкритикува някои от посланията на папа Франциск по време на посещението му у нас.Според формацията, оглавявана от Костадин Костадинов, при посещението на римския епископ в България са направили потресаващо впечатление \"гротескното чуждопоклонничество, демонстрирано от родната политическа класа, медиите, наблюдателите и анализаторите\".От Възраждане категорично заявяват, че не приемат призивите на папата за повече толерантност към нелегалните мигранти.Ето и цялата позиция на партията:", "date": "2019.05.06", "title": "Възраждане за папата: Не приемаме призиви за толерантност към ислямистките нашественици"}
{"url": "https://offnews.bg/futbol/mesi-napravi-selektciata-v-barselona-702664.html", "text": "Мегазвездата на Барселона Лионел Меси е дал на ръководството на каталунците списък с играчи, които иска да бъдат привлечени през лятото, твърди \"Дон Балон\".31-годишният аржентинец иска подсилване в състава на три от позициите - вратар, централен защитник и нападател. Списъкът на меси включва стража на Аякс Андре Онана, съотборника му в защита Матийс де Лихт, а за нападател предложенията му са две - Лука Йович от Айнтрахт и Ървинг Лозано от ПСВ.Каталунците вече привлякоха един футболист от Аякс - Френки де Йонг, който ще се присъедини към тях след сезона. Утре Барселона излиза в реванш от полуфиналите на Шампионската лига срещу Ливърпул на \"Анфийлд\".В първата среща Меси и компания спечелиха с 3:0. В другия полуфинал играят Аякс и Тотнъм в сряда. Холандците победиха с 1:0 в Лондон и излизат като фаворит за продължаване напред на \"Йохан Кройф Арена\".", "date": "2019.05.06", "title": "Меси направи селекцията в Барселона"}
{"url": "https://offnews.bg/sviat/rusia-mozhe-da-napusne-konventciata-po-pravata-na-choveka-702674.html", "text": "Постоянният представител на Кремъл при Съвета на Европа Иван Солтановски не изключва възможността Русия да се оттегли от Европейската конвенция по правата на човека и от СЕ, ако не се постигне компромис.„Ние разглеждаме всички варианти за развитие на събитията, в това число и от гледна точка на външнополитическите последствия както за Русия, така и за международните отношения на Европейския континент“, казва той в интервю за РИА Новости. Той подчертава, че Москва не съжалява за членството си в СЕ, защото опитът на този съвет е помогнал „да се модернизира руската правна система, да се хуманизират съдопроизводството и наказателната система, да се интегрира руското образование в европейското пространство“.„Руската федерация влезе в европейското правно пространство, в рамките на което успяваме с по-голяма ефективност да решаваме много трансгранични проблеми, с които се сблъскват повечето от страните на континента като наркотрафика, тероризма, прането на пари и неконтролируемата миграция“, коментира Солтановски.През 2014-2015 г. руските парламентаристи бяха лишени от редица права в ПАСЕ заради позицията за Крим. Москва прекрати участията си в заседанията, а през юни 2017 г. преустанови плащанията на вноските си и постави условието, че ще ги възобнови, когато всички пълномощия на делегацията в ПАСЕ се възстановят напълно. Руската страна обаче продължи работата си по ратифицирането на конвенционни документи. Впоследствие ПАСЕ призна, че мерките на Москва са довели до финансови трудности – наложило се бюджетът на организацията да бъде замразен на 9%, а дефицитът съставил 1,5 млн.евро.Генералният секретар на СЕ Турбьорн Ягланд обвини Москва в нарушаване на устава, според който една страна може да бъде изключена от организацията, ако в продължение на 2 години не плаща членския внос. За Русия този срок ще настъпи в края на 2019 г. На априлската сесия мнозинството в асамблеята прие резолюция, с която призова Русия да сформира своя делегация и също да заплати вноските си в бюджета на СЕ. Говорителката на външното министерство Мария Захарова отбеляза, че Русия може да участва в заседанията на ПАСЕ само при условията на пълноправното членство.На 5 май се навършват 70 години от създаването на Съвета на Европа.", "date": "2019.05.06", "title": "Русия може да напусне конвенцията по правата на човека"}
{"url": "https://offnews.bg/zvezdi/muzikantite-ot-queen-veche-sa-po-bogati-ot-britanskata-kralitca-702665.html", "text": "Живите членове на легендарната група Queen станаха по-богати от британската кралица. След излизането на филма \"Бохемска рапсодия\" състоянието им се оценява на 445 млн. паунда, а това на кралица Елизабет II - на 370 млн. паунда, обяви The Times, позовавайки се на ежегодния списък с най-богатите хора в страната, който ще бъде публикуван след дни. Филмът донесе на Брайън Мей, Роджър Тейлър и Джон Дийкън по 25 млн. паунда. В световен мащаб филмът спечели около един милиард паунда. Състоянието на китариста Брайън Мей се оценява на 160 млн. паунда, това на барабаниста Роджър Тейлър - на 155 млн. паунда, а на бас китариста Джон Дийкън - на 130 млн. паунда.От 1989 до 1994 г. британската кралица заемаше първото място в списъка с най-богатите британци. След това обаче бяха променени критериите за съставянето на списъка - вече не се вземат предвид стойността на притежаваните недвижимо имущество и произведения на изкуството, тъй като те реално не са притежание на кралицата. ", "date": "2019.05.06", "title": "Музикантите от Queen вече са по-богати от британската кралица"}
{"url": "https://offnews.bg/sviat/svetovnite-medii-papa-frantcisk-prizova-bedna-vrazhdebna-balgaria-da-702659.html", "text": "Това са акцентите в световните медии при отразяването на посещението на папа Франциск у нас, като някои от статиите са написани в сътрудничество с български журналисти.Вчера папа Франциск пристигна у нас за двудневно посещение. Той призова България да не затваря сърцето си към мигрантите, които търсят подслон в Европа, за да избягат от войната и мизерията в страните си.\"До всички българи, които са запознати с драмата на емиграцията, с цялото ми уважение ви призовавам да не затваряте очите, сърцата и дланите си - в унисон със своите традиции - до тези, които чукат на вратата ви\", заяви той.\"Ню Йорк Таймс\" пише, че папата е отправил посланието си пред една от \"най-враждебните към мигранти\" нации на континента, поставяйки се в остра опозиция и с правителството, и с църквата. Те отбелязват, че папата за първи път отправя подобен призив в държава с толкова малък брой католици, която толкова ясно се разграничава от подобни позиции. \"Вашингтон пост\" набляга на факта, че \"център-дясната проевропейска управляваща коалиция\" съдържа три националистически, антимиграционно настроени партии, които предвождат враждебните нагласи на населението.\"Правителството призова Европейския съюз да затвори границите си за мигранти и прекъсна достъпа през границата си с Турция с ограда от бодлива тел\", пишат от изданието. Американската медия Ей Би Си също отбеляза призива на папата и коментира задълбочаващата се демографска криза в страната.\"Държавата губи населението си по-бързо от всяка друга нация според доклади на Обединените нации. Настоящият брой жители е 7 милиона, но се очаква да спадне на 5,4 млн. до 2050 г. и до 3,9 млн. до края на века\", коментират от изданието.Радио \"Свободна Европа\" посочва, че папата е бил приет \"студено\" в страната ни и че отношението към Римокатолическата църква у нас е по-скоро негативно.\"Папа Франциск се опита да преодолее напрежението между православния и римокатолическия клонове на християнството, включително и с историческата си среща през февруари 2016 г. с патриарх Кирил, главата на Руската православна църква, в Куба. Въпреки това Светия синод на Българската православна църква отказа всякаква възможност да се помоли заедно с папата\", пишат те.  \"Дойче веле\" също отбеляза посещението на папата у нас с подобен акцент. Те съобщават, че папа Франциск е призовал българите да отворят сърцата и домовете си към \"добронамерените мигранти\" и да осъзнаят, че бягат от война и бедност, за \"да намерят нови възможности или поне безопасност\". \"Вашата земя винаги е била мостът между Изтока и Запада\", цитират го те, допълвайки, че намеква за бежанската криза, в която милиони хора бягат от война в Близкия изток и северноафриканските държави, за да потърсят подслон в Европа. ", "date": "2019.05.06", "title": "Световните медии: Папа Франциск призова бедна, враждебна България да отвори сърцето си за мигрантите"}
{"url": "https://offnews.bg/sviat/ankara-sasht-da-ne-se-praviat-na-svetoven-sadia-702685.html", "text": "Турското външно министерство отговори остро на призива на САЩ Анкара да прекрати морските сондажи в изключителната икономическа зона на Кипър.Призивът на САЩ по въпроса за проучванията в акваторията на Кипър е неконструктивен, неприемлив и не съответства на нормите на международното право, съобщи министерството в сайта си. Отбелязва се, че от 2004 г. Турция ясно изразява позицията си за континенталния шелф в източната част на Средиземно море.„Всички споразумения за разграничаването на изключителната икономическа зона, подписани от гръцки Кипър, са невалидни от гледна точка на Турция и Турската република Северен Кипър. Анкара информира световната общност за своята позиция, като акцентира на факта, че едно от споразуменията, сключени от гръцки Кипър, засягат правата на Турция върху континенталния шелф в Средиземно море. Ясната си позиция по въпроса за шелфа Анкара обяви и на ниво ООН“, се посочва в съобщението.Освен това, според външнополитическото ведомство на Турция, процесът на очертаване на границите по дъното на Средиземно море още не е завършен от страните в региона. Подчертано е, че са неприемливи опитите на трета страна да определя границите на морското дъно и да се поставя „в ролята на международен съд“. „В своята позиция Вашингтон се опира на измислиците за това, че гръцки Кипър има някакви права върху дадена част от Средиземно море. И тук се игнорира фактът, че няма договор за справедливото определяне на морската зона на Кипър“, е подчертано още в съобщението. Отбелязва се, че изявлението на Държавния департамент на САЩ за сондажите на Турция в континенталния шелф на Кипър „не отразява действителността“.В предупреждението на Вашингтон се посочва, че САЩ са сериозно обезпокоени и смятат за провокационно решението на Турция да започне морски сондажи в изключителната икономическа зона на Кипър, и настояват тези операции да бъдат спрени. „Тази стъпка е твърде провокационна и е свързана с риска от засилване на напрежението в региона. САЩ призовават властите в Турция да прекратят тази дейност, а всички страни – към здравомислие“, заяви официалният представител на държавния департамент Морган Ортагус. В края на миналата седмица ЕС обяви, че е сериозно обезпокоен от турските планове за сондажи, а Атина и Никозия осъдиха решението на Анкара.В шелфа и в изключителната икономическа зона на Кипър са открити големи залежи на природен газ. През 2011 г. американската компания „Нобъл енерджи“ откри залежи от около 140 милиарда кубически метра. Анкара оспорва границите на изключителната икономическа зона на Кипър и изпрати в района кораба „Фатих“, който от събота сутринта се намира в изключителната зона. Турция не се отказва от намеренията си сондажите да продължат 4 месеца до 3 септември.Вчера Кипър заплаши турския сондажен кораб „Фатих”, който се намира край острова в готовност да започне сондажи за газ, с издаването на международна заповед за арест. Никозия има пълната подкрепа на Европейския съюз, Гърция, Русия, Египет в предизвиканата от Турция нова ескалация на напрежение, предаде БНР. В радиопредупреждение Кипър призова „Фатих” и придружаващите го кораби незабавно да прекратят незаконните си действия в изключителната икономическа зона и континенталния шелф на страната, тъй като техните операции са в нарушение на международното право и процедурите за морска безопасност. Посланието е отправено и към всички лица и компании, които подпомагат незаконните действия на „Фатих”.Турският сондажен кораб „Фатих” от събота се намира на около 60 км западно от острова, където Анкара обяви, че ще започне сондаж за газ и издаде незаконен навигационен телекс за тази територия от 3 май до 3 септември. Кипър има изключителни икономически права върху този район. Правителството в Никозия осъди незаконните действия на Турция и предприема срещу нея всички действия на правно, политическо и дипломатическо равнище.", "date": "2019.05.06", "title": "Анкара: САЩ да не се правят на световен съдия"}
{"url": "https://offnews.bg/futbol/zuma-futbolat-e-naj-trudnoto-izkustvo-702669.html", "text": "Живата легенда на Локомотив Пловдив Христо Бонев говори пред \"Канал 3\", че е падение град като Пловдив да няма стадион, който да приеме финала.Той говори и за предстоящата решаваща среща между \"черно-белите\" и градския съперник Ботев, която ще реши новия носител на Купата на България.\"\", каза Зума.", "date": "2019.05.06", "title": "Зума: Футболът е най-трудното изкуство"}
{"url": "https://offnews.bg/snukar/dzhad-tramp-se-priblizhi-do-titlata-v-krusibal-702655.html", "text": "Джъд Тръмп се приближи до първа титла от световното по снукър, след като поведе с 12:5 фрейма срещу Джон Хигинс във финала в \"Крусибъл\".В първата сесия двамата завършиха наравно, но във вечерната Асото в колодата взе осем последователни фрейма и се приближи на шест партии от мечтания трофей. Тръмп игра за титлата и през 2011 година, но тогава загуби от Хигинс с 15:18, за когото това беше четвърти и последен триумф.Хигинс направи сенчъри брейк от 125 точки и поведе с 5:4 във вечерната сесия, но това се оказа последният фрейм на сметката на великия шотландец. Тръмп дръпна в резултата чрез серия от 135, после наказа грешките на съперника и продължи да трупа аванс.Нов сенчъри от 114 го изведе до 8:5, а после други големи серии от 71, 58 и 70 му позволиха да поведе изключително убедително.Двамата достигнаха до финала по различен начин. Хигинс отстрани драматично със 17:16 Дейвид Гилбърт, докато Тръмп беше убедителен срещу Гари Уилсън и се наложи със 17:11, като се откъсна във втората сесия.", "date": "2019.05.06", "title": "Джъд Тръмп се приближи до титлата в Крусибъл"}
{"url": "https://offnews.bg/obshtestvo/zhalt-kod-v-11-oblasti-zaradi-silen-dazhd-702642.html", "text": "Жълт код заради обилни валежи и гръмотевици е обявен в 11 области на страната, съобщи Националният институт по метеорология и хидрология. Жълт код е обявен в областите Перник, София-град, София-област, Враца, Плевен, Ловеч, Габрово, Стара Загора, Велико Търново, Търговище и Русе.Облачността над страната ще е значителна, като на много места ще превали и прегърми. На места ще има и градушки. Вятърът ще е от запад-северозапад и с него ще нахлува по-студен въздух. В Източна България почти през целия ден вятърът ще се задържи от юг и ще бъде умерен до силен. Минималните температури ще са между 9 и 14 градуса, максималните на повечето места - между 17 и 22 градуса, в София около 16 градуса. Атмосферното налягане ще е значително по-ниско от средното за месеца, като в следобедните часове ще започне да се повишава. Над Черноморието ще има разкъсана облачност, намаляваща до слънчево. На отделни места ще превали слаб дъжд. Ще духа умерен южен вятър. Максималните температури ще са между 17 и 22 градуса. Температурата на морската вода ще е 14-15°. Вълнението на морето ще бъде 2-3 бала.Над планините също облачността ще е значителна с валежи и гръмотевици. Ще духа умерен и силен югозападен вятър, който вечерта ще започне да се ориентира от запад. Максимална температура на 1200 метра ще е около 11°, на 2000 метра - около 4°.През нощта срещу вторник северозападният вятър ще се усили. Валежите ще намалеят и в повечето райони ще спрат.", "date": "2019.05.06", "title": "Жълт код в 11 области заради силен дъжд"}
{"url": "https://offnews.bg/obshtestvo/s-tarzhestven-vodosvet-na-bojnite-znamena-zapochna-otbeliazvaneto-na-d-702660.html", "text": "Тържествен водосвет на бойните знамена и знамената светини на Българската армия беше отслужен днес по повод на Деня на храбростта и празник на армията - 6 май.Ритуалът, посветен на християнския празник Гергьовден, който се чества като празник на Българската армия, отслужи Мелнишкият епископ Герасим с молитвеното участие на патриарх Неофит, съобщи БТА.В ритуала участваха представителни формирования на Националната гвардейска част и знаменен взвод със Самарското знаме, щандарта на Първи конен полк, знамето на 30-ти пехотен Шейновски полк, знамето на 23-ти пехотен Шипченски полк, знамето на 15-ти пехотен Ломски полк, знамето на 13-ти пехотен Рилски полк, знамето на 6-ти пехотен Търновски полк и знамето на 25-ти пехотен Драгомански полк.Президентът и върховен главнокомандващ на въоръжените сили Румен Радев прие строя на почетния караул. Държавният глава поднесе венец на Паметника на Незнайния воин. Беше изпълнен националният химн от гвардейския духов оркестър.Ритуалът завърши с тържествен марш на гвардейците, а след водосвета започна традиционният военен парад за празника на площад \"Княз Александър Първи\".Сред присъствалите на водосвета бяха председателят на Народното събрание Цвета Караянчева, вицепрезидентът Илияна Йотова, вицепремиерът и министър на отбраната Красимир Каракачанов, началникът на отбраната генерал Андрей Боцев, омбудсманът Мая Манолова, столичният кмет Йорданка Фандъкова, бившият премиер Симеон Сакскобургготски, политици, депутати, висши военни, дипломати, ветерани, граждани.", "date": "2019.05.06", "title": "С тържествен водосвет на бойните знамена започна отбелязването на Деня на храбростта"}
{"url": "https://offnews.bg/futbol/liupko-petrovich-podgotvia-taktikata-na-tcska-za-ludogoretc-702661.html", "text": "Легендарният треньор Люпко Петрович е човекът, който ще подготвя тактиката на ЦСКА в мачовете до края на сезона, пише \"Тема спорт\". Официално наследникът на подалия оставка Любослав Пенев Добри Митов дава указанията по време на мачовете, но сърбинът е треньорът в \"сянка\".Преди гостуването на Черно море във Варна камерите уловиха близо 5-минутен разговор между двамата, в който носителят на КЕШ с Цървена звезда от 1991 година даваше указания на по-младия си колега.Петрович зае място на скамейката по време на срещата, докато другият консултант на \"червените\" Димитър Пенев изгледа мача от трибуните.ЦСКА надви Черно море в типичния стил на Петрович - с контраатаки. Подходът на сърбина за сблъсъка с Лудогорец най-вероятно ще бъде същият. \"Червените\" няма да се хвърлят сляпо в атака, въпреки че трябва да гонят успех с два гола разлика.В същото време стана ясно, че в Лудогорец не са доволни от работата на треньора Стойчо Стоев. В последните два кръга разградчани спечелиха едва една точка, като бяха надиграни от Черно море и Берое. Напрежението се прояви и при избухването на Марселиньо заради смяната му на \"Тича\".Преди мача в събота на \"Българска армия\" Лудогорец има аванс от три точки, но при загуба с два гола разлика ще бъде свален от върха от ЦСКА.", "date": "2019.05.06", "title": "Люпко Петрович подготвя тактиката на ЦСКА за Лудогорец"}
{"url": "https://offnews.bg/sviat/vzriv-v-himicheski-zavod-v-rusia-trima-dushi-sa-zaginali-702663.html", "text": "Взрив разтърси цех в химически завод в Русия. Инцидентът е станал в завод \"Азот\" в град Березники в Пермския край. Загинали са трима души, поне един е ранен - той е откаран в болница, съобщи РИА Новости, позовавайки се на информация на Министерството на извънредните ситуации. Според министерството взривът е станал по време на ремонтни работи. Няма опасност за служителите и населението на града, уверяват от ведомството.На мястото се извършва оглед, текат разпити на свидетели и се иззема техническа информация. Иззети са и записите от охранителните камери. ", "date": "2019.05.06", "title": "Взрив в химически завод в Русия, трима души са загинали"}
{"url": "https://offnews.bg/politika/tcik-reshi-volia-triabva-da-mahne-natcionalnia-znak-na-vvs-ot-agitatc-702647.html", "text": "Централата избирателна комисия постанови премахване на националния знак на военните въздухоплавателни средства от всички агитационни материали на коалиция \"ВОЛЯ - Българските родолюбци\".На 5 май ЦИК установи, че е налице нарушение на забраната за използване на агитационни материали, които застрашават държавната собственост чрез използването на националния знак на военните въздухоплавателни средства от коалиция \"ВОЛЯ - Българските Родолюбци\".Решението е в отговор на официалния сигнал, който бе изпратен на 4 май от Министерството на отбраната, за неправомерно използване от коалицията на знак за национална принадлежност на Военновъздушните сили. Така ЦИК установи нарушение на забраната за използване на агитационни материали, което накърнява добрите нрави.Ценралната избирателна комисия постанови премахване на националния знак на военните въздухоплавателни средства от всички агитационни материали на коалицията и упълномощи председателя на ЦИК да състави акт за установените нарушения.Реакцията от страна на коалицията не закъсня, като може да се види, че беше сменена корицата на страницата им във Фейсбук към 02:00 ч. тази сутрин.", "date": "2019.05.06", "title": "ЦИК реши: ВОЛЯ трябва да махне националния знак на ВВС от агитационните си материали"}
{"url": "https://offnews.bg/politika/desetki-hiliadi-balgari-mozhe-da-se-okazhat-nelegalni-vav-velikobritan-702641.html", "text": "Десетки хиляди българи може да се окажат нелегално живеещи във Великобритания след Брекзит. Няма да имат право да работят там, да наемат квартира, да пътуват, а децата им - да ходят на училище, ако не придобият нов статут (), който да им даде отново тези права. Мнозина дори не знаят, че такъв им е необходим, за да останат законно в страната, че кандидатстването вече тече (от 30.03.2019 г.) и че за него има краен срок, който е различен в зависимост от това дали Великобритания постигне споразумение с ЕС или не.В Обединеното кралство живеят най-малко 280 хил. български граждани – толкова разполагат с осигурителен номер, задължителен за живущите там, работят и плащат данъци.Нишан работи на терен с българите в Англия. Той ръководи Български център за социална интеграция и култура, създаден преди 5, 6 месеца. Базиран е в Енфийлд - район с много голяма българска общност в Северен Лондон.Този уикенд той е домакин на група, която идва от България и включва кандидатите за евродепутати от БСП Сергей Станишев, Иван Кръстев и Цветелина Пенкова, както и журналисти от София.Те искат да чуят от първа ръка с какви проблеми се сблъскват сънародниците ни в Кралството преди Брекзит. Затова и са организирани срещи с българи, живеещи във Великобритания, а също – с депутати от Лейбъристката партия, с екипа на кмета на Лондон Садик Хан.Всички те се срещат на Фестивала на източноевропейската култура в Енфийлд, в който участват десетки състави и певци, които представят културата на съответната страна чрез народната ѝ музика.Фестивалът, организиран за поредна година, цели да покаже културата на източноевропейците и така да пречупи стереотипите, негативните нагласи към тях, създадени от крайнодесни партии във Великобритания.В институциите ни отдавна са наясно, че българите трябва да кандидатстват и получат нов статут, ако искат да останат законно във Великобритания след Брекзит. Но като че ли не им подават ръка. Липсват разяснителни кампании, няма експертна подкрепа за хората, които се нуждаят от съдействие. Българското посолство – в чиято маза се помещава Българският културен институт, а в чийто гараж е разположена Българската православна църква – по думите на Нишан - едва ли има капацитета да го стори.Какво трябва да направи българската държава?Нейната голяма, дългосрочна цел, а и непосредствената ѝ задача очертава президентът на ПЕС Сергей Станишев след разговорите си в Лондон.„Днес говорихме с много българи. Някои са тук от 5, 10, други са от 15 години. Те са се вкоренили, имат работа, но всички казват горе-долу едно и също: „Направете така, че да можем в България да си намерим работа, да имаме добро заплащане и да бъдем там, в Родината“, споделя той пред журналисти и разяснява:Най-големият капитал на една страна са хората ѝ, но между 1.5 и 2 милиона българи са извън пределите на България и това тежи. Все повече фирми, които искат да инвестират у нас, се препъват в липсата на достатъчно и добре подготвени хора, които да наемат. Но \"в свят без граници не можеш да задържиш никого насила на територията си, ако реалността, която му предлагаш, е мизерия\", казва Станишев.Той е убеден, че „българските посолства трябва да бъдат много подсилени“:„Вижте сегашното им състояние: при 280 хил. българи, които живеят, работят, плащат данъци в Англия, само в Енфийлд те са 40 хил. Техните проблеми не могат да бъдат посрещнати от институциите в сегашното им състояние.“Бюджетът на посолството в Лондон да бъде увеличен многократно – предлага още Сергей Станишев, а също – да се открият още консулски служби във и извън Лондон. Всичко това е необходимо, защото сега посолството няма нито финансовата, нито техническата, нито експертната възможност да обслужва голямата българска общност.Сградата не е пригодна да обслужва почти 300 хил. българи – категоричен е президентът на ПЕС.Брекзит утежнява и един от досега съществувалите проблеми: издаването на лични документи, посочва пък Тони Петкова. Тя е адвокат и работи във Великобритания за организацията за защита правата на европейците във Великобритания след Брекзит , а този уикенд е и сред участниците в срещите с българската общност и кандидати за евродепутати. Казва, че заради Брекзит все повече хора се обръщат към посолството за документи.Петкова уточнява и какви са крайните срокове за получаване на новия статут от българите, за да останат легално във Великобритания след Брекзит:Наскоро тя и колегите ѝ са регистрирали още една организация за помощ към групите в риск, а целта ѝ е да улесни хората в неравностойно положение при преминаването на процедурата.С българската и румънската общност не се работи лесно – през 2017-а кметът на Лондон официално ги идентифицира като общност, която изпитва проблеми с интеграцията си и няма политическо представителство в Ейнфийлд – споделя Нишан. Нито един от 65-те общински съветници не е от Източна Европа. Едва 9% от ползвателите на услугите, предлагани от локалните кметства, са с български корени. Те нямат достъп или не желаят такъв, а причините са, че не владеят езика или просто не се доверяват на властите. Голяма част от българските и румънските граждани са и жертви на трафик. 80% от секс работниците в този район от Румъния или България, посочва Нишан.Сънародниците ни навън обаче са изключително важни за България и държавата ни не трябва да им обръща гръб.Вие сте неразривна част от нашия народ, нашата нация - уверява Станишев българите, дошли на фестивала:", "date": "2019.05.06", "title": "Десетки хиляди българи може да се окажат нелегални във Великобритания след Брекзит"}
{"url": "https://offnews.bg/obshtestvo/chestit-gergiovden-vsiaka-kapka-dazhd-dnes-nosi-zhaltitca-702638.html", "text": "България празнува Гергьовден днес. За имен ден черпят Георги, Гергана, Галя, Генчо, Гинка и Габриела. Името Георги означава земеделец. Според народните вярвания свети Георги и Свети Димитър са си раздели годината по братски - за първия лятото, за втория - зимата. Всяка капка дъжд на Гергьовден носи жълтица, казва още народът ни. В ранните часове на деня се берат билки, росата е здравословна, повеляват обичаите.На трапезата днес традицията изисква да се сложи агнешко месо и зелена салата.Свети Георги е един от най-почитаните светци и мъченици не само у нас, но и в целия християнски свят, почитат го и мюсюлманите. Повечето жития посочват като негово родно място Кападокия, а за място на неговата смърт се сочи град Лид в днешен Израел.Според преданията той е римски войник и християнин. Младият Георги следва пътя на баща си и постъпва на служба в армията, където се проявява като добър войник и бързо се издига във военната йерархия. По това време е разпределен в Никомедия и служи в личната гвардия на император Диоклециан.Според житието му, през 303 г. Диоклетиан издава едикт за систематично преследване на християните в цялата империя. На Георги е заповядано да вземе участие в преследванията, но вместо това той се открива като християнин и критикува решението на императора. Разяреният Диоклетиан нарежда Георги да бъде подложен на мъчения и да бъде екзекутиран като предател.Св. Георги е изобразяван на иконите като конник, убиващ змей, заради чудото, станало близо до град Вирит, днешен Бейрут. Наблизо имало голямо езеро, в което живеел страшен змей. Той често излизал и много хора ставали негова жертва. Когато пък доближавал градските стени, дъхът му отравял онези, които били наблизо и го вдишвали. Гражданите се опитвали да се преборят със звяра неведнъж, но нямали успех. Така един ден те решили да помолят техния владетел за помощ, той пък от своя страна издал заповед, с която разпоредил всеки ден да предават на змея по едно от децата си и тъй да се спасят останалите. Издавайки тази заповед той уверил хората, че когато дойде неговия ред, и той ще предаде дъщеря си на чудовището. И така всеки ден отвеждали на брега на езерото по едно от децата, докато не дошъл ред на дъщерята на управителя. Когато това станало, гражданите поискали от бащата да изпълни думата си. Той заповядал на детето си да облече най-хубавата си премяна и да отиде на брега на езерото.Когато змеят излязъл, се появил св. Георги, яхнал бял кон, и отишъл при девойката. Попитал я защо стои там и плаче, тя му обяснила защо е там и му извикала да бяга. В този час светецът-воин препуснал към змея и го пробол с копието си. После наредил на момичето да върже змея с пояса си и да го завлече в града. Народът, като видял това, се разбягал от страх, но св. Георги им заговорил, да не се страхуват, защото Господ Иисус Христос го е изпратил да ги избави от това зло, за да повярват в него. След тези думи светият войн отрязал с меча си главата на змея, а хората повярвали в Бога и се покръстили. На това място по-късно била съградена голяма църква на името на Божията Майка и друга една на името на св. Георги Победоносец. Тук именно станало и друго чудо. При освещаването на този храм избликнал извор с жива вода, която лекувала много душевно и телесно болни.", "date": "2019.05.06", "title": "Честит Гергьовден - всяка капка дъжд днес носи жълтица"}
{"url": "https://offnews.bg/kultura/majstora-edin-mnogo-visok-vrah-skrit-v-oblatcite-702305.html", "text": "Един ден, пътувайки до Кюстендил, звъннах на приятел да питам за интересно място, което мога да посетя в региона, ако ми остане време.— Какво говориш?! - недоумява той. Непременно да отидеш да видиш Майстора! В центъра, голяма сграда - тип комунистическа, с огромен паметник, питай, всеки ще те упъти. Има римски терми, „Дервиш баня“, „Алай баня“, „Фатих Мехмет джамия“, средновековна отбранителна кула и още доста неща.Навсякъде ходех с новият си любим „Nikon“ и щраках на multi shot в RAW формат, щяло и нещяло като обезумял японски турист. Свърших си работата и хукнах из града на лов за кадри. Имах чудесни находки и някак се настървих за още. За да проникна в интерсни места издирих лелки уреднички да ми отключват, преструвайки се на журналист. Времето напредваше и се сетих, че ще затворят музея и няма да видя Майстора, ако не побързам. Подкупих жена с важна връзка ключове от старата „Дервиш баня“ да ме изчака да видя изложбата и да се върна да си доснимам.Отидох до музея, купих си билетче и влязох. Големи светли помещения, два етажа. Имаше и две експозиции на непознати за мен художници. Погледнах и се стъписах. От отсрещната стена ме гледаха „жътварките“. Досега не бях виждала истинско голямо платно на Майстора. Обикалях час и половина. Времето беше спряло, бях омагьосана. Разпоредителките периодично идваха да ме наглеждат. Нищо не разбирам от рисуване, познанията ми по история на изкуството са ограничени в рамките на общата култура. Като дете се влюбих в книгата „Страдание и възторг“ и поисках да науча всичко каквото мога за Микеланджело. Винаги съм го смятала за нечовек - толкова е велик. Гледах платната на Майстора и изпитах отново онова надигащо се чувство на гордост, че човешко същество може да направи това.Разбрах защо му казват Майстора.Трябваше да тръгвам. Зарекох се скоро да дойда пак. Спомних си за другите художници, на които бяха изложили картини. Помислих си, че щом са в една сграда заедно с Майстора задължително трябва да са много, много добри. Отидох да ги видя и... съжалих. Чувството е все едно - след като си ял с наслада нещо много вкусното, последната ти хапка да се окаже жива жаба. За колкото и способен да се мислиш, каквото и да са ти казвали че си, трябва да си напълно луд да си сложиш нещата до тези на Майстора. Контраста е толкова голям, че се усеща физически, дори от човек като мен, който нищо не разбира.Без особено желание, все още някак зашеметена от въздействието на Майстора отидох да снимам. Жената ме чакаше да отключи и беше абсурдно да не се появя. Преди два часа намирах „Дервиш баня“ за страхотна, имаше жестоки детайли като панти, брави, нитове, и малки бели куполи. Отидох, погледнах, огледах се и не видях нищо за снимане. Чудех се какви са тия глупости, които толкова исках да снимам?! Каква турска баня?! Какви пет лева?! Не можех да се насиля от куртоазия дори да вдигна фотоапарата. Извиних се със спешна работа и подкарах към София.Оттогава всеки път, когато съм командировка до Кюстендил, задължително посещавам галерията, но все не ми оставаше време да отида до родната му къща в село Фролош или още по-близо до село Шишковци, да видя къде е живял.Реших, че това е денят. Попитах галеристките и те ме упътиха до Шишковци. За съжаление от тях научих, че е безсмислено да ходя до село Фролош, защото къщата била паднала и нищо от нея не е останало освен руина. Много се ядосах. Искаше ми се да има някой конкретен виновник с име, фамилия и адрес. И този някой да бъде набит, наказан, осъден, и влачен да дава обяснения защо е оставил родната къща на Майстора да се саморазруши. Колко ли средства е щяло да струва да бъде укрепена и поддържана, за да остане. Докато съседите ни строят история и паметници на културата с итонг и гипс, ние с престъпно безхаберие оставяме нашите, истински да изчезнат. Тъжно, много тъжно. А, най-тъжното е в „ние“... Кои сме тия „ние“ или „те“, „ония“, „идиотите“?„Ако има рай на земята – това е Кюстендилският край със сърце Шишковци“. Тръгнах да видя къде е сърцето на този рай, бомбето, балтона и триножника...Малко, пусто селце. Няма табели, които да водят към къщата и кого да попитам няма. На петдесетина метра забелязах движение. Някакъв човек се качи в стария си опел, запали и се приготви да тръгне. Много чевръсто стигнах до него спирайки почти перпендикулярно.— Извинявайте много, че така ви засякох, но търся къщата на Майстора, знаете ли къде е?— Ето я там!— Къде е там? Онази жълтата или тази след нея?— За какво ви е?— Как за какво ми и е? Дошла съм да я видя!— Добре, изчакайте сега ще ви я отключа.— Ъ... Вие ли...? Вие сте…?— Да... аз.! И човека се усмихна, а аз не можех да се нарадвам на този абсолютно луд късмет.Къщата е на два етажа. Всичко на първия етаж е събрано и запазено и до днес благодарение на шишковчани. Така се бях заслушала в разказа на човека, който стопанисваше къщата на Майстора, че не попитах за името му.Ето какво ми разказа той:На Гергьовден във всяка къща се е клало агне или яре за празника. Шишковчани, толкова са го уважавали, че е било голямата обида, ако Майстора не им влезе в къщата на този ден. Той тръгвал от единия край на селото и не се прибирал до късно вечерта докато не обиколи всички къщи. Не бил пияч. Влизал, сядал, чопвал от агнето, отпивал от чашата и продължавал към следващата къща.Всички в селото знаеха, кога Майстора е продал картина. Той първо отивал в магазина и плащал всички вересии на сиромасите, а после в кръчмата почерпвал всички. Взимал участие във всичко, което се случва в селото. По-честен човек не е имало от него.Когато рисувал от натура в имота на някой, след това отивал и му казвал: Изял съм толкова и толкова череши или друго. Въпреки, че никой не е искал да вземе пари от него, той настоявал и си плащал. Кога харесал некоя мома за модел я питал къде отива да работи и каква и е надницата за деня. Тя ако кажела 20 лв., той и казвал ето ти 40 лв. днеска да си ми модел. Винаги рисувал по две картини, една малка и една голяма. Малката я подарявал на човека, който е рисувал. Шишковчане имат много такива малки картини и ги беха дали тука да са изложени, ама откак стана кражбата и разбиха тука къщата си ги прибраха. Хората може да са в немотия, ама никогаш нема да продадат картина подарена им от Майстора. Всичко тука дето го има е събрано от хора от селото.Майстора подписва договор за пет години да отиде в Америка да рисува. На третия месец обаче се прибира и приятелите, който са го посрещнали на централна жп гара казали:— Абе, Майсторе, какво стана бе, за пет години отиде пък след три месеца се връщаш? Какво стана?— Не мога да живея там, хората са студени, не е като у нас. Няма нищо, което да ме вдъхнови, за да рисувам. Всички картини, които съм обещал ще ги нарисувам, но помолих моя господар да ме остави да се върна в моята столица, от която рисувам. Тогава е казал крилатата фраза: „Ако има рай на земята – това е Кюстендилският край със сърце Шишковци“. Този американец, добър човек се оказа, след смъртта на Майстора безвъзмездно е дал на галерията в Кюстендил над 70 процента от картините му.Майстора е искал като умре да бъде погребан в шишковските гробища, като обикновен шишковчанин и от двете страни на гроба му да бъдат посадени две плодни дръвчета. Когато се разболява е закаран в София и тогава казва на Професор Бобчев „Ако умра искам да бъда погребан в Шишковци“. Обаче след като починал, всичко станало някак много бързо и го погребват в гробищата на Бъкърена фабрика. Професора след двайсетина дни се сеща, какво му е казал Майстора идва в Шишковци и казва на хората. Тогава шишковчани се вдигат, правят една голяма инициатива и отиват в София. Ходили са по всички инстанции, но без успех - не дават и не дават да преместят Майстора. Тогава те правят една делегация и пет човека успяват да влязат при Тодор Живков. Той ги изслушва и дава разрешение тленните му останки да бъдат преместени в село Шишковци.Браво на вас Шишковчани! За мен Майстора е като един много висок самотен връх, почти скрит в облаците. Около него и много под него сякаш няма нищо.", "date": "2019.05.06", "title": "Майстора - един много висок връх, скрит в облаците"}
{"url": "https://offnews.bg/obshtestvo/kakvo-shte-vidim-na-parada-za-denia-na-hrabrostta-702644.html", "text": "По традиция Денят на храбростта и празник на Българската армия – 6 май, ще бъде отбелязан с военен парад в София. Той ще започне в 10.00 ч. на площад \"Княз Александър I\".В него ще участват над 1000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация, съобщиха от Министерството на отбраната.На площада ще премине и ретро техника от времето на Втората световна война, предоставена от колекционери от страната. За първи път в празничния ден жителите и гостите на столицата ще могат да разгледат образци военна техника на Сухопътните войски на статичен показ на ул. \"Княз Александър I\". А който проявява интерес към службата в Българската армия ще може да получи информация на щанда на Централното военно окръжие - част от националната кампания \"Бъди войник\", се казва в съобщението.Военният парад ще бъде командван от заместник-командващия на Съвместното командване на силите генерал-майор Иван Лалов. В парада ще участват Гвардейският представителен духов оркестър с духовите оркестри на видовете въоръжени сили, знаменен взвод на Националната гвардейска част със знамената-светини и 10 представителни блока с бойните знамена на Военна академия \"Георги Стойков Раковски\", Националната гвардейска част, Националния военен университет \"Васил Левски\", 61-ва Стрямска механизирана бригада и 101-ви Алпийски полк – Смолян от състава на Сухопътните войски, на Военновъздушните сили, Военноморските сили, 68-ма бригада \"Специални сили, Мобилната комуникационно-информационна система от състава на Съвместното командване на силите и Служба \"Военна полиция\".При изпълнението на националния химн по време на парада ще бъдат изпълнени 20 артилерийски салюта. В 12.00 ч. пред сградата на Администрацията на президента на Република България ще бъде извършена тържествена смяна на почетния гвардейски караул.Отбелязването на Деня на храбростта и празник на Българската армия ще започне на 6 май от 9.00 ч. с тържествен водосвет на бойните знамена и знамената-светини пред паметника на Незнайния воин. Той ще бъде отслужен от Негово Светейшество Българският патриарх Неофит.В честванията на празника ще участват президентът и върховен главнокомандващ въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. Поканени са да присъстват представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на храбростта и празник на Българската армия, ще бъдат също заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески.Каква техника може да бъде видяна на парадаВъв военния парад ще бъдат представени образци на видове военна техника на Въоръжените ни сили. След преминаването на представителните блокове на Българската армия и служба \"Военна полиция\" на площад \"Княз Александър I\" ще започне въздушният компонент на парада. Предвижда се в него да участват вертолети и самолети, които са на въоръжение във вертолетната, транспортната, учебната и изтребителната военна авиация: вертолетите Ми-24 и \"Cougar\" и самолетите \"Спартан\", \"Пилатус\" и МиГ-29.На площада ще преминат 48 образци на видове бойна техника, на въоръжение в Сухопътните войски, служба \"Военна полиция\" и зенитно-ракетните военни формирования на Военновъздушните сили: бронирани леки автомобили с повишена проходимост \"Мерцедес\" G 270FB-6, бронирани машини \"Хамър\", бойни бронирани колесни машини \"Commando select\" и \"Guardian\", бронетранспортьори БТР-60 ПБ, 152 милиметрово оръдие гаубица Д-20, реактивна система за залпов огън БМ-21 \"ГРАД\", 122 мм самоходна минохвъргачка Б1-10 \"Тунджа\", 122 милиметрова самоходна гаубица 2С-1 \"Гвоздика\", бойни машини на пехотата БМП-23 и БМП-1, танк Т-72, тактически ракетен комплекс \"Точка\", зенитно-ракетен комплекс \"ОСА\", брониран автомобил \"SAND CAT\", транспортно зареждащи машини на зенитни ракетни комплекси С-125 \"Нева\" (SA-3) и С-200 \"Вега\" (SA-5) и пускови установки от състава на зенитно-ракетен комплекс С-300 (SA-10).Клубът за военно-исторически реконструкции \"Братя по оръжие\" ще представи техника от периода на Втората световна война: четириместна командирска кола \"Кюбелваген Феномен Гранит-30\" (от 1936 г.), 12-местен триосен камион \"Щайер 640\" (от 1940 г.) и 4-местен джип \"Кюбелваген Фолксваген тип 82-КДФ\" (от 1943 г.), както и мотоциклети \"Цундап-КС 750\" (от 1942 г.), \"BMW R75\" (от 1943 г.), \"BMW R12\" (от 1940 г.) и \"BMW R35\" (от 1940 г.).", "date": "2019.05.06", "title": "Какво ще видим на парада за Деня на храбростта?"}
{"url": "https://offnews.bg/politika/v-denia-na-hrabrostta-radev-pozdravi-balgarite-koito-voiuvat-za-isti-702666.html", "text": "Президентът Румен Радев поздрави в речта си по повод Деня на храбростта и празника на Българската армия 6 май всички българи, които \"воюват за истината, въстават срещу произвола и застоя и отстояват демокрацията\".\"В тях е надеждата за една по-справедлива, по-човечна и просперираща България\", подчерта Радев.Той посочи, че след десетилетия на пренебрежение Българската армия трябва да заеме своето достойно място в нашето общество и в системата на българската държавност.\"Това ще стане не само по силата на външните предизвикателства и съюзните ни задължения, а защото армията ни е призвана да бъде стожер на стабилност, държавност и конституционен ред, като институция с високо обществено доверие, която трябва да бъде опазена от всякакви политически вмешателства. Защото Българската армия е школа за патриотизъм и мъжество, на отдадени на Отечеството личности, които имат един идеал - свободна, силна и благоденстваща България, на тях дължим признание и по-добри условия, за да могат да изпълняват достойно своята трудна, рискована и високо отговорна мисия\", каза още президентът.\"През последните десетилетия войската преживя експерименти, недоимък, съкращения, но оцеляваше, защото хората с пагони осъзнаваха своята мисия\", подчерта той.Според него сега сме изправени пред изпитанието парите за армията да се трансформират в съвременни отбранителни способности, като за тази цел трябват \"ясна визия, прозрачност и зачитане на военната експертиза, защото сложността на съвременното военно дело и технологии изисква не само интензивен диалог между държавата и висшето военно ръководство, но и активна и принципна позиция на българския генералитет\".Радев предупреди ръководството на армията, че \"безмълвието днес може да струва скъпо на подчинените и данъкоплатците утре\".Малко са държавите, съхранили своето име, вяра и език през многовековни превратности и изпитания, и ако днес България е една от тях, то е, защото нашият народ е изпитал и осъзнал необходимостта от единството на меч, дух и слово. Летописите пазят безчет победи на войската ни в защита на нашия народ, националното единство и независимост. И в най-тежките дни на изпитания, когато други са бягали от отговорност, българският войник е бил последната саможертвена преграда в защита на държавността, каза държавният глава.Чест и слава за Българската армия и за всички славни българи. Честит празник на хората с пагони! Да живее България, завърши словото си президентът Румен Радев.След неговото слово бе изпълнен националния химн и 20 артилерийски салюта. Веднага след това бе даден старт на военния парад за 6 май.", "date": "2019.05.06", "title": "В Деня на храбростта Радев поздрави българите, които 'воюват за истината и отстояват демокрацията'"}
{"url": "https://offnews.bg/obshtestvo/zatvariat-za-kratko-magistrala-trakia-kraj-plovdiv-dnes-zaradi-poses-702649.html", "text": "Днес за кратко ще бъде спряно движението по АМ \"Тракия\" между 119-ти и 165-ти км за посещението на папа Франциск в Раковски.Днес - 6 май, за кратки интервали от време преди обяд и в следобедните часове ще бъде спряно движението по АМ \"Тракия\" в участъка от 119-ти до 165-ти км. Ограничението е във връзка с посещението на папа Франциск в Раковски.Обходният маршрут в посока Бургас е от пътен възел \"Пловдив-Запад\" при 119-ти км на АМ \"Тракия\" по път I-8 към с. Поповица, а след това по път Ц-66 Поповица - Чирпан към пътен възел \"Плодовитово\" при 165-ти км на АМ \"Тракия\", и обратно за пътуващите към София.", "date": "2019.05.06", "title": "Затварят за кратко магистрала 'Тракия' край Пловдив днес заради посещението на папата"}
{"url": "https://offnews.bg/futbol/livarpul-shte-se-moli-za-chudo-po-vreme-na-manchestar-siti-lestar-702672.html", "text": "Капитанът на Ливърпул Джордан Хендерсън сподели, че \"червените\" ще се надяват на чудо по време на мача от 37-ия кръг на английската Висша лига между Манчестър Сити и Лестър.В момента мърсисайдци са лидери в класирането на първенството с актив от 94 точки, с 2 повече от \"гражданите\", които тази вечер ще се изправят срещу \"лисиците\".\"Ще гледаме заедно мача вечерта и ще се молим за чудо. Сигурен съм, че Лестър, който е отличен отбор, ще даде всичко от себе си. Дали ще пратя съобщение на Брендън? Не. Може би, ще си помисля.Манчестър Сити е страхотен тим, но и ние също сме такъв. Който от нас спечели титлата, ще бъде заслужено. Направихме всичко възможно, така че не можем да съжаляваме. Едно е сигурно. Всичко ще се реши в последния кръг\", каза Хендерсън.Мохамед Салах пък най-вероятно няма да играе в утрешната битка с Барселона от полуфиналите в Шампионската лига. Това потвърди \"Cadena SER\", позовавайки се на свои източници от щаба на мърсисайдци. Нападателят удари главата си по време на съботната среща с Нюкасъл, спечелена драматично с 3:2.В Англия има специално изискване, че футболисти, които получат травма в главата нямат право да играят футбол в следващите шест дни. Салах е силно разочарован, че пропуска един от най-важните мачове на английския тим през този сезон.", "date": "2019.05.06", "title": "Ливърпул ще се моли за чудо по време на Манчестър Сити - Лестър"}
{"url": "https://offnews.bg/obshtestvo/blizo-250-detca-poluchiha-parvo-prichastie-ot-papata-v-rakovski-snimk-702598.html", "text": "Папа Франциск даде първо причастие на близо 250 деца в храма \"Пресвето сърце Исусово\" в Раковски като част от неговата двудневна визита в България, предаде БТА.В обичайния си стил, той пренебрегна протокола, според който е трябвало да даде свето причастие само на част от децата. Папата бе посрещнат в Раковски от хиляди хора, които проследиха пътя му от района на автогарата до църквата. Той използва възможността да приветства и благослови всички, включително и лекарската гилдия в лицето на председателя на Регионалния лекарски съюз д-р Георги Кръстев, който му подари иконата \"Пресвета Богородица Йерусалимска\".По данни на полицията около 2 000 човека са минали през щателната проверка на площада, за да заемат местата си и да гледат живото предаване на движението на папата на двете огромни видеостени. В храма освен децата присъстваха и техните родители, както и редица духовни лица по покани на апостолическата нунциатура у нас. Всички те заеха капацитета на църквата, който е около 750 души. \"Особено съм щастлив да поздравя децата с тяхното първо причастие, техните родители и приятели. Вие, скъпи деца - момчета и момичета, сте дошли тук, от цялата тази земя на розите, за да участвате в един прекрасен празник. И съм сигурен, че няма да забравите този ден. Това ще бъде вашата първа среща с Господа. Това е вашето първо причастие\", обърна се към децата папа Франциск в проповедта си.\"Нашият Господ е възкръснал, така че Господ е жив, той е сред нас. Затова днес можем в Светото причастие да го открием, да го видим с очите, които имаме, ще го видим с очите на вярата\", каза папа Франциск на децата. Децата бяха облечени в бели дрехи, което папата определи като хубав и важен знак. \"Първото причастие е преди всичко празник, в който честваме Исус, който пожела да остане винаги до нас и няма никога да ни изостави\", добави Светият отец.Той призова децата да кажат молитвата с него и да отправят призив към управниците да работят за общото благо на всички. Папата бе посрещнат с \"добре дошъл\" от Негово високо преосвещенство монсеньор Георги Йовчев, епископ на Софийско-пловдивската епархия.", "date": "2019.05.06", "title": "Близо 250 деца получиха първо причастие от папата в Раковски (снимки)"}
{"url": "https://offnews.bg/sviat/stiuard-zagina-v-opit-da-spasi-horata-ot-goriashtia-samolet-v-moskva-702671.html", "text": "Младият стюард Максим Моисеев е загинал в опита си да спаси хората от горящия самолет, който кацна аварийно на летище \"Шереметиево\" в Москва снощи. Пътническият самолет \"Сухой Суперджет 100\", пътуващ от Москва за Мурманск кацна на летището след само 30 минути във въздуха. Моисеев е сред загиналите при инцидента 41 души. На борда е имало 78 души. Младият мъж е навършил 22 години преди дни. Според очевидци той се е опитвал да отвори вратата в задната част на самолета, но не е успял и започнал да насочва пътниците към предната част на машината. Младият мъж е помагал на хората заедно с колегите си Татяна Касаткина и Ксения Фогел, които са оцелели след инцидента.Моисеев до последно не е излязъл от горящия самолет, съобщи ТАСС.От петимата членове на екипажа трима са били приети в болница. Според руските власти три са най-вероятните версии за трагедията - недостатъчна квалификация на пилотите, техническа неизправност и лоши метеорологични условия. ", "date": "2019.05.06", "title": "Стюард загина в опит да спаси хората от горящия самолет в Москва"}
{"url": "https://offnews.bg/futbol/obiaviavat-balakov-za-selektcioner-sled-praznitcite-702651.html", "text": "Красимир Балъков ще е новият национален селекционер на България на мястото на Петър Хубчев, пише \"24 часа\". Той вече е утвърден от ръководството на БФС, но предстои назначението му за селекционер да бъде официализирано след празниците.Тъй като няма предстоящо насрочено заседание на изпълнителния комитет на БФС, почти сигурно в най-кратък срок ще се проведе сбирка на изпълнителното бюро на футболния съюз, за да се официализира решението и да бъде оповестено встъпването в длъжност на легендарния плеймейкър.Спряганият за бъдещ треньор на Левски Петър Хубчев напусна поста национален селекционер след първите две квалификации за Евро 2020 - срещу Черна гора и Косово, завършили 1:1. Дебютът на новия селекционер ще е на 7 юни в гостуването на Чехия в Прага в третата ни евроквалификация. Три дни по-късно България приема Косово на стадион \"Васил Левски\".Красимир Балъков ще довърши работата си като старши треньор на родния Етър до края на сезона. Бала дори призова феновете на \"болярите\" за подкрепа.\"Дойде време за решителните мачове, които ни доближават до поставената цел. Остават още само пет стъпки до нея. И първите две са тази седмица, на 7 май в Пловдив и на 10 май във Велико Търново срещу Локомотив\", обърна се Бала към привържениците в открито писмо.", "date": "2019.05.06", "title": "Обявяват Балъков за селекционер след празниците"}
{"url": "https://offnews.bg/obshtestvo/kakva-e-programata-na-papa-frantcisk-za-vtoria-mu-den-u-nas-702645.html", "text": "Програмата на папа Франциск днес ще започне с посещение на бежанския център във \"Враждебна\", където ще се срещне с настанените там семейства и със служители на центъра. След това папата заминава за Раковски. Жителите и гостите на града ще могат да проследят светата литургия с първо причастие, което папа Франциск ще даде на деца в църквата „Пресвето сърце Исусово\" в 11,15 ч.За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието.Папата ще се срещне и с католическата общност в града. Срещата ще бъде в църквата \"Св. Архангел Михаил\", като се предвижда Светият отец да държи и реч. След това папа Франциск се връща в София. В 18,15 ч. на пл. „Независимост\" гражданите и гостите на столицата ще могат да присъстват на събитието за мир с участието на представители на различни вероизповедания в България.Всички желаещи да присъстват на събитията в София и Раковски ще бъдат допускани след проверка на изградените контролно-пропускателни пунктове. Няма да бъдат допускани посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. По време на провеждането на събитията от посещението на папа Франциск е възможно да възникне временно затруднение в движението.", "date": "2019.05.06", "title": "Каква е програмата на папа Франциск за втория му ден у нас"}
{"url": "https://offnews.bg/sviat/41-sa-zaginalite-pri-avarijno-katcane-na-samolet-na-letishte-v-moskva-702646.html", "text": "41 са загиналите при аварийно кацане на пътнически самолет \"Сухой Суперджет 100\" на московското летище \"Шереметиево\", съобщиха руските власти.На борда на самолета е имало 78 души. 37 от тях са оцелели - 33-ма пътници и четирима души от екипажа, съобщи Руският следствен комитет в изявление, цитиран от БТА. Самолетът е пътувал от Москва за Мурманск.Самолетът излетял в 17.50 ч. московско време от Шереметиево за Мурманск, направил е няколко кръга над Московска област и рязко започнал да намалява височина. Пилотът поискал аварийно кацане и около 18.40 ч. се приземил.Според източник на службите за извънредни ситуации самолетът се е подпалил във въздуха. След кацането пожарът беше потушен, но огънят е унищожил напълно опашната част на машината. ", "date": "2019.05.06", "title": "41 са загиналите при аварийно кацане на самолет на летище в Москва"}
{"url": "https://offnews.bg/112/78-godishen-mazh-prostrelia-sina-si-v-selo-ropot-politciata-go-izdirv-702673.html", "text": "78-годишен мъж простреля сина си в село Ропот, община Годеч. Около 12 часа днес е получен сигнал за скандал в къща в селото, съобщиха от МВР, цитирани от БНТ.Възрастният мъж прострелял сина си - на 52 години, след което се е укрил. Полицията го издирва. Раненият мъж е откаран в болница. На мястото е извършен оглед. Предприети са действия по издирването на стрелеца. По случая е образувано досъдебно производство.", "date": "2019.05.06", "title": "78-годишен мъж простреля сина си в село Ропот, полицията го издирва"}
