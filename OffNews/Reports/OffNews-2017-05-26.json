{"url": "https://m.offnews.bg/news/Kultura_33/Meri-Popinz-pristiga-v-teatar-Sofiia-na-1-iuni_656571.html", "text": "По повод Деня на детето представлението „Мери Попинз“ в Театър „София“ ще се изиграе от 17 ч. на 1 юни. След като видят забавната и вълнуваща история на семейство Банкс на децата им предстои среща с героите от постановката във фоайето на театъра.Очаква ги и вкусна изненада в опаковки със „златни“ звезди, които да запазят така, както го правят Джейн и Майкъл по съвет на Мери Попинз.Всички витрини и прозорци откъм главния вход на театъра ще бъдат освободени от рекламните материали и ще се превърнат в площ за обща творческа изява на децата. Те ще рисуват по стъклата с вълшебни маркери - течни тебешири, които се почистват лесно и бързо.“Спектакълът на Театър „София“ „Мери Попинз“ представя трогателната - забавна и вълнуваща история на семейство Банкс, която и до днес ни кара да се смеем с най-странната гувернантка Мери Попинз. Тя ще ни отведе на магическо приключение, което може да ни направи малко по-добри и да ни накара да се замислим за силата на обичта и семейството. Само трябва да повярваме в нея, Мери Попинз, защото тя никога не лъже и знае всичко за нас... Уроците са както за децата, така и за техните родители. Мечтите и фантазиите на детското въображение са душата на постановката”, казва Анастасия Събева, режисьор на постановката.Билети: 6 лв. за деца и 8 лв. за възрастни.", "date": "2017.05.26", "title": " Мери Попинз пристига в театър \"София\" на 1 юни"}
{"url": "https://m.offnews.bg/news/Izvan-terena_18817/Dashteriata-na-Tramp-obarka-legenda-na-Latcio-sas-svetetc_656575.html", "text": "Куриозна случка с Иванка Тръмп развесели ресторант в Рим. Дъщерята на американския президент обърка със светец легендата на Лацио Джорджо Киналия, съобщава сайтът 101 Great Goals.Заедно със съпруга си Джаред Къшнър дамата посетила ресторант \"Кафе Свети Игнатий\". Иванка Тръмп се заинтригувала от една от картините.\"Тя посочи с ръка картината, на която Киналия е с разперени ръце и гледа към небето. Попита ни кой е този светец\", разказа собственикът на ресторанта. Той търпеливо обяснил на видните гости кой всъщност е нарисуван.Джорджо Киналия е един от най-обичаните играчи в историята на Лацио. Играе за клуба от 1969 до 1976 година. В 263 мача бележи 140 гола за римския гранд. Покойник е от няколко години.35-годишната Иванка, бизнесдама, модел и най-голяма дъщеря на Доналд Тръмп, придружава американския президент при първата му задгранична обиколка.", "date": "2017.05.26", "title": " Дъщерята на Тръмп обърка легенда на Лацио със светец"}
{"url": "https://m.offnews.bg/news/Sviat-_12/Estoniia-izgoni-ruski-diplomati_656576.html", "text": "Генералният консул на Русия в естонския град Нарва Дмитрий Казьонов и консулът Сергей Сургаев са помолени да напуснат страната, съобщи РИА Новости, позовавайки се на говорителката на външното министерство на Естония. Тя е отказала да коментира решението на Талин. Не е назовала и срока, в който двамата дипломати трябва на напуснат страната. Руското посолство в Естония за момента също не коментира новината. От руското Министерство на външните работи обявиха, че \"това е поредният неприятелски акт, който не е обоснован от нищо и няма да остане без отговор\".  За момента не е известно каква е причината за решението на Естония. ", "date": "2017.05.26", "title": " Естония изгони руски дипломати"}
{"url": "https://m.offnews.bg/news/Istoriia_18809/Pogromat-v-Bosilegradsko-15-16-maj-1917-g-Chast-III_656573.html", "text": "Именно последният кмет организира въоръжена група и обстрелва горящия Босилеград. Настъпилият смут сред четниците дава своя ефект и те се оттеглят назад, като поемат вече по друг път. К. Печанац не споменава за престрелка с въоръжени българи, които принуждават паравоенната формация да се оттегли. „След като свършихме с градчето, върнахме се един-два километра назад и тръгнахме към Божичка река и от лявата и дясната страна на реката, запалихме близките села до основи и убивахме. Тази нощ нощувахме в село Долна Лисина, т.е. село на лявата страна на реката” – за новите подвизи си записва войводата. Не става ясно кои села са нападнати. Другите източници не потвърждават отклонение от пътя им. По-скоро махалите, разположени надалеч по между си, са възприети като отделни селища.В „Комитски поход” отново се споменават повече подробности:Тогава назад се повърнахаи голяма полза придобиха –войводата ни – сокол Коста,така ни говореше:„Напред сега, наши мили братя,да палиме по ред техните села!”От Босила до старата границаправо вървят и всички села палят.Но когато в град Лисина бяха,с българите тук се сражаваха.Това беше тъкмо на смрачаванеи честта се пада на един юнак.С един българин се сблъска,от ръцете му пушката изтръгна.Момчето Сава Вучинич се казваше,а в ръцете пушка нямаше.Тогава войводата Коста заповяда,понеже местата са му непознати,да се чака и да се пренощува,а сутринта да се преминеи градчето Лисина да се запали,затова че тогава не ни пуснаха да минем.Кюстендилският комендант накратко описва маршрута: „От Босилеград четата взима направление през Долна за Горна Лисина; там убили двама души и опожарили част от селото”. Дивизионният началник е по-обстоятелствен: „Точно в 5 ч. сл. пл. се започнала престрелка по височините, южно от Босилеград – това е бил църнощичкият кмет със своите 11 въоръжени селяни. В четата настъпило смут и последната напуснала горящия Босилеград и се отправила за селото Долна Лисина. Тук са били запалени 2 къщи. Вечерта четата останала да нощува в центъра на с. Горна Лисина, гдето убила учителя Стоимен Божков и запалила самото село”. Краеведът допълва картината с някои събрани от него устни сведения. Той твърди, че формацията подминала Горнолисинския център и продължила по долината на Божичка река към махала Цъкланье. „Кръвнишката чета била посрещната със залпове от селяните, които живеели на двата бряга на реката. Коста Печанац и неговите четници се паникьосали и почнали да бягат кой където види” – твърди Ал. Младенов. Тогава се връщат назад в центъра на Горна Лисина, където и нощуват.Резултатът от нахлуването на четата на К. Печанац в Босилеградско е печален за района. Населението е подложено на убийства и малтретиране. Имуществото му е унищожавано, палено и разграбвано. Според рапорта на ген. Петров резултатът е следният: „От това нападение на разбойническата чета са заклани 32 человека и изгорени 2 живи деца. Изгорени са къщите и други постройки на 317 домакинства. Общо загубите от това нападение са около 2 и ½ милиона лева по оценка през нормални времена”. Сведенията му се базират на анкета, проведена непосредствено след събитията от училищния директор и босилеградчанин Йордан Захариев. Последният изпраща своя доклад, придружен с 26 фотографии, чрез кюстендилския окръжен управител до министъра на вътрешните работи. Въпреки положените усилия този документ все още не е издирен. Публикуван е само един акцент със загубите за района. В наличност са обаче 21 стъклени плаки от изгорелия Босилеград. Те са непосредствено визуално доказателство за резултатите от насилието.На 16 май директора Петрун Сираков се завръща в Босилеград. „Пристигнах в 9 часа и видях горящите остатъци от къщите. Отидох у дома, за да видя изгорелите ми дрехи и покъщнина. Мъките ми бяха големи!… Писъците и плачът на жени, деца и мъже, които се бяха завърнали, бяха покъртителни!… Аз намерих дома бита жестоко от разбойниците стара майка и битите също жестоко две сестри, които като нея бяха останали дома, да пазят къщата. Те още не бяха се опомнили от страшните преживявания от предишния ден. Те говореха за събитията и катастрофата с нервно треперене. Смазаната от бой стара майка лежеше на постел. Дрехите ми и покъщнината бяха съвършено унищожени – едни разграбени, а други изгорени. Започна се прииждането на избягалите. Сърцераздирателните им писъци се разнасяха надалеч” – описва жестоката гледка в летописната книга на училището прогимназиалният директор.Войводата К. Печанац обаче веднага се хвали и обяснява постъпката си: „Из пътя убивахме и клахме, така както те ни правеха на нас, цялото градче до основи го изгорихме, след това се върнахме по друга посока с дължина от 60 км и там всичко унищожихме и запалихме и създадохме една паника както по железницата, така и в самата България, а това е, когато нас ни боли, нека и тях малко да ги заболи”. Омагьосаният кръг на отмъщението е задвижен. В него няма невинни, всички са виновни. Има ние и те. Последните подлежат на унищожение. Няма категории като цивилни, слаби, старци, деца, жени. И по време на война, но и в мир, тази цинична философия дава своите страшни плодове.Въпреки че първите сведения за четата са получени още на 15 май и са предприети отделни мерки, същинската дейност по преследването започва на другия ден. Бавната организация от българска страна позволява относително спокойствие при изпълнението на пъкления план от страна на сърбите. Предварителната подготовка, съчетана с фактора изненада, дават горчивите си резултати. В района няма съществени военни сили, които да дадат организиран отпор. Съотношението на нападателите към нападнатите е в полза на първите. То и предопределя слабата съпротива. Въпреки че на няколко места тя е регистрирана и води до прекратяване или забавяне на насилието. По този начин Босилеград и селата по Божичка река дават по-малко човешки жертви. Населението бяга и се спасява, за разлика от двете Любати, където факторът изненада е най-кървав.Предприетите мерки от българските власти обаче се оказват закъснели. Уместна за случая е поговорката: „След дъжд – качулка”. Първи по следите са изпратени 100 опълченци от Крива паланка. Те са последвани на 16 май от още 50, а след това 30 души. Кратовската милиция, предвождана от Дончо войвода, също е изпратена на помощ. Осигуреното прикритие от юг се използва за съсредоточаване на редовна войска от изток. Планът предвижда по една сборна рота пехота от Кюстендил и Радомир и полуескадрон от Брезник да се насочат за „уничтожение на разбойниците”. В първите сведения се споменава за опожаряването на селата Райчиловци и Божица, но тази информация впоследствие не се потвърждава. Предписано е веднага отпускане на оръжие за населението.Кюстендилската рота пристига в Босилеград около 4 ч. сутринта на 16 май. Тя само констатира случилото се и продължава преследването към Божица. Това подразделение явно е забелязано от четата, последната прекратява акцията, като отстъпва с бягство. Същия ден е изпратено заповяданото оръжие. На населението от общините Босилеградска, Любатска, Горнолисинска, Църношичка и Драгойчинска са отпуснати по 30, а за Бистърска и Бресничка по 15 пушки. От направената проверка се оказва, че именно военните са проспали събитието. Началникът на канцеларията на военния министър ген. Брадиславов мъмри провинилите се: „За появяване на голяма сръбска чета в Босилевград до снощи нямаше донесение от Началника на Седма дивизионна област и от близките военни коменданти. Господин министърът на войната узна за това от господин министъра на вътрешните работи. Вземете надлежните мерки да не се повтарят подобни грешки, имащи печални последици”. Радомирската рота и полуескадронът от Брезник пристигат в района на 17 май, когато от противника вече няма и следа.Четата бързо се спуска в долината на Българска Морава, като около Сурдулица има сблъсък с българско подразделение. Последното е принудено да се оттегли, като паравоената формация преминава реката и се укрива в Кукавица планина. Опитите да бъде настигната, не дават резултат. „Невъзможността да се загради и унищожи разбойническата чета се дължи главно, че сръбското население ги укрива и дава лъжливи, противоречиви сведения, или пък, когато даде верни сведения, дава ги винаги късно” – оплаква се комендантът подп. Андреев. Кюстендил се намира на малко повече от 40 км от мястото на разигралите се събития и е сред заявените цели от страна на четниците. Те се хвалят, че имат на разположение 5000 души и действат от различни посоки към града. По-скоро става дума не за истинско намерение, а за психологическо въздействие. В Кюстендил е разположена Главната квартира на Действащата армия с редица войскови подразделения и една паравоенна формация едва ли би се осмелила да го атакува. Мерки за охрана все пак са взети.По време на нападението на Босилеградския край главнокомандващият на Действащата армия генерал-лейтенант Никола Жеков отсъства от района. Той заедно с престолонаследника княз Борис след посещение на фронта се намират в Скопие. Вестта за извършеното мародерство ги застига след полунощ на 16 май и забавя потеглянето им за Кюстендил. Изчакана е специално изпратена добре въоръжена команда с автомобили, която да охранява пътя по маршрута. Проблеми не се появяват и високопоставените фактори пътуват спокойно през Куманово, Крива паланка и Деве баир. „В 4 часа след пладне пристигнахме в Кюстендил – без никакъв инцидент, за почуда на главноквартирците” – отбелязва адютантът на главнокомандващия капитан Лука Малеев. Скоро същата вечер князът продължава пътя си за столицата. Изстъпленията в Босилеградско оказват своето психологическо въздействие върху военния връх, защото демонстрацията е много близо до Кюстендил.", "date": "2017.05.26", "title": " Погромът в Босилеградско: 15-16 май 1917 г. (Част III)"}
{"url": "https://m.offnews.bg/news/Obshtestvo_4/Maturata-po-izbor-po-chuzhd-ezik-s-vernite-otgovori_656579.html", "text": "Публикуваме всички тестове от матурата по избор по чужд език с верните отговори. Зрелостниците писаха по Вариант I, който беше изтеглен в Министерството на образованието и науката от журналиста Николай Кънчев от вестник „Аз Буки“.258 зрелостници са избрали да се явят на матура по чужд език днес.Ето и тестовете и верните отговори, публикувани от Министерството на образованието и науката:. ", "date": "2017.05.26", "title": " Матурата по избор по чужд език с верните отговори"}
{"url": "https://m.offnews.bg/news/Knigi_18808/Kiurdska-zhurnalistka-pusna-kritichna-biografiia-na-Erdogan-otkas_656582.html", "text": "Биографията на най-влиятелния турски политик след Мустафа Кемал Ататюрк –оглавилия отново Партията на справедливостта и развитието президент на Република Турция Реджеп Ердоган, излезе и у нас. Критичното издание „Реджеп Таип Ердоган. Биография” от германската журналистка от кюрдски произход Чийдем Акьол описва пътя на турския държавен глава към властта – обвиненията в злоупотреби, скандалите, протестите, опита за преврат, външната политика и всички спорни въпроси, свързани с турския президент и неговата партия. Книгата съдържа предговор от Акьол, писан специално за българския читател.Факт е, че Реджеп Таип Ердоган е най-влиятелният турски политик след Мустафа Кемал Ататюрк. Поставяйки Ердоган в контекста на цялата турска история – от Ататюрк до днес, германската журналистка от кюрдски произход Чийдем Акьол проследява живота и пътя на Ердоган към властта – обвиненията в злоупотреби, скандалите, протестите, опита за преврат, външната политика и всички спорни въпроси, свързани с турския президент и неговата партия.В изданието „Реджеп Таип Ердоган. Биография” авторката описва подробно събитията и тенденциите, довели до днешното положение в страната – от реформите на Ататюрк, през социалното разделение между богати светско настроени „бели” турци и бедни, консервативни „черни” турци, хаоса, превратите и насилието по време на Студената война и през 1990-те, терористичните организации и икономическите кризи.В книгата си Акьол разглежда Ердоган не като ислямист, а като тактик, който иска неограничена власт. Журналистката подчертава още, че турският президент е злопаметен – забравя дългогодишните си приятели в мига, в който започнат да пречат на сметките му, но никога не забравя враговете си, както и тези, които се осмеляват да разпитват или да говорят зад гърба му. Дори и след време, безпощадният му гняв, според Акьол, ги застига. Самата тя неведнъж е правила опити да се срещне и да разговаря с Ердоган – многократно е писала писма до правителството, но така и не получила отговор.В предговора на книгата тя е категорична: „който иска да пише биография на Ердоган, трябва да го следва, да присъства на всичките му публични изяви. Трябва да обходи житейските му спирки, да проучва, да се опитва да стигне до обкръжението му, да анализира личността му, да говори с доверените му лица, с привържениците и с опонентите му, с неговите съвременници, да рови в десетки архиви, да прегледа материалите, писани за Ердоган, във всички медии. Проведох около петдесет разговора с хора, които или лично познават Ердоган, или директно са засегнати от неговата политика. Срещах се както с негови врагове, така и с приятели. Но много малка част от тях се съгласиха да бъдат цитирани.”Чийдем Акьол (1978) е завършила Международно право и история на Източна Европа в Кьолн. Работила е за германския в-к Die Tageszeitung, както и за истанбулския офис на Deutsche Presse-Agentur. Понастоящем живее в Истанбул и продължава да отразява събитията в турския мегаполис. Освен на биографията на Реджеп Таип Ердоган тя е автор и на книгата „Поколение Ердоган. Турция – една разкъсана страна през 21 век“.Българското издание на „Реджеп Таип Ердоган. Биография” съдържа предговор, писан от Чийдем Акьол през февруари 2017 г. специално за българския читател. Книгата е в превод от немски език на Екатерина Войнова.„Печатът в Турция никога не е бил свободен. Журналистите винаги са били подлагани на натиск, арестувани или дори убивани. В зависимост от управляващото правителство натискът е бил по-тежък или по-лек. Но Ердоган поставя подчиняването на печата на професионално ниво, приемайки това за своя лична задача”, казва Чийдем Акьол за свободата на словото в Турция. Семейство Ердоган е бедно, бедни са и повечето от съседите им. Баща му Ахмет пристига тук тринайсетгодишен от черноморския град Гюнейсу в провинция Ризе. Това е прекрасен край с дива природа, пленителни планински пейзажи и много гъсти зелени гори. И днес жителите му говорят с възторг за времето, когато младият Ердоган често е прекарвал там ваканциите си, и най-вече за това колко ги е впечатлявал със зрелостта си. Хората се гордеят с него и това е напълно естествено. Тук ПСР постоянно печели много гласове. На изборите на 1 ноемв ри 2015 г. партия та печели 75,9 процента от гласовете и в знак на благодарност Ердоган дарява на верните си избиратели от Ризе университета „Реджеп Таип Ердоган“, болница „Тензиле Ердоган“ и училището за имами „Ахмет Ердоган“, а през 2015 г. на един от хълмовете отваря врати нова, импозантна джамия и, разбира се, тук е и малката лятна вила на семейство Ердоган.В Истанбул татко Ахмет работи като моряк. Майката на Ердоган – Тензиле, е втората му съпруга. От първата Ахмет Ердоган има две деца, от втората му се раждат още три. Станалият по-късно държавен глава е най-малкото дете на Ахмет, третото от Тензиле.Първото име на най-малкия член на семейството – Реджеп – произлиза от арабското Раджаб – така мюсюлманите наричат свещения седми месец от годината. Легендата гласи, че през този месец Пророкът Мохамед е отлетял в Небесата. Коренът на думата „раджаб“ идва от „раджаба“ (rajaba), което означава „плаша се“. Второто име Таипi е от дядо му, който също се казва така. За ранното му детство се знае малко – възможно е това да се дължи на факта, че сплотеният народ на „Касъмпаша“ не обича да разкрива личните си тайни пред обществото, а президентът е един от тях. Би могло да се очаква, че всички източници, в които се споменава това време, идеализират и предста вят президента само в положителна светлина. Самият Ердоган обича да разказва грубовати анекдоти и случки от своето детство и младостта си. И макар че те всички са помощни средства за неговата самоинсценировка, все пак дават възможност да се надникне в навиците и живота на младия Реджеп. Иначе в собствените му спомени детството му е розово. Нещата се романтизират и разкрасяват.И до днес Ердоган боготвори родителите си, въпреки строгите им възпитателни методи. Никога не изпуска и дума, с която да ги злепостави – нещо характерно за турската култура. За турците семейството и особено родителите са свещени. Да се говори за тях грозно на обществено място е табу. Ердоган твърди, че на баща си дължи най-сериозните стъпки напред. Дълбоко вярващият мюсюлманин и горещ родолюбец бил капитан, който можел да измъкне кораба си от всяка буря. „Наричаха баща ми Чичо Капитан, това му беше прякорът. Той беше касата на земляците ни, на всички, които работеха на кораби в чужбина, не само на роднините. Хората от село и от съседните села му се доверяваха. Оставяха парите си при баща ми и тръгваха на път. Татко имаше отделен плик за всеки, а аз водех счетоводството. По доверени хора разпращаше из селата парите на съпругите. Голямо доверие му имаха“ – разказва Ердоган, изпълнен с дълбоко уважение.Капитанът пренася у дома строгите правила на моряците и е склонен от време на време да си изпуска нервите. Тензиле се опитва да опази децата от суровите му наказания. „Изпитвахме страхопочитание към авторитета му. А си и знаехме, че ако не внимаваме, татко ще намери начин да ни накара да съжаляваме, и то горчиво“ – разказва по-късно синът. Изтърве ли някой неприлична дума, следвало наказание: „За псувните се плащаше скъпо. Татко не пропускаше да тегли чертата накрая“.Ердоган обича да разказва като виц историята за едно доста драстично наказание заради псувня, изпусната от 5-6-годишното тогава момче. „Казали ми бяха да се прибирам у дома, преди да се е стъмнило. Срещу нас живееше една съседка, Мюсереф Абла се казваше. Малък бях и веднъж я напсувах. Тя ме хвана и взе да ме поучава. А аз продължих да я псувам и колкото повече псувах, толкова повече тя се палеше, накрая взе да ме пляска по задника. Тя пляска, аз псувам.А когато татко, когото всички в квартала познаваха и уважаваха, се прибирал по-късно, тя го пресрещнала и му се оплакала. Нямаше как да знам това. Татко, мир на праха му, влезе и ме подхвана още от вратата. Провеси ме от тавана, не помня за ръцете ли ме беше вързал или през мишниците. Висях така около петнайсет или двайсет минути, докато не дойде чичо. Той ме спаси. Този случай завинаги сложи край на псувните ми.“ И признава с усмивка, че от подобни мерки винаги има смисъл.Най-топли са спомените му за гостоприемството на семейството. Ердоган обича разнообразната черноморска кухня, а майка му била отлична готвачка. Понеже татко Ахмет често водел гости, без да предупреди, спомня си с умиление синът, майка му била свикнала да приготвя всевъзможни вкусотии много набързо. Жилището им било малко и нямали маса, хранели се седнали в кръг на пода, храната се слагала по средата, в голям поднос, от който всеки сам вземал каквото поиска. И до днес в селата в Турция се хранят така. Към майка си Тензиле Ердоган се отнася с особено уважение и почит – открива училища или болници, които носят нейното име. Защото според него „този, който не забравя предците си, един ден също няма да бъде забравен“. През ноемв ри 2014 г. по някакъв повод Ердоган разказва, че като дете често целувал краката на майка си – жест, много типичен за исляма. „Небето е в краката на твоята майка“ – това е един от любимите му цитати на Пророка Мохамед.Младежките години на Ердоган минават между запуснати стълбища на сгради, в които отвсякъде духа, до почернели от саждите печки в миниатюрни стаички. И понеже вътре е тясно, момчето непрекъснато гледа да избяга навън. Самият той се описва като буйно и не много послушно дете, което всички в квартала познавали. Макар че улиците на „Касъмпаша“ по онова време са известни като свърталища на бандити и джебчии, Ердоган описва квартала на своето детство като идилично място с поля и овощни дървета: „Аз съм тичал и расъл в кал, не като бедните днешни деца, около които навсякъде има само асфалт“. Или: „Там, където аз съм роден, където съм израснал, навсякъде имаше пръст, земя. По наше време в парковете нямаше павета и асфалт. Ние падахме в калта, търкаляхме се из нея и се изправяхме“. И умилен разказва как, ако майка му не била у дома, той просто отивал у съседите и там се измивал.Прекарва много време навън не само заради теснотията у дома, а и защото семейството нямало средства за лукс от рода на телевизор или играчки. Навън Реджеп и приятелите му играели на челик-чомак – игра с мятане на пръчки, на узун ешек – нещо като прескочи-кобила, или на якартоп – народна топка. Вкъщи обичал да играе докуз таш – на дама. На празници на двора се правели високи като кули огньове от клони, нацепени дърва и хартия. За бедността на семейството си Ердоган си спомня с умиление и с известна гордост разказва как те „разбира се, не можели да си позволят“ нито играчки, нито дори нещо толкова обикновено като колело например. „На празници ходехме от врата на врата, целувахме ръце на възрастните и те ни даваха по някоя дребна пара. И страшно много се радвахме, като се посъберат, бяха си само за нас, за джобни, и с тях си купувахме вафли, бисквити и локум. В нашата махала, на нашата улица, хората живееха задружно и в разбирателство като едно голямо семейство.“ Липсвали му поня-кога тези дни, добавя успелият политик. Съчувствал на днешните деца, понеже те не познават този начин на живот. Същевременно се радвал за тях, затова че от малки имат възможност да овладяват съвсем нови технологии.Насилието, което е навсякъде, бедността, мръсотията и нищетата на квартала нямат място в спомените му, поне в тези, които споделя открито. Вместо тях Ердоган се опитва да нагласи историята по свой вкус: „Най-вече по времето на Османската империя в „Касъмпаша“ живее елитът, но и днес много от хората, които са в управлението на страната, идват оттам“. За хаосав администрацията, погрешното планиране, нелегалното застрояване и за проблематичната социална структура отказва да е чувал някога. Ето какъв е животът в бедняшкия квартал според Ердоган: „Аз, Таип Ердоган, прекарах най-хубавите си детски дни с приятелите си из дворове, пълни с черници, между историческите обелиски, пръснати навсякъде между „Кулаксъз-Окмейдани“ чак до „Меджидиекьой“ и „Левент“.Попитат ли го за детството му, не спира да повтаря едни и същи весели истории. Наясно е, че с подобни емоционални биографични акценти умело може да отклони вниманието от политическите си действия. Това са сцени и изречения, които и биографите, и привържениците му обичат да преразказват, доукрасявайки и тях, и въздействието им. Все същите истории, които не липсват в нито една по-значителна публикация за Ердоган и към които самият той често посяга. В двучасовия документален филм „Историята на майстора“ (Ustanın Hikayesi) тези истории се разказват от Ердоган надълго и нашироко, а водещата, облечена в червено-бял костюм – в цветовете на турското знаме, не спира да му се усмихва и от време на време подхвърля по някой ласкателен въпрос. Тази двучасова пропагандна лента се излъчва през 2013 г. От близък до правителството телевизионен канал и е единственият турски документален филм за живота на Ердоган.Заради впечатляващия възход на Ердоган филмът намира добър отзвук в много редакции, но има и хора, на които подобно инструментализиране на историята на един кариерист им идва в повече. Целта на непрекъснато повтаряни изрази и истории от рода на „аз съм един от вас“ е толкова прозрачна, че постепенно губи своята правдоподобност.", "date": "2017.05.26", "title": " Кюрдска журналистка пусна критична биография на Ердоган (откъс)"}
{"url": "https://m.offnews.bg/news/Futbol_18793/TcSKA-Sofiia-i-Levski-zapochnaha-vojna-sas-stari-snimki_656581.html", "text": "Интересна война със снимки подеха ЦСКА-София и Левски преди неделния мач между двата тима, който е решаващ за второто място. То гарантира участие в Лига Европа без баражи, ако въпросният клуб се сдобие с лиценз. И при двата клуба има доста подводни камъни.Но темата е друга. Както е известно, \"червени\" фенове извадиха стара снимка на румънеца Серджиу Буш. Нападателят, който подписа с Левски, преди време бележеше за ЦСКА.Постът е направен при продажбата на Буш в Англия. Отдолу има любим на сектор \"Г\" рефрен, съдържащ нецензурни думи по адрес на Левски. Буш се извини още тогава, че не е знаел за националния ни герой. От днес във фейсбук се върти снимка на голмайстора на ЦСКА-София Кирил Десподов с екип на Левски. Националът е на 5 годинки тогава, така че едва ли може да бъде държан отговорен с какви тениски ходи.Десподов, който е роден в Кресна, винаги се е клел във вярност към \"червената идея\". Той наказваше редовно Левски и с екипа на Литекс. Кирил вдигна фланелка с надпис \"Защо винаги аз\", когато вкара на \"сините\" при последната среща, спечелена 3:0 от ЦСКА-София.", "date": "2017.05.26", "title": " ЦСКА-София и Левски започнаха война със стари снимки"}
{"url": "https://m.offnews.bg/news/Izvan-terena_18817/Saprugata-na-Rusev-pobarkva-fenovete-s-nova-sesiia-galeriia_656578.html", "text": "Лана, красивата съпруга на българския кечист Русев, беше \"повишена\" да участва в шоуто SmackDown LIVE. Тя играе рускиня и буквално побърква зрителите.Има защо. Лана пусна нова сесия снимки, на които не крие природните си дадености. А те са забележителни.В същото време феновете на кеча се чудят къде се изгуби Русев. Пловдивчанинът претърпя операция на рамото през март и трябваше вече да е на ринга. Но така и не се появява. Според една от версиите той се е скарал с босовете на WWE и в момента се  прибрал да почине в България. Според друга просто не се е възстановил от болките в рамото.Припомняме, Лана и Русев, чието истинско име е Мирослав Бърняшев, вдигнаха сватба миналата година. Те направиха и православен ритуал в Бачковския манастир. После грамадата заведе американката на Черно море.", "date": "2017.05.26", "title": " Съпругата на Русев побърква феновете с нова сесия (галерия)"}
{"url": "https://m.offnews.bg/news/Obshtestvo_4/Chetiri-lapi-iskat-ostavki-v-BABH-zaradi-kuchkarnika-na-uzhasite-vav_656555.html", "text": "В своя декларация фондация \"Четири лапи\" поиска оставки в Българската агенция за безопасност на храните заради разбития \"Четири лапи\" искат оставки в БАБХ заради прикриване на нарушенията. Според информация на последвалия акцията брифинг, срещу собственика на обектите през годините са натрупани стотици сигнали за закононарушения, но по нито един от тях не са наложени санкции.Според д-р Марина Иванова, директор на „Четири лапи“ за България, това не е единственият случай, при който инспекторите на Българска агенция по безопасност на храните не упражняват ефективен контрол:В свое писмо до Изпълнителния директор на БАБХ д-р Дамян Илиев „Четири лапи“ настояват за задълбочена проверка на дейността на агенцията като контролен орган по спазване на Закона за защита на животните и Закона за ветеринарномедицинската дейност и за налагане на строги санкции на служителите, допуснали дейността на незаконните развъдници. От организацията за защита на животните са на мнение, че при такъв огромен брой сигнали за нарушения от страна на едно и също лице, трудно би могло да се говори за бездействие поради немарливост или претовареност с други задължения.", "date": "2017.05.26", "title": " \"Четири лапи\" искат оставки в БАБХ заради кучкарника на ужасите във Варна"}
{"url": "https://m.offnews.bg/news/Sviat-_12/23-dushi-zaginaha-pri-napadenie-sreshtu-avtobus-s-hristiiani-v-Egipet_656556.html", "text": "Най-малко 23 души са загинали, а 25 са ранени при нападение срещу автобус с копти в Египет. Инцидентът е станал близо до Миня, на около 250 км от Кайро. Автобусът е превозвал хората до манастир в Миня. При атентати в църкви в Александрия и Танта през април загинаха 44 души, а над 100 бяха ранени. Атентатите бяха извършени преди визитата в Египет на папа Франциск, насрочена за 28 и 29 април и след призив, отправен от местния клон на ИД за нападения срещу християните в Египет.Тогава отговорност за атентатите пое \"Ислямска държава\". ", "date": "2017.05.26", "title": " 23 души загинаха при нападение срещу автобус с християни в Египет"}
{"url": "https://m.offnews.bg/news/Temida_18762/Mazhat-prebil-lekari-v-Burgas-ostava-v-aresta_656580.html", "text": "Съдът в Бургас остави в ареста 22-годишния Кирил Нойков, който преби двама лекари и охранител в болница в Бургас. Според съда Нойков е докаран в болницата заради алкохолна интоксикация и не е бил провокиран от никого, когато започнал да буйства и да бие лекарите. Бургаският районен съд е отчел, че мъжът има заведени криминални регистрации срещу него, които сочат, че е с висока степен на обществена опасност и не зачита закона.В съдебната зала Кирил Нойков обяви, че съжалява и обясни агресивното си поведение с психически срив. Защитата твърди, че в болницата са оказали насилие върху Нойков. Определението на Районен съд – Бургас може да бъде обжалвано или протестирано пред Окръжен съд – Бургас в тридневен срок.", "date": "2017.05.26", "title": " Мъжът, пребил лекари в Бургас, остава в ареста"}
{"url": "https://m.offnews.bg/news/Politika_8/Patriotite-vnesoha-popravki-v-NK-zatvor-za-burka-i-radikalen-isliam_656559.html", "text": "Народните представители от парламентарната група на Обединени патриоти внесоха проект за промени в Наказателния кодекс за въвеждане на санкции срещу проявите на радикален ислям.Това каза в кулоарите на парламента Волен Сидеров, а колегите му Искрен Веселинов, Христиан Митев и Павел Шопов разкриха подробности и аргументираха предложенията. Веселинов напомни, че темата с искането за криминализиране на радикалния ислям не е нова. В 43-тото НС подобно предложение беше внесено от Патриотите и мина на първо четене. Късият живот на парламента не позволи да бъде завършена тази инициатива. Радикалният ислям е бичът на съвременната цивилизация. Това не е религия, а е идеология, която се опитва да променя настоящия свят. България не е изолиран остров и се влияе от общите тенденции, обясни Искрен ВеселиновОбединени патриоти предлагат криминализирането на радикален ислям, както и на всяка идеология, проповядваща верски убеждения за политически цели. Законопроектът предвижда наказание – от 1 до 5 години затвор и глоба до 5 хиляди лева.Криминализира се и стимулирането и принуждаването за носене на бурки. Според текста използването на заплаха, насилие, обществено положение или власт за принуждаване на някого да носи облекло, прикриващо частично или изцяло лицето, се наказва с лишаване от свобода за една до четири години и с глоба от 5 до 10 хиляди лева, както и с обществено порицание. Наказанието се увеличава, ако принудата е упражнена спрямо повече лица или спрямо малолетни.Ако обектът на стимулирането е малолетно лице, то наказанието трябва да е лишаване от свобода от три до шест години затвор и глоба от 10 до 20 хиляди лева.Народният представител Християн Митев разкри част от юридическите обосновки на законопроекта. Той припомни за приетия по предложение на Патриотите в миналия парламент т.нар. Закон за забрана на бурките. Тогава депутатите от правната комисия са посочили, че не е добре да се променя Наказателния кодекс през друг закон, затова и сега Патриотите внасят конкретно предложение за промяна в НК.Сегашният наказателен кодекс е остарял, с поправките се опитваме да „въоръжим“ прокуратурата да може да си свърши работата, допълни Искрен Веселинов. Той даде и дефиниция за радикален ислям: Идеология, която пропагандира някоя от следните идеи: създаване на ислямска държава, халифат; предимство на законите на шериата пред светските; насилствено налагане на религиозни принципи и норми на поведение, характерни за исляма; насилие във вид на свещена война - джихад, или налага базирани на тълкувания на исляма ценности, в разрез с общочовешките свобода, мир, хуманизъм, равенство, справедливост и търпимост\".", "date": "2017.05.26", "title": " Патриотите внесоха поправки в НК, затвор за бурка и радикален ислям"}
{"url": "https://m.offnews.bg/news/Temida_18762/Povdignaha-obvineniia-na-kmeta-i-glavniia-arhitekt-na-Asenovgrad_656548.html", "text": "Прокуратурата повдигна две обвинения на кмета на Асеновград д-р Емил Караиванов, съобщи окръжният прокурор на Пловдив Румен Попов, цитиран от \"Фокус\". Две нови обвинения са повдигнати и на главния архитект на града Константин Атанасов. Караиванов е обвинен за длъжностно присвояване на суми в особено големи размери и на подписване на документи с невярно съдържание. Попов обясни, че става въпрос за договор, подписан през 2014 г., за почистване на дъждоприемните шахти в общината, като реално не е била извършвана каквато и да е дейност от наетата фирма.Според свидетелски показания договорът е бил за около 200 000 лева, но сумата не е била усвоена напълно. Около 6000 лева на месец са получавали определени хора от 2014 г. досега, обясни Попов. По същия случай е повдигнато обвинение и на Николай Христев - за помагачество и съставяне на документи с невярно съдържание. На кмета на Асеновград е повдигнато обвинение и за престъпление по опазването на културното наследство. Според обвинението той е допуснал да се строи сграда в имот, защитен по Закона за културното наследство, в Метошка махала, без това да е съгласувано с Министерството на културата. По същото дело е повдигнато обвинение и на главния архитект на града Константин Атанасов, който е издал разрешение за строеж. По случая са повдигнати обвинения и на собствениците на строителна фирма Вакрил и Георги Запрянови, че са осъществили дейност в комплекса, който е паметник на културата. Вакрил Запрянов е бил обявен за общодържавно издирване, след като не е бил открит в продължение на 4 часа. По-късно е открит в болница, тъй като му прилошало.От прокуратурата поясниха, че по случая се изнася малка част от наличната информация, а разследването продължава в различни посоки. Извършени са 15 претърсвания и изземвания на територията на общината. Обвинения са повдигнати общо на 7 лица, над 15 са били задържани за 24 часа, каза Попов. Кметът на Асеновград беше задържан за 24 часа и беше освободен под гаранция.Главният архитект на града Константин Атанасов беше обвинен преди дни и за вземане на подкуп от 8000 лева от Митко Захариев, управител на местен клон на акционерно дружество, за да съгласува идеен инвестиционен проект.", "date": "2017.05.26", "title": " Повдигнаха обвинения на кмета и главния архитект на Асеновград"}
{"url": "https://m.offnews.bg/news/Politika_8/Galeriia-Rumen-Radev-na-audientciia-pri-papa-Frantcisk_656562.html", "text": "На официална среща днес българският президент Румен Радев бе приет като гост от главата на Римокатолическата църква папа Франциск. Поводът за аудиенцията е традицията всяка година папата да приема представители на страната ни за Деня за славянската култура и писменост.Радев посети Ватикана веднага след срещата на върха на НАТО в Брюксел, като заедно с българския президент при папа Франциск бяха съпругата на Радев - Десислава Ганчева, тримата министри – Екатерина Захариева, Красимир Каракачанов и Боил Банов, както и директорът на Националната библиотека – доц. Красимира Александрова, ректорът на Софийския университет проф. Анастас Герджиков, лидерът на ВОЛЯ и зам.-председател на парламента Веселин Марешки и депутатът от БСП Иво Христов. Румен Радев е вторият български президент на България, когото папа Франциск приема, а за българския президент това е второто посещение във Ватикана. Само преди два месеца той бе сред европейските лидери, които се срещнаха с главата на Римокатолическата църква по случай юбилея на Римските договори.Румен Радев подари на Папата е подарил на папа Франциск реплика на икона на светите братя Кирил и Методий и е получил от него бронзов плакет, изобразяващ свети Мартин, който загръща с плаща си беден човек.Визитите във Ватикана по повод 24 май – Денят на славянската писменост и култура, са потвърждение за приноса, който има българският народ към европейската цивилизация, заяви Радев. „Светият отец изрази категоричната си увереност, че тази традиция на визити на български делегации във Ватикана е необходима и ще продължи“, добави държавният глава.„Папата отправи благопожелания към народа ни за здраве и благоденствие“, каза още президентът и сподели, че двамата са имали много интересен и откровен разговор.По време на аудиенцията са били обсъдени сериозните проблеми, пред които е изправен светът днес. Папа Франциск е отправил послание за търсене на решение на трафика на хора, като е поставил акцент върху борбата с трафика на деца. Според светия отец приобщаването на младите към християнските ценности е пътят за опазването им от изкушенията.Българският президент ще се поклони на гроба на свети Кирил в античната базилика \"Сан Клементе\".", "date": "2017.05.26", "title": " Галерия: Румен Радев на аудиенция при папа Франциск"}
{"url": "https://m.offnews.bg/news/Sviat-_12/Turtciia-anulira-grazhdanstvoto-na-Fethullah-Giulen_656558.html", "text": "Единайсети съд за тежки престъпления в турския град Адана взе решение за анулирането на турското гражданство на проповедника Фетхуллах Гюлен, който е основният опонент на турския президент Реджеп Ердоган.Властелинът в Анкара твърди, че именно Гюлен стои зад миналогодишният опит за държавен преврат в Турция, което бе използвано като аргумент за чудовищните репресиите в страната, които пратиха в затвора хиляди опозиционно настроени хора в южната съседка.Съдът обоснова решението си с декрет от 2 януари 2017 г., издаден в условията на извънредно положение.Съгласно въпросния декрет, ако лица, които се намират извън страната и не могат да бъдат открити и има заведени дела срещу тях в родината им, в едномесечен срок се изпраща молба до правосъдното министерство за анулирането на тяхното гражданство.Според информационната агенциа DHA, цитирана от сайта t24.com.tr, съдът в Адана е изпратил такова писмо до турското министерство на правосъдието.", "date": "2017.05.26", "title": " Турция анулира гражданството на Фетхуллах Гюлен"}
{"url": "https://m.offnews.bg/news/Tenis_18788/Agasi-debiutira-kato-trenior-na-Dzhokovich_656563.html", "text": "Легендарният бивш американски тенисист Андре Агаси ще направи своя дебют като треньор на Новак Джокович в Париж.Двамата са заедно отскоро, а това ще бъде първата им съвместна изява. Защитаващият титлата от м.г. Новак е поканил Агаси преди три седмици и първоначалната реакция на американеца била да откаже, но впоследствие променил решението си.\"По-скоро съпругата ми Щефи Граф ме убеди да пътувам. Каза, че ще ми хареса отново да се потопя в атмосферата на \"Ролан Гарос\". Надявам се да успея да допринеса с нещо.Понякога и малка бележка може да промени много в играта. Мисля, че той може само да се подобрява, защото знае кои страни са му силни. За мен това не е работа в класическия смисъл.Може би ще гледам един или два мача на Новак тук, след което заминаваме на ваканция със семейството, която е отдавна планирана\", сподели Агаси, който предизвика голям интерес в Париж.Съперник в първия кръг на Джокович в Париж ще бъде 76-ия в света испанец Марсел Гранойерс.", "date": "2017.05.26", "title": " Агаси дебютира като треньор на Джокович"}
{"url": "https://m.offnews.bg/news/Politika_8/Kabinetat-Borisov-3-e-kato-tozi-na-Oresharski-Krepi-se-na-zlatniia-pr_656553.html", "text": "Скандалните назначения на Валери Симеонов за председател на Националния съвет за сътрудничество по етническите и интеграционни въпроси към МС, и Илиян Тодоров за областен управител на София-област, са пореден жест на цинизъм от страна на кабинета Борисов 3. Това се казва в политическа позиция на партията на бившия правосъден министър Христо Иванов \"Да, България\".Според формацията председателят на НФСБ Валери Симеонов е известен със скандалните си изказвания граничещи с език на омразата, насочени най-вече срещу малцинствата в България. От \"Да, България\" припомнят, че през 2013 г. предизборната платформа на НФСБ съдържаше откровено расистки призиви и предлагаха етническо прочистване на българските населени места от ромите и тяхното затваряне в охранявани концентрационни лагери, отделно от българското население, чрезив тях. В същата се чете иОт партията посочват и че Илиян Тодоров е бивш член на партия „Атака”, познат с ярките си хомофобски позиции и със зрелищното си участие в акцията срещу НАТФИЗ преди 2 години, заради която лидерът на националистите Волен Сидеров беше осъден. Тогава Тодоров се „прочу” с изказването си .От \"Да, България\" отново настояват за оставката на Валери Симеонов и призовават членовете на Националния съвет за сътрудничество по етническите и интеграционни въпроси към МС с достойнство и здрав разум да преустановят участие в работата на съвета, докато това недоразумение не бъде отстранено.", "date": "2017.05.26", "title": " Кабинетът Борисов-3 е като този на Орешарски. Крепи се на златния пръст"}
{"url": "https://m.offnews.bg/news/Tenis_18788/Grigor-zapochva-sreshtu-37-godishen-frantcuzin-na-Rolan-Garos_656560.html", "text": "Най-добрият ни тенисист Григор Димитров ще играе с френския ветеран Стефан Робер в първия кръг на Откритото първенство на Франция, отреди жребият на втория за годината турнир от Големия шлем в Париж.Димитров досега не е играл на ниво ATP срещу 37-годишния представител на домакините, но имат два мача в по-ниска категория. И двата пъти Григор е победителят. Робер в момента е №113 в световната ранглиста. Димитров е поставен под №11.Последният мач на Робер беше във вторник в Женева в турнир на червено от АТР 250, където той загуби в първи кръг от американеца Стив Джонсън в два сета - 3:6, 3:6.Най-добрата ни тенисистка Цветана Пиронкова пък ще играе с германката Мона Бартел в първия кръг в Париж.26-годишната Бартел е 47-а в класацията на WТА. Тя има четири титли на сингъл и още два трофея на двойки в кариерата си.29-годишната Пиронкова има две загуби от два мача срещу Бартел - 3:6, 3:6 на 1/4-финалите в Хобарт и 5:7, 6:7 (4), 1:6 в първия кръг на US Open през 2015 година.При успех на старта 75-ата в световната ранглиста в момента пловдивчанка ще играе във втория кръг срещу победителката от мача между поставената под номер 5 Елина Свитолина (Украйна) и Ярослава Шведова (Казахстан).Пиронкова преди година стигна 1/4-финал в Париж и ако не защити позицията си може да падне много в световната ранглиста.", "date": "2017.05.26", "title": " Григор започва срещу 37-годишен французин на \"Ролан Гарос\""}
{"url": "https://m.offnews.bg/news/Sviat-_12/Srabski-agent-e-sred-parvite-vlezli-v-makedonskiia-parlament-v-noshtt_656557.html", "text": "Горан Живалйевич, съветник в сръбското посолство в Скопие и офицер на директно подчинение на специалните служби в Белград, е сред първите, влезли в македонския парламент в нощта на погрома.На 27 април Живалйевич е влязъл в Събранието с първата група демонстранти, съобщи БНТ. Тогава той си е направил и селфи с протестиращите, влезли в парламента.При погрома в македонския парламент, след като социалдемократите и албанските партии гласуваха да изберат албанец за председател на Събранието, бяха ранени над 100 души, сред които и лидерът на СДСМ Зоран Заев.Сръбският посланик в Скопие Душанка Дивяк Томич беше привиканa в министерството на външните работи. Бившият сръбски дипломат Радомир Диклич коментира, че е изненадан от действията на Живалйевич. Той допълни, че агентът получава заповеди директно от сръбската разузнавателна агенция БИА, за която работи, а не от посланика или министерството на външните работи. По този въпрос сръбският премиер Александър Вучич заяви, че не вижда нищо престъпно в случилото се. \"Не съм чул някой да е извършил престъпление и да е участвал в организирането на каквото и да е... Аз имам информации за участието на различни там Зендери-Чеченовски от Скопие, които демонстрираха срещу мен. И какво от това? Те не са извършили престъпление. Лицето от сръбското посолство, за което вие конкретно говорите, е било там, за да информира\", каза Вучич след среща с еврокомисаря по външна политика и сигурност Федерика Могерини. ", "date": "2017.05.26", "title": " Сръбски агент е сред първите, влезли в македонския парламент в нощта на погрома"}
{"url": "https://m.offnews.bg/news/Kultura_33/Preporachvame-vi-Shturtcite-v-Arena-Armeetc-na-3-iuni_656564.html", "text": "„Мускетарите на българския рок“, „Българската рок легенда“, „Символът на неувяхващата младост“ ... Мога да ви изредя още няколко клишета, които събратята по перо с лекота редят, когато стане дума за „Щурците“. Не ни се сърдете. Всички тези квалификации са истина. Някогашните момчета от квартала около Консерваторията действително написаха най-значимата глава от историята на рока в долния десен ъгъл на Европа. И поколенческото присъствие в \"Арена Армеец\" на 3 юни ще ви докаже това.Преди 20 години, когато Пепи Цанков издаде „Зимата на Щурците“ - първата част от биографичната ми книга за групата, направихме с тях едно кратко турне по повод 30-годишнината им. Тогава в залите на големите градове видях сред публиката цели семейства – родители с децата си. Сега, за 50-годишнината на бандата, в публиката ще са и внуците. И заедно с дядовците си ще пеят рок химните на една цяла епоха. Носталгията по моята младост ще ме стисне за гърлото. По бузите ми ще се стичат сълзите на умилението, а пред очите ми ще се нижат картините от училищните балове, репетициите на гимназиалната ни група на тавана на Пламен Янакиев – Левски, читалищните концерти и ще се чува китарният звън от кварталните градинки. Болезнено ще ни липсва Пеци и ще гледаме с тъга и възхищение екранното му участие в концерта. Ще слушаме и с интерес солата му, изсвирени от Иван Лечев и Славчо Николов. Ще се зарадваме да видим отново Пепи Цанков, Веско Кисьов, Косьо Атанасов. И ще редим заедно с Кирчо словата на Волен Николаев, описали ни вкуса на времето. А преди 50 години ... Тук ще разлистя книгата си и ще препиша няколко реда от нея.Концертна дирекция и разните други институции се правят на ощипани и не признават на групарчетата статут на професионални музиканти. А и гилдията на естрадните певци гледа с подозрение на младежите с китари, които кой знае как пълнят залите и веселят публиката с три акорда и вокали на бръснарска терца. Фактите обаче са безспорни и столичната младеж, без афиши и радио реклама мигновено научава кога и къде ще свирят „Бъндараците“, „Викингите“, „Везните“ или „Сребърните гривни“. И се тъпче в читалища, училища или аудитории. Бъдещето се очертава като ясно. Дори и на хоризонта да има облаци – на кого му пука?! Момчетата са млади и пълни с енергия. Генетичният сблъсък между приоритетите на двамата Кирчови дядовци завършва с победа на диригента, а при Пепи пътят вече е определен, защото тъй и тъй следва ударни инструменти в Консерваторията. Трябва да се открият още двама сериозни групари. И по принципа „който търси – намира“ на един бал в зала „Универсиада“ Кирчо и Пепи си заплюват двама младежи от ВИС (вокално-инструментален състав – бел.авт.) „Слънчевите братя“. Единият свири много професионално на китара, а другият пее страхотно и държи ритъм. Оказва се, че са студенти, имат желание сериозно да свирят в група и нямат нищо против да направят тази група с двамата „бъндараци – отцепници“. Солокитаристът се казва Петър Гюзелев, ритмистът – Веселин Кисьов.И така нататък ... Книгата няма да намерите. Тя вече е библиографска рядкост и не вярвам някой да навие издателката ми да допечата някакво количество. Но това е друга тема. Сега говорим за събитията преди 50 години. „Бъндараците“ вече ги има и спорят с „Гривните“ за рок шампионата на страната. Свирят в постановката на Леон Даниел „Обличането на Венера“ в Сатиричния театър, но Бънди и Вачо изглежда нямат сериозни професионални намерения и затова Кирчо и Пепи Цанков стигат до това решение. През 1967 г. групата вече е сработена, разработена е стратегията с радио конкурса „Един студентски състав търси име“, клакьорите са организирани и на белия свят се появяват „Щурците“. Следват „Звън“, „Малкият светъл прозорец“, „Бяла тишина“ с Гошо Минчев и нататък - „Среща“, „Мускетарски марш“, „Вкусът на времето“, за да се стигне до „Клетва“. И всичкото това ще изпеем заедно на 3 юни в \"Арена Армеец\", нали?!", "date": "2017.05.26", "title": " Препоръчваме ви: \"Щурците\" в \"Арена Армеец\" на 3 юни"}
{"url": "https://m.offnews.bg/news/Politika_8/Vsichki-partii-otchetoha-parite-za-izborite_656565.html", "text": "Сметната палата публикува отчетите за приходите, разходите и поетите задължения за плащане във връзка с предизборната кампания за изборите за Народно събрание на 26 март 2017 г., съобщиха от одитната институция. Всички 29 участници в изборите – 11 партии, 9 коалиции и 9 инициативни комитети, са представили в Сметната палата отчетите си. Сметната палата започна одита на участниците в изборите за Народно събрание за случаите, когато декларираните приходи и извършените разходи във връзка с предизборната кампания са над 1000 лв. По предварителни данни 26 участници надхвърлят тази сума. При този одит се извършва фактическа и документална проверка на даренията, направени от дарителите, на предоставените вещи и услуги за безвъзмездно ползване, дали е предоставена декларация за произход на средствата, когато те надхвърлят една минимална заплата, по банков път ли са постъпили приходите и извършени разходите над 1000 лв., подадена ли е в срок информацията за публикуване в Единния регистър по Изборния кодекс по време на предизборната кампания. Ще бъде проверено и съответствието между размера на дарените или предоставени за предизборната кампания средства от физически лица и размера на доходите на лицата, когато средствата са в размер над 1000 лв.Проверката обхваща и спазването на регламентираните забрани за финансиране и подпомагане на предизборната кампания; съответствието на отчетените разходи с установените от извършените проверки, в т.ч. по информация от доставчици на стоки и услуги; както и спазването на определените от Изборния кодекс ограничения на общия размер за финансиране на предизборната кампания. ", "date": "2017.05.26", "title": " Всички партии отчетоха парите за изборите"}
{"url": "https://m.offnews.bg/news/Sviat-_12/Hvanaha-galab-narkotrafikant-v-Kuvejt_656567.html", "text": "Митническите служители в Кувейт са заловили гълъб, превозващ наркотици в миниатюрна раница, съобщава кувейтски вестник, цитиран от Би Би Си.Общо 178 хапчета са намерени в малък джоб прикрепен към гърба на птицата. Гълъбът е бил хванат в близост до митническата сграда в Абдали, близо до границата с Ирак.Репортер на местния вестник каза, че хапчетата са с форма на кетамин, анестетик, използван и като дрога за партита. Служител на митниците на Кувейт заяви, че митническите служители вече са знаели, че се използват гълъби за контрабанда на наркотици, но този е първия, който хващат в \"крачка\".Не за първи път се случва гълъби да се ползват за наркотрафик. През 2015 г. затворници в Коста Рика хванаха гълъб, носил кокаин и канабис.През 2011 г. колумбийската полиция откри гълъб, който не е успял да прелети над висока стена на затвор, поради тежестта на пакет с кокаин и марихуана, привързан към него.", "date": "2017.05.26", "title": " Хванаха гълъб наркотрафикант в Кувейт"}
{"url": "https://m.offnews.bg/news/Politika_8/Borisov-Ne-mi-se-govori-za-Lozan-Panov-i-karlezhite-tolkova-hubavi_656569.html", "text": "Говоря за бърз, справедлив съдебен процес, максимално добри условия за работа на съдии и прокурори, вие ме връщате да говоря за Лозан Панов. Той поиска среща с мен, извиках вицепремиера, министъра и два часа си говорихме. Каквото е имало да си го кажем, сме си го казали. Така премиерът Бойко Борисов коментира пред журналисти, който направи проверка на сградата, в която ще се помещават Софийският районен съд и Софийската районна прокуратура. На въпроса дали мисли, че Лозан Панов е бил \"налазен от кърлежи\", както Борисов нарече малките партии, прилепящи се по думите му към висши магистрати, премиерът заяви: \"Толкова хубави неща правим в днешния ден. Моят призив и към съдиите, и към прокурорите е, че обществото очаква от тях бързи съдебни процеси и справедливост. Колкото по-малко им се месят, обръщам се към всички политици, това са най-интелигентните хора – за да станеш прокурор, учиш много, развиваш се, четеш много, за мен е най-важно да седнат и да направят така, че да работят по най-добрия начин в полза на обществото. Тръгнем ли всеки ден да говорим само по тези теми, нищо добро не очаква съдебната система. Затова аз не говоря по темата\". След като журналист му напомни, че именно той е заговорил пръв за \"кърлежи\", Борисов посочи: \"Като са кърлежи, какво да кажа. Затова не искам да ги има. Не съм визирал никой. Г-н Панов и днес го покани г-жа Цачева, виждам, че го няма\".\"И ето вие отново връщате темата. Той поиска среща с мен, извиках вицепремиера, министъра, два часа си говорихме. Каквото имахме да си казваме, си го казахме. Нека народът да вижда каква грижа се полага, за да могат не само съдиите, прокурорите и адвокатите, ами и тези, които са сгафили и нарушили закона, по европейски начин да бъдат съдени в сгради с нормални условия, които да защитават и техните права, и тяхното самочувствие. Това сме направили. И сега да се връщам да говоря за кърлежи, не ми се говори. Искам да показвам това, което правим\", коментира Борисов.\"С доста усилия и воля сме създали една сграда, която се обзавежда в момента по всички изисквания на съдебната власт. Като се започне с довеждане на арестантите, през специални помещения, без да имат достъп до какъвто и да е външен свят. С отделни входове за съдии, отделни за прокурори. Гардеробни за тогите на адвокатите. Десетки зали, оборудвани и обзаведени по най-съвременен начин с плазми с мултимедии. Нагоре са кабинетите на съдиите и прокурорите. Съдебната система в лицето на двете власти - съдии и прокурори, сами си направиха поръчките така, че всичко да им върши работа и да им харесва. Дори и входовете са такива, че съдиите и прокурорите, идвайки със своите лични автомобили, да има подземен паркинг с над 200 места, така че да нямат никакъв досег и възможност да им се влияе\", обясни още Борисов.Премиерът похвали шефа на Софийския районен съд Стефан Милев.\"Ей това момче да го помните. Навремето беше ваш колега, беше прокурор, сега е съдия, млади хора, аз им вярвам и искам всички да им вярват\", каза той.Борисов коментира и назначението на бившия депутат от \"Атака\" Илиан Тодоров за областен управител на Софийска област. Той посочи, че назначения е подписал заради коалиционното споразумение.\"Съвестта ми е чиста, защото никакъв друг вариант нямаше, а патриотите настояваха за тези хора\", подчерта Борисов. ", "date": "2017.05.26", "title": " Борисов: Не ми се говори за Лозан Панов и \"кърлежите\", толкова хубави неща правим"}
{"url": "https://m.offnews.bg/news/Tenis_18788/Naj-normalnoto-neshto-na-sveta-e-Nadal-da-specheli-v-Parizh_656572.html", "text": "На 28 май (неделя) започва 116-тото издание на най-великия турнир на червени кортове в света – „Ролан Гарос”.  За първи път в историята шампионите от Мелбърн няма да участват в Париж, но дори без Федерер и Серина Уилямс надпреварата се очаква да бъде изключително интересна и има голяма вероятност отново да станем свидетели на сътворяването на история.При мъжете до момента сезонът се развива с малки изключения под доминацията на двама тенисисти – Федерер и Надал. Нещо немислимо в края на миналата година, но добре дошло за многобройната армия от привърженици на двамата най-популярни играчи в историята.След  десетата си титла в Монте Карло, а след това и в Барселона, изглежда най-нормалното нещо на света Надал да спечели и десетата си купа в Париж. Рафа е доказал, че може да се справя с напрежението, когато всички погледи са вперени в него, а във формат три от пет сета той е почти непобедим.Големите въпроси в мъжкия турнир са свързани най-вече с ролята, която ще играят Джокович и Мъри. Сърбинът показа признаци за съживяване, а със сигурност и новият му треньор Андре Агаси ще изиграе положителна роля. Въпреки силните изяви на Тийм и Саша Зверев в последните седмици, не вярваме някой от тях двамата да се намеси в борбата за титлата, макар че най-вероятно ще стигнат далеч в турнира.Съотношението на силите при дамите предвещава изключително интересни събития и голям брой участнички с реален шанс за купата. Досега през годината големите турнири бяха спечелени от различни тенисистки.В навечерието на „Ролан Гарос” обаче изпъква името на Симона Халеп, чиито резултати на тази настилка са изключително стабилни – 26 победи от последните 31 изиграни мача, както и титла на големия турнир в Мадрид. Очаквайте фойерверки и от първата ракета на Франция Кристина Младенович, която със сигурност ще играе своите мачове на централните кортове пред пълни трибуни и еуфорична атмосфера. Отсъствието на Уилямс, Азаренка, Квитова, а също така и решението на домакините да не предоставят покана за Шарапова, открехват вратата и изострят апетита на мнозина, които до този момент са оставали в сянката на изброените.„Ролан Гарос” ще се излъчва по Евроспорт 1 и Евроспорт 2 от 28 май до 11 юни. Общият обем на преките предавания ще надхвърли 170 часа. Всеки ден след приключване на последния мач от програмата е предвидено и коментарното студио „Гейм, сет и Матс”, в което трикратният шампион на „Ролан Гарос” Матс Виландер ще анализира случилото се на турнира. Специално участие с рубриката си „Комисионерът” ще има и легендарният Джон Макенроу.", "date": "2017.05.26", "title": " Най-нормалното нещо на света е Надал да спечели в Париж"}
{"url": "https://m.offnews.bg/news/Bojni_18771/Natcionalite-se-puskat-na-narodni-borbi-v-Ruen_656568.html", "text": "Египтянинът Тарек Абдеслам, който донесе европейска титла за България от Евро 2017 през април, ще се пробва на народни борби в Руен. Схватките са в неделя 28 май от 16 часа, информира официалният сайт на федерациято по борба.\"Нямам притеснения, напротив ще ми бъде интересно да опитам нещо ново - казва националът в класическия стил. - След европейското се готвим на малко по-облекчен режим, ще видим в каква форма съм.\"В схватките се очаква да стартират и останалите ни национали, предвождани от старши треньора Армен Назарян. В момента тимът е на възстановителен лагер в Кюстендил.Преди това класиците ще изгледат борбите на колегите си от свободния стил, които ще са на принципа \"всеки срещу всеки\".На тепиха ще излязат най-добрите според националната ранглиста във всяка категория. Схватките стартират от 14 часа.Дебют ще направи и чеченецът Али Умарпашаев, който в очакване на българския си паспорт, също ще направи контролни преборвания. Празникът в Руен е по случай 38-та годишнина от основаването на общината.", "date": "2017.05.26", "title": " Националите се пускат на народни борби в Руен"}
{"url": "https://m.offnews.bg/news/Bojni_18771/Klichko-kazva-shte-ima-li-revansh-s-Dzhoshua-na-27-maj_656531.html", "text": "41-годишният украински профибоксьор Владимир Кличко ще обяви решението си относно реванша с Антъни Джошуа утре, 27 май.Това ще стане в ефира на предаването \"Големия бокс\" на тв канала \"Интер\". Решението му се очаква с огромен интерес, но се предполага с голяма степен на вероятност, че украинецът ще се боксира отново с Джошуа, който го победи на \"Уембли\" в края на април.Вече дори се обсъжда и дата в края на октомври, като вариантите за място на провеждане са ограничени до Кардиф, Китай или Дубай.Промоутърът на Антъни Джошуа - Еди Хърн, също обяви, че следващият съперник на световния шампион по бокс за професионалисти в тежка категория ще стане ясен скоро. Според него с най-големи шансове е реваншът с Владимир Кличко.\"Най-вероятно това ще бъде мачът - сподели Хърн пред \"Дейли Стар\". - Освен това сме длъжни да се бием с Кубрат Пулев. Ако не сега, то в следващия мач.\"До часове се очаква и официалната позиция на Международната боксова федерация за ситуацията с титлата на организацията.", "date": "2017.05.26", "title": " Кличко казва ще има ли реванш с Джошуа на 27 май"}
{"url": "https://m.offnews.bg/news/Ikonomika_59/Sofiia-Teh-Park-pribira-9-6-mln-leva-ot-svoboden-teren_656554.html", "text": "Фонд за недвижими имоти България АДСИЦ ще плати 9 652 000 лв. за правото строеж в зоната за разширение на „София Тех Парк\" АД. Офертите за инвеститор на свободния терен бяха отворени днес. Обявената целта на конкурса бе да бъдат привлечени високотехнологични компании, които развиват изследователска и научно-развойна дейност на мястото.Ръководсвото на парка получи три оферти за получаване на правото на строеж. Другите две предложения са на \"Армада реалти инвест\" ЕООД – 8 350 057 лв. и „Делта кепитал риъл естейт\" ЕООД – 9 008 888 лв.Минималната цена за закупуване на правото на строеж, определена от независими оценители бе 7 461 300 лева. Предстои „София Тех Парк\" АД да излезе с окончателно решение за класиране на участниците в процедурата, като класираният на първо място ще бъде поканен в срок до 10 дни за започване на процедурата по сключване на предварителен договор за учредяване на право на строеж в Зона за бъдещо развитие № 2 от Научно-технологичния парк.Срокът за сключване на предварителния договор е до 30 дни от получаване на поканата за това.Застроителният план на парка предвижда за Зона № 2 изграждане на многофункционална административно-обслужваща сграда с разгъната застроена площ (РЗП) до 35 000 кв. м и подземен паркинг на две нива с обща застроена площ на подземните нива до 16 000 кв. м, разположени на терен с площ 8 140 кв. м.Минималната площ за озеленяване съгласно градоустройствените показатели на Общия устройствен план на София за зоната е 40%.Избраният инвеститор ще бъде задължен да построи предвиденото застрояване в срок до 5 години от датата на сключване на окончателния договор за учредяване право на строеж. Той следва да декларира, че офис площите в бъдещата сграда ще бъдат преимуществено предназначени за ползване от компании, развиващи дейност във фокусните области на технологичния парк - науки за живота, информационни технологии и чиста енергия. Не по-малко от 30% от офис площите следва да бъдат използвани от компании, които имат изследователска и развойна дейност в посочените сектори.", "date": "2017.05.26", "title": " \"София Тех Парк\" прибира 9,6 млн. лева от свободен терен"}
{"url": "https://m.offnews.bg/news/Sviat-_12/Salman-Abedi-smiatal-britantcite-za-bezvernitci-nespravedlivi-kam-ara_656525.html", "text": "Атентаторът от Манчестър Салман Абеди се радикализирал, след като видял как намушкват негов приятел миналата година. Това твърди в интервю за Асошиейтед прес роднина на 22-годишния мъж. По думите ѝ той се оплаквал, че се отнасят зле към него във Великобритания и бил гневен за липсата на реакция след смъртта на приятеля му, което според него било, защото е мюсюлманин. Абеди е роден във Великобритания в семейство на либийци. Той смятал, че британците са \"безверници\", които са \"несправедливи към арабите\", твърди роднината му.Тя твърди, че го познавала като \"добро дете\". По думите ѝ той не е поддържал връзка с \"Ислямска държава\" или други радикални групировки.В същото време говорител на силите за борба с тероризма на Либия каза, цитиран от БТА, че Салман Абеди е разговарял по телефона с майка си няколко часа преди атентата. Майката на Салман Абеди и трима от неговите братя и сестри в Либия бяха разпитани след нападението. По време на разпита майката е казала, че синът й напуснал Либия и отпътувал за Англия четири дни преди атентата.В деня на атаката той й се обадил по телефона и й казал: \"Прости ми!\", заяви говорителят на либийските сили за борба с тероризма Ахмед бин Салем.По думите му той се е сбогувал с нея. По-малкият брат на Салман - Хашем Абеди, и баща им Рамадан Абеди, бяха арестувани в Либия. Британската полиция продължава да провежда обиски във връзка с разследването на атентата, при който загинаха 22 души, а над 100 бяха ранени.По време на обиск в град Уигън полицията е попаднала на потенциално подозрителни предмети и е евакуирала няколко къщи в района като предохранителна мярка. На мястото е бил повикан и сапьорски отряд. ", "date": "2017.05.26", "title": " Салман Абеди смятал британците за безверници, несправедливи към арабите"}
{"url": "https://m.offnews.bg/news/Intcidenti_6/Parche-zemna-masa-premaza-krakata-na-minior-ot-Obrochishte_656561.html", "text": "Голямо парче земна маса вчера около полунощ е паднало и е натрошило краката на работник от мина \"Оброчище\", предава В момента миньорът е в болница във Варна, контактен и в добро състояние, където утре предстои да му бъде направена операция.Инцидентът идва два месеца след протеста на работниците от мината, които се обявиха за по-високи заплати и по-добри условия на труд. Тогава те твърдяха, че трудовите им възнаграждения не са променяни от 10 г. и не се изплащани навреме, заедно с ваучерите им за храна. \"Оброчище\" е четвъртото най-голяма находище на манган в страната. ", "date": "2017.05.26", "title": " Парче земна маса премаза краката на миньор от \"Оброчище\""}
{"url": "https://m.offnews.bg/news/Politika_8/Mestan-Na-sreshtata-za-KTB-ne-se-e-govorilo-za-zatvariane-na-banki_656533.html", "text": "На срещата за КТБ на \"Дондуков\" 2 през 2014 г. не се е говорило за банкова ваканция. Не съм чул някой от ГЕРБ или БНБ да е предложил да се затворят всички банки.Това обяви лидерът на ДОСТ Лютви Местан, който присъства на заседанието като председател на ДПС, по Нова тв. По думите му версията за ваканция на банките е лъжа.  Вчера президентът на ПЕС Сергей Станишев, също участник в срещата, каза, че се е говорило за банкова ваканция. И той, и Местан днес дадоха съгласие стенограмата от разговора да бъде разсекретена. За позицията на АБВ ДОСТ да бъде забранена Местан обяви, че \"не си струва да се коментира една маргинализирана партия, със затихваща функция\". Можем да продължим списъка със заинтересованите партии – ДПС, БСП, ОП, но ние виждаме и дългата ръка на Решетников. Ние сме партия с огромна геополитическа тежест, бъркаме много сметки. Защото ще ви припомня, че Решетников изложи концепция за засилване на руското влияние в два етапа. Първият - спечелване на президентските избори, и втори – управление, което да извади България от НАТО и ЕС, заяви Местан.Нормално е да бъдем заплаха за антинатовските и антиевропейски ориентираните партии, допълни той.Лидерът на ДОСТ коментира и възпоменанието на майските протести от 1989 г., което се състоя в Джебел преди дни. Според него събитието е било опорочено от опонентите им ДПС.ДПС загуби 200 000 избиратели, защото губи идеите си. И тогава естествено се прибягва към показването на мускули и използването на обидни квалификации. С носене на вода обаче една мелница не може да се върти – това се отнася до ДПС. Бих им препоръчал на ДПС да не улесняват нещата за ДОСТ. Защото с още няколко такива действия, няма да ми се налага да правя предизборна кампания.Премиерът Борисов направи няколко сериозни политически грешки. Последната е свързана с вицепремиера Валери Симеонов, който ще отговаря за етническите и демографските въпроси. Това е тежък политически гаф, обясни Местан. ", "date": "2017.05.26", "title": " Местан: На срещата за КТБ не се е говорило за затваряне на банки"}
{"url": "https://m.offnews.bg/news/Obshtestvo_4/Stotitci-nahapani-ot-karlezhi-dazhdovete-sa-raj-za-parazitite_656529.html", "text": "Броят на хората, ухапани от кърлежи, ще расте в следващите седмици. Всеки ден в Националния център по заразни и паразитни болести идват между 20 и 50 души, които носят кърлеж за изследване. Ухапаните са доста повече, заяви шефът на центъра проф. Тодор Кантарджиев по Нова тв.  Според статистиката досега има два пъти по-малко с лаймска болест и три пъти по-малко заразени с марсилска треска в сравнение с миналата година, защото пролетта закъснява, каза още Кантарджиев. Той препоръча хората да не пускат кучетата си в неокосени високи треви и да вадят кърлежа възможно най-бързо от себе си или от тялото на домашния си любимец. Кърлеж не може да зарази човек до 12 часа, обясни професорът. Той подчерта, че по-опасни са тези паразити, които ни атакуват не в градските градини, а по селата. Разпространяват ги дивите и селскостопанските животни, а болестите, с които заразяват, са по-опасни, допълни Кантарджиев. Столична община обяви старт на битката с кърлежите в градинките още през април и обеща, че Според специалистите кучешките кърлежи са изключително издържлив и след като се нахранят, могат да издържат гладни от 5 до 7 години. Броят им се увеличава при дъждовен период, валежите обаче отмиват препарата и ефектът от него е минимален. ", "date": "2017.05.26", "title": " Стотици нахапани от кърлежи, дъждовете са рай за паразитите"}
{"url": "https://m.offnews.bg/news/Sviat-_12/Dilma-Rusef-poiska-otmiana-na-impijchmanta-sled-skandala-s-nejniia-nas_656532.html", "text": "Бившия бразилски президент Дилма Русеф поиска от Федералния върховен съд да анулира решението за освобождаването ѝ от длъжност след скандала с нейния наследник Мишел Темер, съобщи ТАСС, цитирана от БТА. \"Днес страната е обхваната от остра политическа криза с невиждани до момента мащаби. С всеки ден става все по-очевидно, че сегашният президент е нелегитимен и не е способен да изпълнява задълженията си и занапред. Той зае поста не по волята на народа, а вследствие на натрапен импийчмънт, осъществен с груби нарушения, без никакви юридически основания\", цитира изданието иска, подаден от адвокатите на Русеф.Миналия септември Русеф вече поиска съдът да отмени решението за импийчмънт, но тогава съдия Теори Заваски обяви аргументите ѝ за несъстоятелни. На 17 май бразилските предприемачи Жоесли и Уесли Батиста предадоха на Федералния върховен съд запис, на който президентът Темер приканва да бъде подкупен бившият председател на долната камара на парламента Едуардо Куня, инициатор на импийчмънта на Русеф.Според следствието с парите е трябвало да бъде \"купено мълчанието\" на Куня, който е потенциален свидетел в разследването на най-големия корупционен скандал в историята на Бразилия. Полицията разполага и с видеозапис, на който близък съветник на Темер слага в куфарче голяма сума пари.На фона на скандала опозицията поиска Темер да напусне поста. Темер отхвърли обвиненията по разследването срещу него и обеща да докаже невинността си в съда. Дилма Русеф беше отстранена от поста в края на август миналата година. Тя беше обвинена в злоупотреба с бюджета и влошаване на държавната икономика.", "date": "2017.05.26", "title": " Дилма Русеф поиска отмяна на импийчмънта след скандала с нейния наследник"}
{"url": "https://m.offnews.bg/news/Futbol_18793/Toti-izvede-Roma-na-proshtalna-vecheria_656535.html", "text": "Легендата на Рома и италианския футбол Франческо Тоти изведе съотборниците си на прощална вечеря в деня, в който обяви, че на 28 май ще изиграе последния си мач за \"вълците\".В неделя Рома приема Дженоа в двубой от 38-ия кръг на Серия А, който ще бъде и последен за Тоти на \"Олимпико\". На вечерята Тоти не покани нито един представител на треньорското ръководство, което е обяснимо предвид лошите му отношения с наставника Лучано Спалети.Той заби Тоти на пейката в последния сезон и въпреки натиска на феновете не го пускаше в игра. След вечерята поканените си направиха снимка за спомен, която Тоти публикува в Туитър.40-годишният футболист е живата история на Рома. Той е част от клуба от 1993 година насам.", "date": "2017.05.26", "title": " Тоти изведе Рома на прощална вечеря"}
{"url": "https://m.offnews.bg/news/Obshtestvo_4/Spetcaktciia-na-MVR-i-DANS-v-Sofiia-arestuvaha-dvama-granichari-za-tr_656511.html", "text": "При специализирана акция на МВР и ДАНС снощи в София са били задържани няколко души, включително и двама гранични полицаи. Арестуваните са замесени в трафик на чужденци, обясни в парламента днес вътрешният министър Валентин Радев.Операцията се проведе в центъра на столицата в района на бул. \"Александър Стамболийски\".Граничарите са били основни действащи лица в трафика на чужденци. Те са работили на Летище София, откъдето е минавал трафикът. Един от граничните полицаи е бил задържан в момент на договорка на улицата.Задържани са също чужденци и трафиканти. Престъпната група е действала от няколко месеца.Операцията продължава с претърсване на адреси.", "date": "2017.05.26", "title": " Спецакция на МВР и ДАНС в София, арестуваха двама граничари за трафик (обновена)"}
{"url": "https://m.offnews.bg/news/Obshtestvo_4/Tcial-den-dazhd-za-18-oblasti-e-obiaven-zhalt-kod_656512.html", "text": "Днес над Западна и Централна България ще бъде облачно и с валежи от дъжд, на отделни места значителни, е прогнозата на НИМХ към БАН.Над източните райони от страната облачността ще е разкъсана, на отделни места е възможно да превали. Ще духа слаб север-северозападен, в Източна България – източен вятър.Жълт код за обилни валежи от дъжд е в сила за 18 области в страната - Видин, Монтана, Враца, Плевен, Велико Търново, Габрово, Ловеч, София област, София, Перник, Кюстендил, Благоевград, Пазарджик, Пловдив, Стара Загора, Смолян, Кърджали и Хасково.Максималните температури ще са предимно между 15° и 20°. Очакваните количества валежи са между 10 и 20 л/кв. м, в отделни райони до 40 л/кв. м. В някои области е възможно да се появи и гръмотевична активност.", "date": "2017.05.26", "title": " Цял ден дъжд, за 18 области е обявен жълт код"}
{"url": "https://m.offnews.bg/news/Temida_18762/Po-5000-evro-vzemali-arestuvanite-granichari-za-da-vkarvat-chuzhdentc_656534.html", "text": "5000 евро \"такса\" взимали арестуваните граничари, за да вкарват нелегално чужденци с нередовни документи на летището в София. Това съобщи пред журналисти главният прокурор Сотир Цацаров по повод акцията на МВР и ДАНС за разбита група, занимавала се с трафик. Снощи бяха задържани двама гранични служители от Летище София и няколко чужденци, замесени в схемата за трафик на хора. До момента са задържани шестима души, от които двама са гранични полицаи. Останалите двама са организатори на канала, чужди граждани, които общо взето пребивават у нас от около, а може би и повече от 10 години. Останалите двама са лица, които са се възползвали от този канал, каза Цацаров. „На практика става дума за трафик на чужденци, за лица, които пристигат от различни дестинации. Например, последният който е задържан, е от Кипър. Пристига на Летище \"София\" с нередовни документи и е пропуснат въпреки нередовните документи от съответните гранични полицаи. Таксата, ако мога така да се изразя, за преминаване на чужденец (влезлият е гражданин на Бангладеш, организаторите също са съпричастни към тази страна) е в размер на 5 000 евро на човек. Таксата, която един граничен полицай е следвало да получи, е в размер на 4 000 лева”, обясни Цацаров, цитиран от \"Фокус\". Главният прокурор каза още, че това е първата подобна разкрита схема у нас за нелегално вкарване на хора у нас на аерогарата. ", "date": "2017.05.26", "title": " По 5000 евро вземали арестуваните граничари, за да вкарват чужденци у нас"}
{"url": "https://m.offnews.bg/news/Politika_8/Gospodari-na-efira-sas-Zlaten-skunks-za-Putin_656513.html", "text": "\"Златен скункс\" за руския президент Владимир Путин отредиха \"Господари на ефира\". Посланикът на Москва в София обаче отказа да приеме статуетката. Държавният глава на Русия заслужава \"Златен скункс\" заради думите, че славянската азбука и литература са дошли в страната му от македонска земя. Познавайки стила на Владимир Путин, обидното за българския народ изказване, едва ли е плод на неволна грешка. И защото е насочено към един от най-светлите моменти в историята ни смятаме, че той напълно заслужава нашия Златен скункс, обявиха Мария Игнатова и Румен Угрински. Репортерът Боби Баклинов опита да връчи статуетката на руския посланик Анатолий Макаров пред сградата на правителството, след срещата на дипломата с премиера Бойко Борисов. Макаров обаче отказа да приеме наградата.Не ми трябва никакъв скункс, хайде без скунксове, каза Макаров и отпътува с автомобила си. ", "date": "2017.05.26", "title": " Господари на ефира със Златен скункс за Путин"}
{"url": "https://m.offnews.bg/news/Politika_8/Borisov-i-turskiiat-premier-obsadiha-po-telefona-situatciiata-na-Balka_656516.html", "text": "Премиерът Бойко Борисов и турският му колега Бинали Йълдъръм проведоха телефонен разговор, в който обсъдиха актуалната ситуация на Балканите, съобщават от правителствената информационна служба.И двамата изразиха мнение, че сътрудничеството между България и Турция е от изключително значение за стабилността и развитието на региона. Посочено беше доброто сътрудничество по отношение ограничаването на мигрантския поток към Европа и беше подчертано, че спазването на постигнатите договорености за намаляване на натиска към българската граница ще продължи.Йълдъръм поздрави Борисов за избирането му отново начело на българското правителство и вече лично пожела успех на кабинета. Той го покани да посети Турция на 13 юни за продължаване на разговорите.Турският премиер предаде чрез Бойко Борисов поздрави и до всички български граждани – мюсюлмани, по повод настъпващия месец Рамазан.", "date": "2017.05.26", "title": " Борисов и турският премиер обсъдиха по телефона ситуацията на Балканите"}
{"url": "https://m.offnews.bg/news/Izvan-terena_18817/Razdeliat-Grigor-i-Nikol-i-go-sabirat-s-Bushar_656515.html", "text": "Поредната информация за раздяла между българския тенисист Григор Димитров и неговата половинка Никол Шерцингер бе тиражирана от английския вестник \"Индипендънт\". В същото време пък отново се заговори за връзка на Григор с канадската тенисистка Южени Бушар, след като двамата се озоваха в Париж за \"Ролан Гарос\".Според изданието, 38-годишната певица е решила да сложи край на връзката след като е видяла снимките на Григор с бившата му приятелка Мария Шарапова по време на турнира в Мадрид.Григор призна, че поддържа приятелски отношения с руската тенисистка, но между тях вече няма нищо повече от това. Въпреки всичко Шерцингер се е почувствала наранена от близките отношения между двамата.Освен това връзката между Димитров и Шерцингер била разклатена от трудното съчетаване на графиците на двамата и твърде редките срещи помежду им.Българинът постоянно пътува по турнири из целия свят. Никол пък разделя времето си между Лондон, Лос Анджелис и Хавай, където живее семейството й.Междувременно случайна среща на Григор с канадката Южени Бушар в Париж стана повод отново да избухнат спекулации за връзка помежду им. Това е мечтата на тенис феновете, тъй като двамата са връстници и биха били доста перспективна двойка.", "date": "2017.05.26", "title": " Разделят Григор и Никол и го събират с Бушар"}
{"url": "https://m.offnews.bg/news/Tenis_18788/Balgarkite-ne-minaha-kvalifikatciite-v-Parizh_656518.html", "text": "За поредна година единствено Цветана Пиронкова ще представя България на \"Ролан Гарос\" в Париж.Това стана факт след изиграването на квалификациите за втория за годината турнир от Големия шлем.Последната ни квалификантка Елица Костова отпадна във втори кръг от корейката Су Жън Жан.Българката поведе с 6:2, но загуби следващите два сета с 4:6, 5:7 и стегна куфарите.Тя все пак си осигури 7000 евро от наградния фонд и 20 точки за ранглистата.", "date": "2017.05.26", "title": " Българките не минаха квалификациите в Париж"}
{"url": "https://m.offnews.bg/news/Obshtestvo_4/Pusnaha-ot-aresta-kmeta-na-Asenovgrad_656514.html", "text": "Кметът на Асеновград Емил Караиванов вече е освободен от ареста, съобщава 24 часа. Той бе арестуван на 25 май по подозрение за корупция при обществени поръчки.Заедно с Караиванов бяха задържани бизнесмените Вакрил Запрянов и Николай Христов, които също са освободени. Те трябва да платят парична гаранция в размер на 10 хил. лева.Миналата седмица бе задържан и главният архитект на община Асеновград Константин Атанасов.Според държавното обвинение в края на 2016 г. Атанасов е поискал и получил 8000 лева от Митко Захариев, управител на местен клон на акционерно дружество, за да съгласува идеен инвестиционен проект.", "date": "2017.05.26", "title": " Пуснаха от ареста кмета на Асеновград"}
{"url": "https://m.offnews.bg/news/Sviat-_12/Zetiat-na-Tramp-vav-fokusa-na-FBR-za-ruskata-namesa-v-amerikanskite-iz_656520.html", "text": "Зетят на американския президент Доналд Тръмп - Джаред Къшнър, е обект на разследване от страна на ФБР за намесата на Русия в изборите в САЩ, съобщава Би Би Си.Информацията не е потвърдена от федералните разследващи, но американските медии убедено съобщават, че Къшнър разполага с нужна информация.Освен съпруг на Иванка Тръмп, Джаред Къшнър е и основен съветник на президента Тръмп.ФБР разследва потенциална руска намеса в изборите за президент на САЩ през 2016-та и по-специфично за намеса в кампанията с цел Хилъри Клинтън да загуби. Сегашната президентска администрация отрича тези обвинения.Адвокатът на Къшнър направи изявление, в което уверява, че неговият клиент е съдействал на властите напълно.", "date": "2017.05.26", "title": " Зетят на Тръмп във фокуса на ФБР за руската намеса в американските избори"}
{"url": "https://m.offnews.bg/news/Koloezdene_18819/Diumulen-raziari-sapernitcite-si_656566.html", "text": "Думите на лидера в Обиколката на Италия Том Дюмулен след 18-ия етап, че би се радвал преследвачите му Наиро Кинтана и Винченцо Нибали да не се качат на подиума, разгневиха сериозно съперниците му и феновете на колоезденето в Италия.Вчерашният изключително тежък етап беше един от последните шансове на Кинтана и Нибали да заличат аванса на холандеца, но три километра преди финала те се неутрализираха взаимно и завършиха с равно време.Така те оставиха развръзката за днес, когато ще бъде пробяган етапът между Сан Кандидо и Пианкавало с дължина 191 км, чийто финал е рай за катерачите, тъй като предлага 14-километрово изкачване.Ако не успеят да стопят аванса на Дюмулен, то за Кинтана и Нибали утре ще бъде късно, тъй като в предстоящото бягане по часовник холандецът може да увеличи преднината си.Нибали нарече Дюмулен арогантен и го посъветва да говори по-малко, защото Джирото ще свърши едва в неделя в Милано. Преди старта на 19-ия етап обаче Дюмулен е потърсил Нибали, за да му се извини.", "date": "2017.05.26", "title": " Дюмулен разяри съперниците си"}
{"url": "https://m.offnews.bg/news/Politika_8/Kiril-Dobrev-veche-ne-e-deputat-ot-BSP_656524.html", "text": "Зам.-председателят на БСП Кирил Добрев вече не е депутат. Оставката му като народен представител бе приета със 182 гласа, двама бяха против, други двама се въздържаха.  Добрев бе избран Габрово на предсрочния вот през март. Той избра да напусне парламента, за да запази мястото си в ръководството на партията, след като лидерът Корнелия Нинова настоя депутатите социалисти да не са и в ръководството на БСП. Кирил Добрев обяви, че ще си подаде оставка на 14 май на Пленум на БСП. ", "date": "2017.05.26", "title": " Кирил Добрев вече не е депутат от БСП"}
{"url": "https://m.offnews.bg/news/Futbol_18793/IUrgen-Klop-tantcuva-s-aborigeni_656522.html", "text": "Ексцентричният германски треньор на Ливърпул Юрген Клоп прекарва по много забавен начин ваканцията си в Австралия.В официалния Туитър на \"мърсисайдци\" беше качено видео от посещението на Клопо в Сидни. Той се запознава с представители на местното коренно население.Аборигените показват на германеца традиционен танц, а той се включва с ентусиазъм. Клоп пробва и духов инструмент, наречен диджериду. Не е пропусната и хвърляне на бумеранг и копие, но в тези дейности Клоп се проваля.\"Леле, мятам като вегетарианец, но определено съм доста добър танцьор\", хвали се сам себе си мениджърът на Ливърпул, който изведе тима до четвъртото място в Премиър лийг и през новия сезон ще играе в Шампионската лига.", "date": "2017.05.26", "title": " Юрген Клоп танцува с аборигени"}
{"url": "https://m.offnews.bg/news/Sviat-_12/39-darzhavi-sa-bili-zasegnati-ot-ruskata-propaganda-i-dezinformatciia_656526.html", "text": "Русия е водила през последните години кампании за дезинформация и компютърен шпионаж, които са засегнали стотици физически и юридически лица в 39 страни, включително НАТО и ООН, показва публикувано днес изследване, цитирано от Франс прес.В доклада на \"Ситизен лаб\" на университета в Торонто се разкрива, че поне от 2015 г. съществуват \"кампании за дезинформация и компютърен шпионаж срещу стотици правителствени, икономически, военни и граждански цели\", казва главният автор на доклада Роналд Дайбърт.Според доклада кибератаките срещу Демократическата партия и дезинформационната кампания по време на президентските избори в САЩ са само върхът на айсберга.В доклада се казва, че шпионажът е насочен не само срещу правителства, армии или фирми, а и срещу журналисти, научни работници, опозиционери и активисти.Сред засегнатите е бивш руски премиер, бивши високопоставени американски официални лица, членове на министерски кабинети в Европа и Азия, посланици, висши военни и генерални директори на енергийни компании.Кампаниите на Русия следват модел на атака чрез \"пускане на въдици\", който позволява на Москва да се сдобие с данни на мишените, а след това те се разпространяват със смесване на верни и неверни информации за пораждане на объркване, обясни Дайбърт.Същевременно комисията по външни отношения на Сената на американския Конгрес днес подкрепи идеята за законопроект за създаване на специален фонд за противодействие на Русия в информационното и политическото пространство, предаде ТАСС.Според текст, публикуван в сайта на комисията, за тази цел през 2018 г. и 2019 г. ще бъда отделени 250 милиона долара. Те ще са предназначени за защита на критически важни за страните инфраструктури и механизми за провеждането на избори в онези страни от НАТО и от ЕС, които по мнението на държавния секретар на САЩ могат да станат уязвими на влиянието от страна на Русия и нямат достатъчно средства за укрепване на своята сигурност.Инициативата в скоро време ще бъде разглеждана в целия Сенат, а после трябва да бъде подкрепена и от Камарата на представителите и от президента на страната.", "date": "2017.05.26", "title": " 39 държави са били засегнати от руската пропаганда и дезинформация"}
{"url": "https://m.offnews.bg/news/Ikonomika_59/Probi-po-vodoprovodite-Iskar-i-Pasarel-spirat-vodata-v-chasti-ot-S_656448.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Провеждане на пробни манипулации по водопровод „Искър“ и водопровод „Пасарел“ налага спиране на водоподаването на: местност „Детски град“ – от 11:30ч. до 14:30ч. ; вилна зона „Герман – Лозето“ - от 11:30ч. до 14:30ч. ; вилна зона „Лозето“ - от 11:30ч. до 14:30ч.; с. Горни Богров - от 12:00ч. до 15:00ч.; кв. „Челопечене“ и Промишлена зона кв. „Челопечене“ - от 12:00ч. до 15:00ч.; кв. „Ботунец“ - от 12:00ч. до 15:00ч.; Промишлена зона кв. „Кремиковци“ - от 12:00ч. до 15:00ч. С понижено налягане до I-ви етаж от 11:30ч. до 14:30ч ще бъдат живеещите в кв. „Горубляне“. Заради подмяна на сградно водопроводно отклонение на ул.“Траянова врата“ в „Стрелбище“, се налага спиране на водоподаването от 10:00 до 18:00 часа на ул. „Траянова врата“, ул. „Котленски проход“, ул. „Йордан Йовков“, бул. „Петко Ю. Тодоров“.  Без вода заради подмяна на сградно водопроводно отклонение до бл. 363 в „Люлин“ 3, се налага спиране на водоподаването от 9:00 до 17:00 часа на живеещите в този блок. Във връзка с реконструкция на уличен водопровод на бул. „Ботевградско шосе“ във „Враждебна“, се налага спиране на водоподаването от 9:00 до 21:00 часа по бул. „Ботевградско шосе“ от река „Искър“ до с. Долни Богров; по ул. „Челопешко шосе“ от бул. „Ботевградско шосе“ до ул. „Околовръстен път“; махала „Япаджа“; махала „Батареята“. Монтаж на пожарен хидрант на ул. „Бяла бреза“ в „Симеоново“, ще е причина за спиране на водоподаването от 9:30 до 16:30 часа на ул. „Бяла бреза“. Няма да имат вода от 10 до 18 часа в блок 1 в \"Хиподрума\", заради монтаж на хидрофорна уредба до блока. ", "date": "2017.05.26", "title": " Проби по водопроводите \"Искър\" и \"Пасарел\" спират водата в части от София"}
{"url": "https://m.offnews.bg/news/Sviat-_12/Donald-Tramp-izbuta-premiera-na-Cherna-gora-na-sreshtata-na-NATO-vide_656517.html", "text": "На първата си среща на върха на НАТО американският президент Доналд Тръмп си проправи път за протоколна снимка, избутвайки премиера на Черна гора Душко Маркович.Действието на Тръмп бе увековечено на видео, което обиколи мрежата, а поведението на американския президент озадачи мнозина.Кадрите показват как Тръмп се промъква зад Маркович, а след това с ръка го избутва, за да застане най-отпред.В коментар за странното поведение на Тръмп говорителят на Белия дом Марк Спенсър заяви, че не е гледал видеото, но все пак уточни пред журналисти, че както винаги, редът за снимките е предварително уточнен.", "date": "2017.05.26", "title": " Доналд Тръмп избута премиера на Черна гора на срещата на НАТО (видео)"}
{"url": "https://m.offnews.bg/news/Obshtestvo_4/20-chuzhdentci-ubijtci-na-patia-izbiagali-ot-rodnata-Temida_656519.html", "text": "21 чужденци, убили или ранили хора при катастрофи у нас от 2014 година досега, са избягали от правосъдието. Един-единствен нарушител е бил върнат, за да се изправи пред родната Темида. От 47 000 издадени фиша, едва 4000 са платени, показва проверка на бТВ. Джигитите на пътя най-често са турски граждани. Причината е, че съдът пуска до делото виновните чужденци, ако нямат предишни нарушения като шофьори, а криминалното им досие е чисто.Затова експерти и граждански организации ще обсъждат с депутатите промени в законодателството, според които чуждите граждани да получават мярка \"домашен арест\" само ако имат постоянен адрес в страната ни от поне три месеца. ", "date": "2017.05.26", "title": " 20 чужденци - убийци на пътя, избягали от родната Темида"}
{"url": "https://m.offnews.bg/news/Obshtestvo_4/Zapochvat-maturite-po-zhelanie-iaviavat-se-751-zrelostnitci_656493.html", "text": "Днес започва провеждането на матурите по желание.За явяване на зрелостните изпити по различните предмети, които ще се проведат по график от днес до 2 юни по график, са се записали общо 751 души.Днес са тестовете по чуждите езици: английски, немски, френски, испански, италиански и руски. Изпитният вариант ще бъде изтеглен в 7.15 ч. в сградата на Министерството на образованието и науката от журналист. Матурата започва в 8 ч.Изпитите е разделен на три модула. При всички езици без английския първите два са по 60 мин., а третият е 120 мин., а по английски първият модул е 60 мин, а вторият и третият - по 90 мин.В понеделник е матурата по желание по математика.Същия ден е националното външно оценяване по чужди езици за учениците в седми клас.", "date": "2017.05.26", "title": " Започват матурите по желание, явяват се 751 зрелостници"}
{"url": "https://m.offnews.bg/news/Zdrave_18753/Vse-po-dostapno-lechenie-na-raka_656236.html", "text": "Достъпът до качествена грижа е критичен елемент в подобряване на качество на живота за всички хора, живеещи с онкологични заболявания. Това е целта на едно от посланията в комуникационната кампания „Ние можем. Аз мога“ на Международния съюз за борба с рака ().Световният ден на рака всяка година обединява населението на света в борбата срещу коварната болест. За нас, , борбата с рака е всеки ден. Затова ние подкрепяме кампанията като популяризираме и реализираме ключовите послания ежедневно.Нашата политика гарантира достъпа на всеки пациент до ефективни начини за диагностика и лечение на рак чрез мултидисциплинарен подход, висококачествени медикаменти, съвременни таргетни терапии, модерна радиотерапия, роботизирана минимално инвазивна хирургия, подкрепящи и палиативни грижи. Инвестираме във висококвалифицирани специалисти, напреднали технологии и персонализирана грижа за пациента, за да осигурим най-добрия комплекс от здравни услуги за всеки заинтересован.С оглед равнопоставен достъп до точна диагноза и съответстващите й опции за лечение предлагаме безплатно второ медицинско мнение. Всеки може да изпрати запитване по мейл относно диагнозата и необходимото лечение, прилагайки преведена на английски език епикриза и друга съпътстваща медицинска документация.Освен това, внедряваме все по-чувствителни методи за ранно откриване на рака, което значително подобрява достъпността и ефективността на лечението. Открит в ранен стадий, ракът е лечим с по-голяма успеваемост и по-малки разходи за лечението. Предлагаме специални пакети за годишни профилактични прегледи, които включват социално значимите болести и рака. Използваме най-съвременните методи за кръвна биопсия (CTC-метода) и за образна диагностика (PET-CT, IMRT и др.) и таргетна биопсия (MR-TRUS Fusion).Проявяваме разбиране към финансовите затруднения на нашите пациенти като внедряваме методи, които съкращават продължителността на интервенциите и възстановителния период и избягваме излишните разходи. Пациентите се хоспитализират само при нужда и при всяка възможност прилагаме еднократни или серийни интервенции без болничен престой. Полагаме грижа за пациентите си и след като те се приберат у дома чрез система за проследяването на състоянието им.Стремим се към безпроблемен достъп до медицинските ни услуги като облекчаваме транспорта, настаняването и езиковите бариери пред чуждестранните ни пациенти. Българските пациенти се обслужват денонощно от шест говорещи български език координатори в Анадолу Медицински Център. На разположение за комуникация със съответния медицински и административен специалист са и представителите ни в офисите в София и Пловдив.Повече информация можете да получите на Платена публикация!", "date": "2017.05.26", "title": " Все по-достъпно лечение на рака"}
{"url": "https://m.offnews.bg/news/Intcidenti_6/Tezhka-katastrofa-ubi-iunosha-na-Beroe-i-negov-priiatel_656530.html", "text": "Младият талант на старозагорския футболен тим Берое Мартин Ковачев загина при тежка катастрофа, с него си отиде и друго младо момче. Инцидентът е станал на пътя Стара Загора - Богомилово.Катастрофата става вчера вечерта към 21:30 часа. Лек автомобил „Фолксваген Поло”, управляван от 18-годишен старозагорец, навлиза в насрещното движение и се удря челно в товарен автомобил „Ивеко”.На място са загинали водачът и пътникът, и двамата на по 18 години.Ръководството, всички съотборници и служители на „Берое“ изказаха своите съболезнования към семейството, близките и приятелите на Мартин Ковачев.Мартин Ковачев бе част от отбора на „Берое“ U19 и тренираше с представителния отбор на клуба. Юноша на „Берое“ от ранна детска възраст. Национал на България за възрастта си в последните три години\", пише в тъжната вест, публикувана в сайта на старозагорския клуб..", "date": "2017.05.26", "title": " Тежка катастрофа уби юноша на Берое и негов приятел"}
{"url": "https://m.offnews.bg/news/Drugi_18773/Sportat-v-efir-na-26-maj_656521.html", "text": "Тегленето на жребия за турнира \"Ролан Гарос\" в Париж е най-очакваното спортно събитие днес. На него българските представители Григор Димитров и Цветана Пиронкова ще узнаят своите съперници за старта в престижната надпревара.11:00 СП за младежи, Германия – Вануату Евроспорт 113:00 Тенис, теглене на жребия за \"Ролан Гарос\" Евроспорт 114:00 СП за младежи, Англия – Южна Корея Евроспорт 214:00 Колоездене, Обиколка на Италия Евроспорт 115:00 Гуанчжоу – Шанхай Mtel sport 217:45 Монтана – Локомотив (ГО) Диема19:30 Шахтьор – Динамо Киев Mtel sport 120:00 Нефтохимик – Славия Диема спорт ", "date": "2017.05.26", "title": " Спортът в ефир на 26 май"}
{"url": "https://m.offnews.bg/news/Politika_8/Borisov-Shte-kupim-iztrebitel-kogato-sme-gotovi-samoletat-ne-e-naj_656538.html", "text": "Ще купуваме нов изтребител, когато станем готови. Това заяви премиерът Бойко Борисов, след като преди дни обяви, че купуването на нови изтребители може да се отложи.\"Тази армия само от изтребители ли се състои? Преди една година президентът Радев като командващ на ВВС казваше, че МиГ-овете трябва да се ремонтират, защото могат да карат до 28-а година. Нали това са негови думи? Затова тогава, изпълнявайки неговите желания, разчитайки на неговата най-висока компетентност в тази тема, одържавихме миналия петък „Авионамс“. Сега ще вложим още 15 млн. лв. в завода да го дооборудваме и да може всякакви ремонти на МиГ-29 и СУ и на хеликоптерите ни да бъдат правени там\", коментира темата Борисов.Правителството на Огнян Герджиков остави преговорите за купуването на нови изтребители да се водят от кабинета на Борисов, като в рамките на управлението си класира на първо място сред постъпилите оферти шведската компания СААБ с изтребителите „Грипен“.Военният министър още не ми е докладвал как така за 1 месец толкова бързо избраха „Грипен“, след като бяха сменени всички военни експерти“, посочи Борисов.\"Чувал съм от президента Радев да говори и за пенсии да се повишат, чувал съм го и за инвалидите да говори да се повишат възнагражденията им. Чувал съм за всичко да говори, че трябва да се повишат възнагражденията. Освен това ген. Боцев казва, че сухопътните войски са в окаяно състояние и за тях трябва. Адмиралите казват, че нямат кораби и ги заливат с бетон, за да не потъват подовете. И за тях трябва. Вместо да се говори така и да се създава някакво напрежение, правилното е да се съберем и да кажем, че разполагаме с толкова пари и до 2023 г. трябва да ги вложим в техника. Нали ще има КСНС, ще ги изговорим тези неща\", подчерта премиерът.\"Трябват милиарди за военните, откъде да ги вземем. Трябва да кажем, че се спира това, това и това или трябва да се даде тук, тук и тук и всички да понесат отговорност за това\", каза още Борисов, цитиран от \"Фокус\". \"Освен това самолетът не е най-важното в една армия, а сухопътните сили. Не само за бронираните машини - и за флота, и за авиацията. Това са 3 рода войски. Трябва така да се планират парите, че от 2023 г. всичко това да стане факт. Самолетите трябва да са последни\", коментира той. ", "date": "2017.05.26", "title": " Борисов: Ще купим изтребител, когато сме готови, самолетът не е най-важното в армията"}
{"url": "https://m.offnews.bg/news/Tenis_18788/Hvanaha-Grisho-da-vecheria-sas-strahotna-frantcuzojka-snimki_656539.html", "text": "Ерген ли е Григор Димитров отново? Върна ли се при Шарапова? Или пак излиза с Бушар? Снимка на фенове от парижки ресторант даде нова насока на клюките.Българският плейбой излезе със страхотната французойка Ализе Лим. Двамата са в столицата на любовта заради \"Ролан Гарос\". Ализе е извън топ 100 в момента, но пък е доста популярна сред феновете на тениса като една от красавиците на този спорт.Григор и Лим вечеряха на открито, като си имаха компания на масата. Но седяха един до друг, което ще подсили слуховете. А и двамата не за първи път са сочени като гаджета. Точно след раздялата на Григор с Мария Шарапова се говореше, че българинът има романс с красивата френска тенисистка. Зеленооката брюнетка седеше в ложата на Димитров по време на два негови мача на \"Мастърс\"-а в Париж - срещу хърватина Марин Чилич и испанеца Давид Ферер.Ализе Лим е висока 173 сантиметра, набор е на Гришо. Преди време беше гадже с колегата си и сънародник Жереми Шарди.", "date": "2017.05.26", "title": " Хванаха Гришо да вечеря със страхотна французойка (снимки)"}
{"url": "https://m.offnews.bg/news/Sviat-_12/Britanskata-politciia-otnovo-spodelia-informatciia-sas-SASht_656527.html", "text": "Британската полиция е възобновила споделянето на разузнавателна информация със службите в САЩ, съобщи Ройтерс, цитирана от БТА.Вчера британски представители съобщиха, че полицията в Манчестър няма да споделя информация за разследването на атентата със САЩ, след като секретни данни изтекоха в \"Ню Йорк таймс\". Британските власти се разгневиха на публикувани снимки от разследването и на данни за атентата и извършителя на нападението, в това число и неговата самоличност, за които се предполага, че са изтекли от американски източници. Шефът на отдела за котратероризъм Марк Роули обяви, че полицията вече работи в тясно сътрудничество със страните от т. нар. \"Пет очи\" - шпионски съюз между Великобритания, САЩ, Канада, Австралия и Нова Зеландия.Британският премиер Тереза Мей пък обсъди проблема с изтичането на секретна информация с американския президент Доналд Тръмп преди срещата на високо равнище на НАТО.", "date": "2017.05.26", "title": " Британската полиция отново споделя информация със САЩ"}
{"url": "https://m.offnews.bg/news/Obshtestvo_4/Sofiia-stava-svetovna-stolitca-na-vinoto_656546.html", "text": "За първи път България ще бъде домакин на световния конгрес по лозарство и винарство. През тази година в София е 40-тото му юбилейно издание. Над 1000 делегати от цял свят ще имат възможността да научат повече за българското вино. Официалното откриване на световния конгрес е на 29-ти май от 11 ч в хотел „Маринела“, зала „ЕФЕ“. Форумът ще продължи до 2 юни, съобщават от пресцентъра на МЗХГ.   За най-важното събитие в света на виното за годината в София пристигат представители от всички 46 държави-членки на Международната организация по лозата и виното – OIV. Сред участниците са и висши представители на държавната власт и бизнеса, водещи световни експерти енолози, дегустатори, видни търговци на вина, лозари и винопроизводители.В рамките на конгреса се поставят основните въпроси, които засягат сектора, и се взимат решения за конкретни политики за развитие на винарството и лозарството. Гостите ще имат възможност да се запознаят и дегустират продукцията на български производители в ключови за винопроизводството райони в България. България е шестият най-голям износител на вино в света, като винопроизводството датира още от тракийско време. Провеждането на конгреса у нас ще увеличи износа през следващата година значително. Събитие от подобен мащаб дава рядка възможност за популяризиране на българското вино и на България като винена дестинация.  Конгресът ще бъде официално открит от министъра на земеделието, храните и горите Румен Порожанов. В събитието ще участват проф. д-р Моника Кристман – президент на Международната организация по лозата и виното, както и министри.", "date": "2017.05.26", "title": " София става световна столица на виното"}
{"url": "https://m.offnews.bg/news/Sviat-_12/Kralitcata-na-kashmira-Laura-Biadzhoti-pochina-na-73-godini_656545.html", "text": "Италианската дизайнерка Лаура Биаджоти, известна с прякора си \"Кралицата на кашмира, която завладя пазара с меките си и свободни дамски дрехи и луксозни плетива, е починала днес на 73 години, предава \"Ню Йорк Таймс\".Тя изпада в мозъчна смърт след тежък инфаркт. Биаджоти започва да изработва женски дрехи през 60-те години и се наложи на световния пазар през през 80-те години. Една от запазените и марки са свободните и ефирни рокли и дрехи със свободен силует. През 1988 г. става първата италианска дизайнерка, която изнася модни ревюта в Китай, представяйки рокли и блузи в коприна и кашмир, а през 1995 г. е първата, която има шоу пред стените на Кремъл в Москва.С времето започва да прави мъжки дрехи, както и такива с по-големи размери.Нейната компания произвежда слънчеви очила и парфюми.\"Да бъдеш моден дизайнер е като да дадеш обет. Това става твоя религия до живот\", разказва Биаджоти за своята работа пред \"Аssociated Press\" през 1987 г.Тя силно се гордее със италианската си принадлежност, като години наред носи кашмирен шал в цветовете на знамето на Италия.Биаджоти живееше в замък от 14. век на върха на хълм в Рим. ", "date": "2017.05.26", "title": " \"Кралицата на кашмира\" Лаура Биаджоти почина на 73 години"}
{"url": "https://m.offnews.bg/news/Zdrave_18753/Zdravniiat-ministar-dava-na-prokuror-bolnitcata-v-Lovech_656551.html", "text": "Здравният министър Николай Петров ще сезира прокуратурата за болницата в Ловеч, след като проверка в лечебното заведение е установила редица нередности. Това обяви той пред БНТ. Инспекция в болницата е установила натрупани дългове и запорирани сметки, неработеща аптека и напускащ персонал.Установено е, че в болницата от години е работила частна структура - вместо да е под наем и да има свой договор с НЗОК, частната структура е имала договор с болницата, а тя, от своя страна, със Здравната каса. Така част от финансирането за болницата отивало в частната структура, което е довело до тежката ситуация в лечебното заведение. Петров обеща, че случат ще се \"разчепка\" много добре, докато се стигне до директора, който е подписал договора. Той отправи предупреждение и към останалите директори на болници, където също предстоят проверки. Това, че договорът е подписан от твой предшественик, не те прави тебе невинен. Ти, когато си в момента директор, си длъжен да вземеш мерки и тази недобра практика да я прекратиш, каза здравният министър. Аз нямам амбицията да уволнявам, да назначавам, ще работя с всички. Но ще поставя на директорите на всички болници рамка и ще следя да се спазва. Който влезе в нормалността на разходите, значи е добър управленец. Който не влезе, значи не е добър управленец. Така са ме гледали и мен, затова са ме избрали за министър, допълни той. Петров коментира и обвинението срещу директора на Онкологията в София Валентин Ангелов, срещу когото бяха повдигнати обвинения в безстопанственост, тъй като е ощетил болницата с близо 2 млн. лева. Министърът обясни, че е бил изненадан от обвиненията. Няколко дни преди обвинението Петров имал среща с Ангелов, който му казал, че очаква да му бъдат повдигнати обвинения, но самият той нямал усещане, че ще се стигне дотам. Ангелов си подаде оставката, което е достойна постъпка. Ако всичко е така - това е недопустимо, посочи Николай Петров и допълни, че е приел оставката. Заместникът по лечебната част ще поеме поста на шеф на онкологията, докато се проведе конкурс и се назначи титуляр.", "date": "2017.05.26", "title": " Здравният министър дава на прокурор болницата в Ловеч"}
{"url": "https://m.offnews.bg/news/Politika_8/Dama-zae-miastoto-na-ministar-Neno-Dimov-v-IDP_656550.html", "text": "Дама смени Нено Димов начело на Института за дясна политика, след като той стана министър на околната среда и водите. Общото събрание избра единодушно за нов председател д-р Ирена Тодорова. Ирена Тодорова е сред учредителите на ИДП. Пред членовете на организацията тя заяви, че ще работи усилено за разширяването на научния и изследователския профил на Института, като за реализирането на тази цел ще разчита не само на потенциала на колегите й от организацията, а и на външните сътрудници и партньорски организации, с които през годините Института за дясна политика работи, съобщиха от ИДП. ", "date": "2017.05.26", "title": " Дама зае мястото на министър Нено Димов в ИДП"}
{"url": "https://m.offnews.bg/news/Stil_18811/Radeva-se-pohvali-s-videni-strahotni-krasoti-v-oranzheriite-na-krali_656549.html", "text": "\"Днес беше един много особен ден. Срещнах се с най-популярните първи дами и видях страхотни красоти, особено в оранжериите на кралица Матилда\", написа във фейсбук първата ни дама Десислава Радева след среща със съпругите на лидерите на НАТО.Вчера първите дами на Франция, Турция, Словения, България, Исландия, Норвегия, САЩ, както и белгийската първа дама и кралицата на Белгия, разгледаха изложба на белгийския Рене Магрит, един от основоположниците на сюреализма. Тях ги придружи и съпругът на премиера на Люксембург Готие Дестене.Те са били и на обиколка на из Кралският замък на Лакен, където са и оранжериите на кралица Матилда, които са впечатлили съпругата на Румен Радев. ", "date": "2017.05.26", "title": " Радева се похвали с видени \"страхотни красоти\" в оранжериите на кралица Матилда"}
{"url": "https://m.offnews.bg/news/Politika_8/BSP-atakuva-GERB-s-dumi-na-tehen-deputat-Borisov-e-glavatar-na-grupir_656547.html", "text": "БСП атакува ГЕРБ с политическа декларация, в която вложи минимално собствено творчество, но подробно цитира думи, изречени от определяния като в някои медии като политолог сегашен депутат от най-голямата партия Антон Тодоров.Поводът за припомнянето на предгерберския период на Тодоров бяха негови думи по адрес на БСП, който обвини Столетницата, чеТой обясни и че в книгата на Тодоров са посветени и на него лично две страници, в които образът му светлеел на на фона на този на Борисов.Според него всяка власт е форма на компромис, но главният въпрос на властта е до какво ниво на компромис си готов да стигнеш.След това червеният депутат даде примери с настоящи странни назначения в изпълнителната власт.Кутев посочи като примери за липса на всякаква гнусливост у управляващите липсата на увеличение на средствата за хората с увреждания в тригодишната бюджетна прогноза от 18 до 20-та година, както и символичното увеличение на пенсиите с 20 лева, вместо обещаните 300 лева минимална пенсия.Според левия депутат при предишния мандат на парламента, ГЕРБ е имал цялата политическа власт в страната, нещо което никога повече в България няма да бъде така. Въпреки това партията на Борисов не успяла да промени нищо.Той посъветва ГЕРБ да бъдат по-гнусливи със собствените си компромиси и да спазват стария принцип на Селинджър “По-горе билото, майстори!”", "date": "2017.05.26", "title": " БСП атакува ГЕРБ с думи на техен депутат: Борисов е главатар на групировка"}
{"url": "https://m.offnews.bg/news/Obshtestvo_4/Zrelostnitcite-pishat-po-Variant-I-ot-maturata-po-chuzhd-ezik_656541.html", "text": "Зрелостниците пишат по Вариант I на матурата по чужд език. Вариантът беше изтеглен в Министерството на образованието и науката от журналиста Николай Кънчев от вестник „Аз Буки“.Вариантът ще важи за изпитите по английски, немски, френски, испански, италиански и руски език.258 зрелостници са избрали да се явят на матура по чужд език.Изпитът започна в 8.00 часа и продължава 4 астрономически часа.", "date": "2017.05.26", "title": " Зрелостниците пишат по Вариант I от матурата по чужд език"}
{"url": "https://m.offnews.bg/news/Novini_2/Taiani-chestiti-pobedata-na-Borisov-s-mesetc-zakasnenie_656583.html", "text": "Правителствената пресслужба разпространи закъсняла честитка от председателя на Европейския парламент Антонио Таяни към Бойко Борисов по повод встъпването му в длъжността министър-председател на Република България.Тя идва три седмици след встъпването в длъжност на правителството и цял месец след изборите.И още от депешата на председателя на европарламента:Таяни изразява увереността си, че Европейският парламент ще работи в тази посока:„Очакват ни много предизвикателства – откриване на работни места, реформа на съдебната система, овладяване на миграционните потоци, борбата с тероризма. Убеден съм, че ние ще намерим общите решения на тези проблеми”.Председателят на Европейския парламент изразява очакване българският министър-председател да се обърне към депутатите от Европейския парламент по време на следваща пленарна сесия в Страсбург.", "date": "2017.05.26", "title": " Таяни честити победата на Борисов с месец закъснение"}
{"url": "https://m.offnews.bg/news/Futbol_18793/Berbatov-se-oplaka-Harchat-parite-po-krachmi-posle-iskat-bileti_656586.html", "text": "Българинът дава по 100-200 лева за пиене, но не обича да си купува билети. Справедливия извод направи Димитър Бербатов, коментирайки пред \"Шоуто на Слави\" предстоящия шоу мач срещу отбора на Фиго. Срещата е на 14 юни в София.„Не знам дали хората си дават сметка, че организацията около един такъв мач е трудна. Трябва да помолиш да дойдат тези играчи, след това имаме разходи – организираме техните полети. Набираме средства чрез рекламодатели и партньори, за да може тези футболисти да дойдат”, каза Бербо.\"В България не се прави разлика между благотворително и комерсиално събитие. Ние билети не подаряваме. Хората са свикнали да се подаряват билети. Когато става въпрос за благотворително събитие отиваш и допринасяш за каузата. Отиваш и си дарител.Аз, тъй като трябва да дам пример, сам си купувам билети за мача. Дал съм 30 хиляди лева. Когато някой ми каже - може ли да ми подариш билет, го считам като един вид незаинтересованост и ако щеш, обида.Трябва да си малко заинтересован, да знаеш за какво става въпрос. А в същото време чета коментари какво се случва в България и по света - хора ритат хора в гърба. Тези хора са били деца. Ако са се грижели отрано за тях, нямаше да станат такива.По-хубаво да дадеш 100 лева, 200 лева, ако имаш възможност и 1000 лева, а не да ги изразходиш в кръчмата за пиене и на другия ден да мрънкаш защо обществото ни е такова. Искаш да помогнеш, идваш на стадиона и даряваш.Хем ще се забавляваш, хем ще помогнеш, и ще видиш световноизвестни футболисти. Ядосват ме хора, които не са информирани, както и тази мързеливост на хората в България. Те са свикнали да се подаряват билети за такова нещо. Това не е правилно”, допълни още Бербатов.Нападателят обяви и кои млади таланти ще участват в мача освен националите Георги Миланов и Ивайло Чочев. честта беше оказана на Божидар Чорбаджийски и Кирил Десподов от ЦСКА-София, Божидар Краев от Левски, вдигналите Купата на България с Ботев (Пловдив) Тодор Неделев и Антонио Вутов, 15-годишния талант на Локомотив (Пловдив) Ияд Хамуд, както и нападателя на Славия и голмайстор на националите до 19 г. Калоян Кръстев.", "date": "2017.05.26", "title": " Бербатов се оплака: Харчат парите по кръчми, после искат билети"}
{"url": "https://m.offnews.bg/news/Koloezdene_18819/Kintana-povede-v-Dzhiroto-sled-toaletna-vojna_656585.html", "text": "Найро Кинтана от Movistar Team, сочен предварително като голям фаворит за победа в Джирото, облече розовата фланелка. В изключително интересен етап №19, който завърши с 15 километра тежко качване, колумбиецът успя за детронира  досегашния лидер Том Дюмулен (Sunweb).В челото стана кърваво и никой не може да бъде сигурен до последните метри на състезанието в неделя. Дюмулен е на 38 секунди зад Кинтана, а Нибали (Bahrain-Merida) на едва 43. Следват Тибо Пино  (FDJ) на 53 секунди, а шестицата допълват руснакът Илнур Закарин от Катюша на 1 минута и 21 сек. и Доменико Позовиво  (AG2R) на минута и половина.Иначе етапната победа днес отиде за Микел Ланда, който спаси честта на Team Sky’s в Джирото. Испанецът атакува 10 километра преди края Руи Коща и Пиер Ролан, с които се беше откъснал от групата на лидерите. Ланда завърши във великолепно темпо на 1,49 мин. пред португалеца.Страхотно състезание направи и Тибо Пино, който пък изскочи от групата на лидерите и финишира четвърти. Така французинът успя да се намеси в битката за титлата. Точно във финалното изкачване силите напуснаха Дюмулен и въпреки опитите за помощ, той изостана от Кинтана и Нибали. От лагера на вече бившия лидер се оплакаха още в началото на състезанието от некоректно поведение на конкурентите. Дюмулен спря за естествена нужда, а в този момент отборите на Кинтана и Нибали вдигнаха нарочно темпото. Том обаче не продължи  войната след финала. Доста усмихнат, холандецът заяви, че просто е имал тежки крака днес, но поне в края е успял да ограничи очертаващото се пропадане в класирането. Още преди старта двамата с Нибали си стиснаха ръцете, след като по-рано бяха разменили остри думи.Сериозен инцидент имаше в края между Еуженио Алафачи и Рори Съдърланд. Вторият засече неприятно съперника. Алафачи не издържа и замери с бутилка Рори. Вероятно италианецът ще бъде изгонен още тази вечер от Джирото.", "date": "2017.05.26", "title": " Кинтана поведе в Джирото след тоалетна война"}
{"url": "https://m.offnews.bg/news/Futbol_18793/TcSKA-1948-se-zhegna-ot-Gospodarite-poiska-pravo-na-otgovor_656590.html", "text": "ЦСКА 1948 се засегна от репортаж в \"Господари на ефира\" по темата с търга за емблемата на фалиралия армейски клуб. В него се твърдеше, че зад част от офертите стои босът на \"Лудогорец\" Кирил Домусчиев. Дадена беше и думата на \"размазан\" фен от лагера на Гриша Ганчев.Ето какво написа от тима на феновете, който в четвъртък загуби 0:3 от Черноморец Балчик финала за купата на аматьорската лига. ЦСКА 1948 отстрани три тима от по-горни групи, започна и този мач с невероятни пропуски, но заслужено падна в Стара Загора от изключително опитния нов член на \"Б\" група.", "date": "2017.05.26", "title": " ЦСКА 1948 се жегна от \"Господарите\", поиска право на отговор"}
{"url": "https://m.offnews.bg/news/Izvan-terena_18817/Ronaldo-gushna-gadzheto-nehae-za-obvineniiata_656542.html", "text": "Кристиано Роналдо намери хитър начин да покаже мнението си относно обвиненията, бе е скрил близо 15 милиона евро от данъчните. Той пусна снимка, на което е гушнал гаджето си Джорджиана.Това е прецедент от страна на аса на Реал, който не си позволява подобни снимки за своите 102 милиона последователи в Инстаграм!Португалецът ревностно крие нежните завоевания, но с Джорджиана дебютира и на червения килим. Заговори се дори за сватба. Испанката е била харесана и от майката на Кристиано - Долорес, без чието мнение не може!Иначе до края на юни испанските власти трябва да решат дали и звездата на Реал е крил данъци. Става въпрос за 15 милиона евро, прекарани през Вирджинските острови.   Както е известно, Лео Меси вече беше осъден на 21 месеца за криене на пари от хазната. Вървят разследвания срещу Неймар и Хавиер Масчерано. ", "date": "2017.05.26", "title": " Роналдо гушна гаджето, нехае за обвиненията"}
{"url": "https://m.offnews.bg/news/Ikonomika_59/Stroiat-7-i-blok-v-Kozloduj-ako-nikoj-ne-kupi-proekta-za-AETc-Belene_656543.html", "text": "Плановете за изграждане на 7-и блок в АЕЦ \"Козлодуй\" ще бъдат рестартирани, ако не се намери инвеститор, който да купи проекта за АЕЦ \"Белене\". Това обяви енергийният министър Теменужка Петкова по време на парламентарния контрол.Тя обясни, че до края на септември БАН ще изработи технико-икономически анализ, който трябва да даде отговор на въпроса необходима ли е втора атомна на страната ни.Петкова се обяви за стартиране на публична и прозрачна процедура по приватизиране на проектаСъщо до края на септември България очаква да получи цялото произведено оборудване от РусияТя обясни и че до всички парламентарни групи е изпратено писмо да посочат свои експерти, които да участват в изработването на нова национална енергийна стратегия, която ще даде визията за развитие до 2030 г. с хоризонт до 2050 г.", "date": "2017.05.26", "title": " Строят 7-и блок в Козлодуй, ако никой не купи проекта за АЕЦ \"Белене\""}
{"url": "https://m.offnews.bg/news/Obshtestvo_4/Balgariia-registrira-pastarmata-v-ES-no-samo-govezhdata_656592.html", "text": "Европейската комисия одобри вписването на българската „Пастърма говежда“ в Европейския регистър на храните с традиционно специфичен характер.Това стана по време на заседание на Комитета по политика по качество на земеделски продукти, което се състоя в Брюксел, обявиха от българското министерство на земеделието.„Пастърма говежда“ има специфични характеристики и се произвежда по традиционен начин.При подаване на заявлението за регистрация на наименованието като  България не е имала за цел да запази употребата на самото понятие „пастърма“.Поради това защитата ще обхваща само наименованието „Пастърма говежда“ в неговата цялост.Понятието „пастърма“ ще може да продължи да бъде използвано в целия Европейски съюз, при условие, че се спазват приложимите принципи и правила на правния ред на Съюза.", "date": "2017.05.26", "title": " България регистрира пастърмата в ЕС, но само говеждата"}
{"url": "https://m.offnews.bg/news/Bojni_18771/Bratia-Pulevi-pomagat-na-siratci-ot-Varna_656591.html", "text": "Нов пример за човечност дадоха Кубрат и Тервел Пулеви. Прочутите ни професионални боксьори подадоха ръка на деца, лишени от родителска грижа.Навръх празника на детето 1 юни те отварят вратите на своята зала \"Спорт център ПУЛЕВ\" в София за благотворително събитие. Новината е на bTV.Точно в 14,00 часа на ринга трябва да се качат първите двама таланти от боксовата академия на Пулеви, които да изиграят демонстративен двубой. Момчетата по всяка вероятност ще бъдат изведени на ринга лично от един от двамата шампиони. Веднага след тях ще удари първият гонг и за втората среща между бъдещи звезди от школата на Кубрат и Тервел.Събитието се организира с цел набиране на средства, които да бъдат инвестирани в образованието и следдипломната квалификация на момчета и момичета от варненския дом за деца-сираци – „Княгина Надежда”. Целта е юношите и девойките от социалното заведение да получат шанс да изучават чужди езици и да добият професионални умения.Инициативата е и в памет на починалия преди година възпитаник на дома Павлин Стоянов, който приживе беше талантлив боксьор и кикбоксьор.", "date": "2017.05.26", "title": " Братя Пулеви помагат на сираци от Варна"}
{"url": "https://m.offnews.bg/news/Politika_8/Chetiri-partii-alarmiraha-Evrokomisiiata-za-TcUM-gejt_656595.html", "text": "Четири български партии - „Български земеделски народен съюз“, „Движение Да България”, „ДЕОС“ и „Зелените“, съвместно изпратиха писмо до първия вицепрезидент на Европейската комисия Франс Тимерманс и посланиците на страните членки на Европейския съюз.В писмото си те алармират за \"силно обезпокоителни събития в сферата на правосъдието в страната ни\", сред които ЦУМ-гейт, одраните и окървавени агнешки глави пред ВСС, подготовката за изборите на професионалната квота във ВСС.В последните седмици ред негативни тенденции, които бяха оставяни твърде дълго без адекватна реформа, силно ескалират и пораждат сериозен риск от ново ниво на криза на българската демокрация и конституционен ред, алармират четирите формации.УВАЖАЕМИ ГОСПОДИН ВИЦЕПРЕЗИДЕНТ, Ваши превъзходителства,От името на политически и граждански организации, представляващи стотици хиляди български и европейски граждани, споделящи фундаменталните ценности на Европейския съюз за гарантиране на върховенството на правото, демокрацията и правата на човека, обединени от националната кауза за пълноценна и по-дълбока европейска интеграция на страната, се обръщаме към вас във връзка с ред силно обезпокоителни събития в сферата на правосъдието в страната ни. В последните седмици, ред негативни тенденции, които бяха оставяни твърде дълго без адекватна реформа, силно ескалират и пораждат сериозен риск от ново ниво на криза на българската демокрация и конституционен ред.Следващите месеци са решаващи за съдебната реформа, тъй като предстоят ключови избори за нов състав на Висш съдебен съвет (ВСС) и за председател на Върховния административен съд (ВАС). В зависимост от това какви хора поемат лидерството в тези два ключови за съдебната власт и конституционния ред институции, ще се определи дали в следващите пет, съответно седем, години ще има реална реформа или, напротив, ще наблюдаваме още по-силно и вероятно необратимо свличане към захват на държавността от организираните корупционни лобита. Събитията от последните месеци не оставят никакво съмнение, че се върви към негативния сценарий.На първо място, изключително притеснение буди подготовката за изборите на професионалната квота във ВСС. Съгласно последните изменения в Закона за съдебната власт за първи път предстои да се приложи прекият избор на принципа „един магистрат – един глас“, както и да се приложи специално разработена електронна система, която дава възможност магистратите да гласуват по свой избор или присъствено, или дистанционно. Свободното формиране на решението на съдиите дали да се номинират и за кого да гласуват вече беше поставено под съмнение: председателите на различни съдилища са организирали общи събрания, на които са натрапили на колегите си съдии „обсъждане“ на подходящите кандидатури, които да бъдат подкрепени от тях. При опит този въпрос да бъде поставен на вниманието на ВСС, мнозинството отказа да го разгледа. Когато председателят на Върховния касационен съд (ВКС) е изискал протоколите от така проведените „обсъждания“, мнозинството официално го порица за това, че опитвал да се намеси в изборния процес. Наред с това, нашият анализ на софтуера за дистанционно гласуване по достъпните източници на информация, показва, че избраната система позволява подмяна на резултата, без да е възможно последваща верификация (напр. чрез повторно преброяване). Наличната информация показва, че разработеният софтуер не отговаря на съществуващия експертен консенсус за необходимите гаранции в архитектурата на подобни програмни продукти. ВСС игнорира призивите на свои членове, неправителствени организации, както и нашия призив, да позволи реално независима и изчерпателна проверка на софтуера, която или да отхвърли съмненията, или да позволи неговата замяна, така че да се гарантира честността на предстоящия избор.На второ място, много силно безпокойство поражда поредният отказ от независима и сериозна проверка на обстоятелствата около последния скандал, повдигащ съмнение в интегритета на главния прокурор. Предприемач и издател на опозиционен вестник съобщи, че с посредничеството на друг бизнесмен е бил поканен на неформална среща с главния прокурор, на която г-н Цацаров е опитал да оказва влияние върху медийното и политическото поведение на своя събеседник. Главният прокурор потвърди за срещата, но на свой ред заяви, че натиск всъщност му е бил оказван на него, във връзка с действия на прокуратурата, засягащи интересите на събеседника, обстоятелство, за което главният прокурор е бил длъжен да предприеме съответните действия, но не го е сторил. Всъщност, всяка от двете версии е скандална, включително тази, обявена от самия г-н Цацаров. Посредникът в този контакт е политически ангажирано лице, известно с много съмнителни сделки, с участието на различни власти и към момента на срещата също е било обект на проверка от прокуратурата.През последните седмици както председателят на Върховния касационен съд г-н Лозан Панов, така и членове на ВСС, по-специално г-н Калин Калпакчиев, Съюзът на съдиите в България, многократно поставяха въпроси пред отговорните национални институции – Висш съдебен съвет, Инспекторат към ВСС, Министъра на правосъдието, Президента на Републиката – за независима проверка и разследване на незаконосъобразните действия на главния прокурор в този случай. Техните официални позиции прилагаме към настоящото писмо. Въпреки призивите, пленумът на ВСС отказа без никакви аргументи провеждането на проверка по случая. Прокуратурата не се сезира. Парламентът и президентът отказаха да съставят анкетна комисия по случая. Новият министър на правосъдието не само отказа да упражни правомощията си за иницииране на дисциплинарно производство, но и заяви, че не вижда никакъв проблем в провеждането на такава среща. Неуточнена проверка се провежда единствено от Инспектората към ВСС (ИВСС), но това става при тотално затъмнение относно нейния обхват, изчерпателност и времеви хоризонт. Всичко в досегашната дейност на настоящия състав на ИВСС, обаче, за съжаление, оставя съмнение и очаквания, че „проверката“ всъщност ще бъде използвана за протакане във времето и освобождаване на главния прокурор от всякаква отговорност без реално проучване на фактите и мотивите.Според заключението на съдия Калин Калпакчиев, член на ВСС:В същото време, както констатира и Европейският съд по правата на човека в делото „Колеви срещу България“ (2009), и докладът от извършената през 2016 г. независима проверка на прокуратурата, продължава да липсва ефективен механизъм както за независимо разследване на действията на главния прокурор, така и за неговото освобождаване от длъжност при извършени сериозни нарушения. Нито извършените през 2015 г. промени в Конституцията, нито промените в Закона за съдебната власт от 2016 г. уреждат създаването на такъв механизъм за отчетност, отговорност и възможност за отстраняване на главния прокурор. Тази липса по същество поставя главния прокурор над и отвъд действието на принципите за върховенство на правото и на взаимния контрол и възпиране на властите (checks and balances), превръща го в крайно централизирана и свръховластена институция, която може да злоупотребява с предоставените ѝ правомощия без да носи отговорност за това.Тези два епизода всъщност показват злоупотребите с власт на най-високо ниво при гарантирана пълна безнаказаност, както и намерението това статукво да бъде продължено с още поне пет години посредством избирането на поредния зависим състав на ВСС.Не по-малка загриженост поражда и ескалацията на агресия и тормоз срещу онези малцинствени членове на ВСС, които поставят тези проблеми и търсят адекватна институционална реакция за тях. Вече станалите обичайни пропагандни атаки в медиите, контролирани от Делян Пеевски ескалират до нови нива на агресия. Освен самият председател на ВКС, на изключително агресивна клеветническа атака е подложена и съпругата му. Всичко това кулминира в зловещ флаш-моб преди заседанието на пленума на ВСС, на което малцинството искаше проверка на главния прокурор: пред входа на Съвета шестимата предложители на проверката бяха причакани от млади мъже с палячовски маски, които държаха в ръце шест одрани и окървавени агнешки глави, които после разхвърляха по тротоара пред сградата. Агресивната кампания в медиите, контролирани от г-н Пеевски се провежда при пълен синхрон с главния прокурор и неговите поддръжници в Съвета: има пълно припокриване на използваните опорни точки, синхронизиране и пр.Считаме, че акцията с отрязаните агнешки глави е организирана от лица, свързани с бивш следовател, който обслужваше ръководството на прокуратурата и беше спасен от дисциплинарно производство от мнозинството във Висшия съдебен съвет с цената на откровено нарушение на закона. Представители на мнозинството във ВСС открито призовават за оставката на г-н Панов, а наскоро той самият в телевизионно интервю не изключи и наличието на заплаха за физическата му сигурност.На този фон, едва ли е изненада, че новият министър на правосъдието напълно отрича нуждата от реформа на прокуратурата, а правителството и парламентарното мнозинство тотално игнорират препоръките от специалната прокурорска проверка на ЕК, приключила през ноември 2016 г. Единствената промяна се състои в предвиждането досегашните напълно формални доклади на главния прокурор пред парламента да се представят не веднъж в годината, а на тримесечие. При липсата на препоръчаната от експертите на ЕК специализирана парламентарна комисия, която да има мандат и капацитет да провежда реален контрол върху дейността на прокуратурата, както и при продължаващия отказ да се въведе възможност за отстраняване на главния прокурор при бездействие или нарушение, тези доклади ще бъдат поредната бутафория.Напълно естествено, при липса на каквато и да било перспектива за реформи и отчетност на прокуратурата нейните избирателни действия и необясними бездействия продължават. В държавното управление на България се запазва климатът на пълна безнаказаност и възможност да бъдеш подложен на натиск със средствата на наказателното преследване, ако определен политически или икономически интерес го изискват. Тази атака засяга все повече представители на гражданското общество – граждански организации, дръзнали да се противопоставят на статуквото и поставя на репресия такива изконни борби и ценности като: защита на природата, на гражданските права и др.Уверени сме, че увеличаването на тези атаки срещу основни ценности, върховенството на правото и демокрацията, в комбинация с все по-арогантния отказ от съдебна реформа маркират нов етап на влошаване на състоянието на държавността в страната ни. Ако тези блатантни нарушения и атаки срещу последните застъпници на реформата останат без адекватно противодействие на европейско ниво, корупционните мрежи у нас ще преминат на ново ниво на безнаказаност, а политическата перспектива за реформа ще изчезне напълно. Ако позволим членовете на малцинството във ВСС и председателя на ВКС да бъдат сплашени, пречупени или обезвредени, няма да има как да очакваме на тяхно място да се появят нови застъпници на реформата и да се постигне очистване на съдебната власт в обозримо бъдеще. Особено печална ирония има в това, че управляващите смятат да използват предстоящото българско председателство на Съвета на ЕС като допълнителен фактор, осигуряващ им безнаказаност в отказа от реформи и влошаване на положението в съдебната власт и медиите.Поради тези съображения Ви призоваваме за:1. Реакция по изложените проблеми – практиката от последните десетилетия недвусмислено показва, че властите в София предприемат реални действия единствено когато бъдат подложени на непосредствен публичен натиск за това. Извършването на реална проверка на действията на главния прокурор изисква недвусмислена, конкретна и неотложна публична реакция от ЕК и правителствата на страните членки. Същевременно, ръководството на ЕК трябва да спре да позволява да бъде въвличано в публични изявления, които се използват за пропаганда, че България скоро ще бъде освободена от наблюдение, независимо, че няма никакви изгледи да изпълни поставените ѝ цели.2. Консултации за сериозно разширяване на инструментите за наблюдение и стимулиране на реформи по отношение на България. Досегашният механизъм за наблюдение и оценка доказва, че е изчерпил своята политическа полезност, без да доведе до постигане на дори минимално трайни резултати. Възможността докладите по него да служат за ефективна политическа мотивация за конкретни действия на управляващите и висшата магистратура в България е ерозирала в огромна степен. Същевременно, ние считаме, че са налице достатъчно признаци и данни, включително в рамките на изложените събития и процеси от последните месеци, които показват че принципите на върховенството на правото и независимостта на съдебната власт са системно нарушавани от българските институции, което може да води и до увреждане на интересите на Европейския съюз като единно пространство на свобода, сигурност и правосъдие. В чл. 7 от Договора за Европейския съюз е предвиден механизъм за защита на фундаменталните ценности на Съюза, а в Европейската рамка за укрепване на върховенството на правото са уредени и конкретни процедури, които Европейската комисия да следва, за да защити интересите на Съюза и европейските граждани. Като политически и граждански организации, които са поставили в центъра на своята дейност защитата на върховенството на правото и реформата на съдебната власт в съответствие с европейските и международните стандарти, изразявайки позицията на стотици хиляди български и европейски граждани, считаме, че са налице основания за стартиране на процедура по смисъла на Европейската рамка за укрепване на върховенството на правото и това трябва да бъде обмислено сериозно.3. Срещи с наши представители в Брюксел и София, на които да изложим оценката си за ситуацията и необходимите действия в повече конкретика.26 май 2017 г.гр. София\"", "date": "2017.05.26", "title": " Четири партии алармираха Еврокомисията за ЦУМ-гейт"}
{"url": "https://m.offnews.bg/news/Izvan-terena_18817/V-Ispaniia-pusnaha-kovchezi-za-fenove-na-Real-i-Barsa_656528.html", "text": "Футболните фенове в Испания вече могат да показват клубните си пристрастия и в отвъдното.Местната фирма за погребални услуги El Ultimo Capricho, което в превод означава \"Последно желание\" пусна ковчези с логата на грандовете Реал Мадрид и Барселона.Нещо повече - ковчегът за мадридисти е с формата на клубния стадион \"Сантяго Бернабеу\".Ковчезите направиха фурор на изложението Funermostra 2017, където фирмите за ритуални услуги представят най-новите си продукти и услуги.", "date": "2017.05.26", "title": " В Испания пуснаха ковчези за фенове на Реал и Барса"}
{"url": "https://m.offnews.bg/news/Futbol_18793/Gigantska-mina-ot-Vtorata-svetovna-vojna-izpluva-do-stadion_656593.html", "text": "Корабна мина от времето на Втората световна война изплува до новия стадион на Санкт Петербург - \"Крестовский\". Новината е на руския канал \"Звезда\".На брега е била пратена веднага мобилна група сапьори. Тя се е натъкнала на истинско чудовище. Мината тежи 1065 килограма. Взривното вещество е 230 килограма!Датата на производство е от 1931 година. Находката е откарана на полигон и взривена успешно, съобщават руските власти.Футболната арена беше пусната в експлоатация през декември 2016 година след куп проблеми. Строежът отне, забележете, цели 10 години. И глътна 50 милиарда рубли или около 780 милиона евро. Последно трябваше да бъде преправян теренът, който стана на нива.Стадионът в родния град на Путин ще приеме срещи от Купата на конфедерациите, която започва на 17 юни, както и мачове от Световното първенство след година. Русия е домакин на Мондиала, въпреки че куп фактори искаха това да бъде променено.", "date": "2017.05.26", "title": " Гигантска мина от Втората световна война изплува до стадион"}
{"url": "https://m.offnews.bg/news/Izvan-terena_18817/Futbolist-pred-dilema-kariera-v-pornoto-ili-Chempianship_656594.html", "text": "Камерунският футболист Беноа Асу-Екото е нетърпелив да стартира кариерата си в порноиндустрията.Пикантната информация разкри лично мениджърът на Бирмингам Хари Реднап, който ще води отбора през следващия сезон.Реднап се познава добре с Асу-Екото от съвместната им работа в Тотнъм и Куинс Парк Рейнджърс.За последно 33-годишният камерунец рита във френския Метц, но пропусна много мачове, тъй като често получаваше червени картони. Той е бил предложен на Реднап от член на ръководството на Бирмингам, но специалистът е песимист.\"Единственият проблем, че той призна, че иска да стане порнозвезда, вместо да играе повече футбол. Той е добър футболист и можеше да помогне на Бирмингам.Но пък може би ще успея да изстискам още една година от него, ако го убедя някак си да отложи засега смяната на професиите\", каза Реднап.", "date": "2017.05.26", "title": " Футболист пред дилема - кариера в порното или Чемпиъншип"}
{"url": "https://m.offnews.bg/news/Analizi_289/Galap-interneshenal-44-na-sto-ot-balgarite-sa-rasisti_656552.html", "text": "44 на сто от хората у нас са расисти, малко повече - 45%, не смятат, че някои раси превъзхождат други, според изследване на Световната асоциация \"Галъп интернешенъл\" в 66 страни по целия свят. У нас няма сигурни мнозинства в подкрепа на религиозното, расово и културно равенство, показва проучването. 45% не са съгласни, че някои религии превъзхождат други религии, но сходен дял – 37% са съгласни. 50% от българите смятат, че някои култури превъзхождат други култури, а малцинство от 35% са на обратното мнение. Мнозинството от хората и мнозинството от страните (общо 66), изследвани от Световната асоциация „Галъп интернешънъл“, смятат, че не съществува превъзходство на едни раси, религии или култури над други раси, религии и култури. Въпреки това, в чувствителен дял изследвани страни общественото мнение по този въпрос е разделено. Проучването проверява доколко хората се съгласяват, или не се съгласяват с твърденията: «Някои раси превъзхождат други раси», «Някои религии превъзхождат други религии», «Някои култури превъзхождат други култури».В няколко страни има мнозинство, което смята, че съществува и религиозно, и културно, и расово превъзходство. Сред тях са Бангладеш, Гана, Индия, Нигерия, Афганистан, Парагвай и др. В тези страни сумираните отговори „напълно съгласен“ и „по-скоро съгласен“ дават дялове между 50 и 80%. На другия полюс очаквано са най-вече западните общества. Основната цел на изследването не е да измери нива на расизъм, нито чувството на културно или религиозно превъзходство. Основният интерес е да се разсъждава върху вътрешните баланси в страните. Очевидно е, че всички онези страни, които се чувстват стабилни и не усещат заплахи, показват по-ниски нива на вяра в религиозно, културно и расово превъзходство. И обратното, уточняват от асоциацията. Като цяло, глобалната толерантност към расовите, религиозните и културните различия е доминираща норма. Изключения от тази норма се появяват в страни, нации и региони със сериозни външни и вътрешни конфликти. Има страни, в които регистрираме осезаемо разделение на общественото мнение по тези въпроси („разделени“ страни), и това най-вероятно е индикатор за протичащи в тези общества дълбоки процеси на трансформация.----------------------------------", "date": "2017.05.26", "title": " Галъп интернешенъл: 44 на сто от българите са расисти"}
{"url": "https://m.offnews.bg/news/Politika_8/Anton-Todorov-Borisov-e-palen-otlichnik-Kak-da-ne-si-promenia-otnosh_656587.html", "text": "Променят се фактите, променят се документите. Аз намерих в гимназията в Банкя дипломата на Борисов от средното образование. Пълно шест - от горе до долу. Е, като видиш тая диплома и ти говорят разни въшльовци, че той бил чел само \"Винету\", как да реагирате при тая ситуация? Човек, който е завършил с пълно шест! Как да не си променя отношението?Това заяви пред БНТ депутатът от ГЕРБ Антон Тодоров, след като водещата му припомни, че е автор на книгата \"Шайка: Бойко, Росен, Цецо и другите\".Аз ще стана милионер от тази книга накрая. Вие такава реклама ѝ направихте. Тези думи, които се цитират, не са мои думи. Това, което е написано отзад, е на редакцията. Заглавието е на издателство \"Милениум\". Карате ме да правя превръзки, а аз съм мозъчен хирург, дайте по-сериозни теми, заяви Тодоров.Да кажем, че в момента не бих приел (книгата) да бъде такава. Защото много неща, които тогава съм имал като достъп до информация, днес са променени, други са по-малко променени, трети са напълно променени. Ще ви дам един пример - така наречената разработка \"Буда\" от 1997 г., тогавашната ми информация беше безкрайно малка и стеснена. От днешна гледна точка мога да кажа, че такова нещо, в което обвиняват Борисов, е най-голямата глупост. Няма никаква разработка \"Буда\", има едни започнали писания, нищо няма в тях. Нито има вербовка, категоричен е настоящият депутат от ГЕРБ.Аз - така да кажа - в ГЕРБ завеждам радикалното крило в някаква степен, обяви авторът на книгата \"Шайка: Бойко, Росен, Цецо и другите\".ГЕРБ е като ранното СДС, има всякакви - и леви, и центристи, и десни. И затова бием 11-и път. И ще ги бием до края на света, както се казва, добави Тодоров.В интервюто си пред БНТ той направи и следния странен коментар:", "date": "2017.05.26", "title": " Антон Тодоров: Борисов е пълен отличник. Как да не си променя отношението?"}
{"url": "https://m.offnews.bg/news/Futbol_18793/Zvezda-na-Monako-poe-kam-Manchestar-sreshtu-50-miliona-evro_656589.html", "text": "Манчестър Сити удари по Юнайтед, като измъкна португалския халф Бернардо Силва. \"Гражданите\" ще платят 50 милиона евро на Монако за плеймейкъра, съобщава ВВС. 22-годишният техничар вече е в Манчестър за прегледи, като ще стане официално част от клуба от 1 юли. Сделката трябва да бъде обявена до края на вечерта.Силва направи уникален сезон за френския шампион. Той изигра 58 мача този сезон, като отбеляза 11 гола и записа 12 асистенции.  Португалецът се представи брилянтно и в двата мача срещу Сити от Шампионската лига.Иначе съдбата на Силва е повече от интересна. Той не успява да пробие в родния Бенфика. Играе в \"Б\" тима, преминава при мъжете, но след едва един мач за цял сезон е пратен под наем в Монако.Тимът на Гуардиола финишира трети в Англия и готви поредната мащабна селекция. Освен аса на Монако към \"Етихад\" се е насочил националът Кайл Уокър от Тотнъм. Десният бек не иска да остава в Северен Лондон.", "date": "2017.05.26", "title": " Звезда на Монако пое към Манчестър срещу 50 милиона евро"}
