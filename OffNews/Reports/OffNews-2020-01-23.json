{"url": "https://offnews.bg/politika/slabakov-nepushachite-tezi-krehki-i-ranimi-sazdania-triabva-da-se-p-720119.html", "text": "Аз лично съм във възторг от това предложение и съм \"за\". Отдавна трябваше да се направи нещо за тях, тъй като са изключително крехки и раними създания.Така евродепутатът Андрей Слабаков коментира пред Нова ТВ предложението на ВМРО за промяна в Кодекса на труда, с което непушачите ще почиват 2 дни повече през годината.\"Готови сме да работим за непушачите. Даже смятам, че трябва да се пенсионират на 40-годишна възраст, преди миньорите, тъй като те наистина са много изморени. Представете си колко книги за здравословен живот са изчели\", иронизира Слабаков.Той коментира и одобрения на първо четене пакет \"Мобилност\", предложен от френския президент Еманюел Макрон, но уточни, че не е в комисията на ЕП, която разглежда конкретните текстове, а там е Ангел Джамбазки:\"Стараем се да омекотим тази безумна мярка. Това, че не е еко да се връщат всички камиони на всеки 20 дни, е очевидно. Това е тотално антизелено. Не знам защо това се натрапва като някаква много приятна мярка. Но правим каквото можем. В този парламент нещата се решават в неформални разговори.\"За АМ \"Струма\" Слабаков е категоричен, че \"така наречените еколози, а за мен отровно зелени същества, разпространяват неверни слухове\".Според него строителството просто ще се забави и България няма да изгуби нищо:\"Около края на 2026 г. България ще има тази магистрала „Струма”. Забавихме се благодарение на усилията на някои неправителствени организации, които правят всичко възможно, за да попречат това да се осъществи.\"", "date": "2020.01.23", "title": "Слабаков: Непушачите, тези крехки и раними създания, трябва да се пенсионират на 40 години"}
{"url": "https://offnews.bg/obshtestvo/deputatite-reshiha-bez-trotinetki-po-trotoarite-i-vitoshka-vodachite-720111.html", "text": "Електрическите тротинетки не могат да се движат по тротоари, а водачате им трябва да имат светлоотразителни елементи по дрехите си, когато ги карат по тъмно. Това решиха депутатите, които приеха на първо четене промени в Закона за движение по пътищата. Непълнолетните трябва да носят каска задължително, предвиждат поправките. Индивидуалните електрически превозни средства, както се наричат тротинетките в закона, могат да се движат по пътищата, ако са оборудвани със спирачки, звънец, фар, стоп и светлоотразяващи елементи отстрани на колелата. Това обаче не включва пътища с разрешена скорост над 50 км в час, както и градските магистрали. И още - да се кара тротинетка е забранено в бус лентите и в пешеходни зони, където не се допуска и влизането на велосипеди. За справка - част от столичния бул. Витоша е пешеходна зона, следователно тронинетките няма да могат да се движат и по нея. Тротинетките могат да вдигат най-много 25 км/ч, предвиждат още промените. ", "date": "2020.01.23", "title": "Депутатите решиха: Без тротинетки по тротоарите и Витошка, водачите им да светят в тъмното"}
{"url": "https://offnews.bg/temida/pr-trik-geshev-ne-se-e-sreshtnal-a-e-priel-spetcialnia-savet-720128.html", "text": "Пресцентърът на прокуратурата съобщи по любопитен начин новината за срещата на Иван Гешев с постоянния съветник по юридическите въпроси към Посолството на САЩ в България Джесика Ким.В съобщението до медиите се посочва, че главният прокурор е  в Съдебната палата Джесика Ким вместо да бъде използвана далеч по-обичайната фраза: Гешев се е  с Ким.Ето какво гласи прессъобщението: Джесика Ким пристигна у нас през декември, за да заеме поста си на постоянен юридически съветник за България и Румъния към Министерството на правосъдието на САЩ, като в това си качество ще отговаря за предоставянето на помощ за правосъдната система, за изграждане на капацитет в борбата срещу обществената корупция, прането на пари и организираната престъпност.България и САЩ имат споразумение да \"развиват диалог и да споделят ноу-хау за по-голяма независимост на съда и отчетност на прокуратурата\".", "date": "2020.01.23", "title": "PR трик: Гешев не се е ''срещнал'', а е ''приел'' специалния съветник на САЩ за правосъдната система"}
{"url": "https://offnews.bg/sviat/v-turtcia-prokuror-iska-18-godini-zatvor-zaradi-pliunka-v-pitcata-720114.html", "text": "Разносвач на пици в турския град Ескишехир се изплювал в храната и заснемал това с телефона си, поради което бе изправен пред наказателния съд, без преди това да е бил арестуван.Прокурорът поиска 18 години затвор за него, като повдигна две обвинения, предаде агенция DHA.На 24 декември 2017 г. Бурак С. отива с мотора си да доставки поръчка на домашен адрес, отваря кутията и се изплюва върху пицата. Камерата за видеонаблюдение във входа на блока обаче заснема момента, в който той плюе и записва с телефона си това. После се качва до 5-ия етаж и предава доставката.Племенникът на собственика на блока вижда случващото се на видеозаписите на камерата и съобщава на човека, направил поръчката, след което сигнализира в прокуратурата. Разносвачът е уволнен от работата си във фирмата.На днешното 5-о поред съдебно заседание по делото Бурак С. и потърпевшият с наплютата пица не се явиха в залата. Прокурорът поиска от 2 до 15 г. затвор заради престъплението, с което „чрез добавяне на отрова или други вещества към всички видове храна за консумация може да бъде застрашен животът и здравето на хората“. За другото престъпление – увреждане на имущество, в случая пицата, магистратът пледира за лишаване от свобода от 4 месеца до 3 години.Разносвачът вече е платил 4 000 турски лири за увреждането на чуждото имущество и застрашаването на човешкото здраве.", "date": "2020.01.23", "title": "В Турция: прокурор иска 18 години затвор заради плюнка в пицата"}
{"url": "https://offnews.bg/zdrave/daritkova-lekarstvata-za-detca-s-redki-zaboliavania-triabva-da-badat-720113.html", "text": "Медикаменти, определени по списък от министъра на здравеопазването, които нямат разрешение за употреба в България, не са налични и са единствена алтернатива за лечение на деца с редки заболявания, трябва да бъдат изключени от режима на обществените поръчки. Това заяви по БНР д-р Даниела Дариткова, председател на Комисията по здравеопазване в НС.Провеждането на обществена поръчка, която отнема време, може да застраши живота и здравето на децата, защото обикновено става въпрос за ситуации, които се развиват много бързо в негативен план. Много строго и ясно е регламентирано кои са тези медикаменти, за да няма злоупотреби, аргументира се тя.Подобна е позицията и Пенка Георгиева от пациентски организации „Заедно с теб“, според която става дума за деца с тежки заболявания, на които спешно трябва да се отпусне медикамент без ананалог. Тя уточни, че в тази група са и възрастните с редки заболявания.Обществените поръчки за лекарства излязоха отново на дневен ред, след като шефа на НЗОК д-р Дечо Дечев оповести, че за едно и също лекарство Касата плаща седем пъти повече на частните болници. В отговор министърът на здравеопазването инициира законодателни промени, които ще задължат частните лечебни заведения да правят обществени поръчки за лекарствата.Д-р Дариткова каза още, че се надява Европейската комисия да приеме доводите за изключването на някои медикаменти от обществените поръчки, като уточни, че става дума не само за лекарства за онкозаболявания, но и за медикаменти от сферата на наследствените обменни болести.", "date": "2020.01.23", "title": "Дариткова: Лекарствата за деца с редки заболявания трябва да бъдат изключени от обществените поръчки"}
{"url": "https://offnews.bg/sviat/mazh-se-samoubi-pred-srabskia-parlament-720134.html", "text": "42-годишен мъж се самоуби на стълбите пред сградата на сръбския парламент в Белград.В четвъртък вечерта мъжът се е прострелял в устата и е загинал на място.Сръбското МВР съобщи, че той е от град Стара Пазова и е оставил предсмъртно писмо. От писмото ставало ясно, че самоубийството е заради лични проблеми.", "date": "2020.01.23", "title": "Мъж се самоуби пред сръбския парламент"}
{"url": "https://offnews.bg/zdrave/chastnite-bolnitci-kasata-da-dogovaria-tcenite-na-lekarstvata-s-proiz-720132.html", "text": "НЗОК да договаря с производителите цените на лекарствата и плаща директно на тях, това предлагат в позицията си от Националното сдружението на частните болници (НСЧБ).Предложението вече е внесено в министерството на здравеопазването, финансовото министерство и Народното събрание.Становището им е следствие от оповестената от управителя на Касата д-р Дечо Дечев информация, че частните болници купуват някои лекарства на 7 пъти по-високи цени от държавните, общинските и болниците със смесено участие, които обявяват обществени поръчки.В резултат от разразилия се скандал министър Ананиев предприе мерки за внасяне на законови промени, с които частните лечебни заведения ще бъдат задължени да купуват лекарствата с обществени поръчки.\"Предприемането на действия за промяна в закона означава признание, че преди това парламентът е приел лобистки текстове, което не отговаря на истината. Внесеното от народния представител Лъчезар Иванов и прието от Народното събрание предложение, отговаря изцяло на смисъла и съдържанието на Директива № 2014/24/ЕС. По същество приетото изменение е синхронизация на нашето с Европейското законодателство по отношение на дефиницията и приложното поле на термина „публично-правна организация”, казват в позицията си от сдружението.От НСЧБ твърдят, че имат проведена кореспонденция с Европейската комисия, която доказва правотата на взетото решение.\"Вместо да се провеждат над 30 търга по няколко пъти в годината, НЗОК да договори с производителите цената на доставка и да заплаща директно на тях. Така цената ще е еднаква за всички, а бидейки единствен купувач, Касата може да договори много по-добри условия на доставка, в това число и най-ниските възможни цени\", се казва още в позицията.Така според НСЧБ ще се реши и проблемът, който сегашната процедура създава на притежателите на разрешения за употреба, заради задължителната отстъпка от цената, която поради разликите създава трудности и дори невъзможност за изпълнение.От сдружението твърдят, че ако се предприемат подобни стъпки, няма да се налага да се нарушава европейското законодателство с всички неблагоприятни последици от това. Те заявяват и готовност да се включат в работни групи за решението на проблема.", "date": "2020.01.23", "title": "Частните болници: Касата да договаря цените на лекарствата с производителите и да плаща директно на тях"}
{"url": "https://offnews.bg/evropa/dzhefri-van-orden-es-napravi-goliama-greshka-sas-zatvarianeto-na-blok-720133.html", "text": "Седмица преди официалното оттегляне на Обединеното кралство от ЕС британският евродепутат Джефри ван Орден определи като \"изключително грешна преценка\" решението на Европейската комисия да се затворят 3-ти и 4-ти блок на АЕЦ \"Козлодуй\", съобщава БНР.Ван Орден беше докладчик за България преди присъединяването ни към ЕС. Сега е депутат от групата на Европейските консерватори и реформисти.\"О, за \"Козлодуй\" се борих много здраво, за да запазя 3-тия и 4-тия блок. Съвсем скоро казах, че Европейската комисия направи грешна преценка, като настоя за преждевременното им затваряне. Много пари бяха похарчени за подобряването на тяхната безопасност и нямаше причина животът им да не бъде удължен с още 20-30 години. България беше нетен износител на електрическа енергия, а след това почти се превърна във вносител. Точно във времето, когато се опитвахме да стимулираме икономиката, не мисля, че затварянето на двата основни снабдителя на страната беше в помощ на тази цел\" - коментира Джефри ван Орден.Според него в моментъа ЕС прави всичко възможно, за да отнеме правомощията на страните членки и да ги делегира изцяло на Брюксел:\"Една от областите, в които работих доста време, е сигурност и отбрана. Само че в момента има много силно движение в ЕС да се премахне ветото на страните членки във външната политика и отбраната. Тук искат нещата в тези области да се решават повече или по-малко от Брюксел, или всъщност от Париж и Берлин. Също така искат да се отърват от ветото на страните членки върху данъчното облагане. И като се започне с отнемането на властта на националните правителства в тези области, започвате да се питате какво им се оставя. Точно това е причината ние да се оттеглим. Надявам се останалите да се опитат да променят посоката, в която се движи ЕС\" - твърди британският евродепутат.", "date": "2020.01.23", "title": "Джефри ван Орден: ЕС направи голяма грешка със затварянето на блоковете в АЕЦ Козлодуй"}
{"url": "https://offnews.bg/kultura/kamerna-zala-v-plovdiv-shte-nosi-imeto-na-stefan-danailov-720118.html", "text": "Камерна зала на Драматичен театър – Пловдив ще носи името на непрежалимия актьор Стефан Данаилов. Министър Банов е одобрил предложението, внесено от инициативен комитет, оглавен от Спас Гърневски.Предвижда се пред залата да има барелеф на големия актьор, изработен от Вежди Рашидов. Като министър на културата Стефан Данаилов е подкрепил създаването на Камерната зала. Затова и директорът на Драматичния театър – Кръстю Кръстев реагирал много емоционално на предложената идея.Междувременно и театърът в Ловеч официално поиска да носи името на починалия актьор.", "date": "2020.01.23", "title": "Камерна зала в Пловдив ще носи името на Стефан Данаилов"}
{"url": "https://offnews.bg/ikonomika/chastnite-lotarii-sa-plashtali-nezakonno-po-nisak-danak-ot-2014-g-720117.html", "text": "Частните лотарии са плащали незаконно по-нисък данък от 2014 г и комисията по хазарта не е направила нищо това да спре. Това се разбра от думите на председателя на бюджетната комисия Менда Стоянова (ГЕРБ), след като комисията според който само държавата ще има право да организира лотарии.  “На 1 януари 2014 г. се прави промяна в член 30 в закона на хазарта. Ясно и категорично се записва, че всички хазартни игри, които са изброени, там не фигурира лотарията, следва да внасят хазартна такса в размер на 15% върху залозите, запетая, а хазартните игри организирани на база комисионни - 20% върху тази комисионна. Това са игрите, които обикновено са турнири в които няма залагания към един оператор, а имаме залагания един срещу друг и залозите се разпредеят на 100%, а организатора получава комисионна за логистиката си. През декември 2014 г., аз лично съм внесла промяна в чл. 30 в който добавяме изпуснатите лотарии. Четейки внимателно текста ще стане ясно, че всички изброени хазартни игри и лотариите следва да внасят хазартна такса в размер на 15%”, обясни дупката в закона Стоянова, която са използвали частните лотарии.  Според Стоянова Комисията по хазарта много добре е знаела, че държавната и частните лотарийни игри са се облагали по различни начини, в ущърб на бюджета, но от там са си мълчали. „Защото Комисията по хазарта, виждайки ежемесечно както се случва и издавайки 10-годишен лиценз е допуснала това да се случи. Чакам отговори от хората, които са го направили, и от прокуратурата, която ги е питала по определения ред“, каза Стоянова.Горанов е невиненМенда Стоянов оневини министъра на финансите Владислав Горанов, който е принципал на ДКХ и има право да назначава и да уволнява директора ѝ. „Министерството на финансите е отделен орган от Комисията по хазарта, която взима решения за издаване на лицензите“, каза Стоянова. Последнияр председател на комисията беше назначен от Горанов през април - Александър Георгиев, той беше зам.-директор на Националната агенция за приходите.Според председателят на финансовата комисия “категорично няма одържавяване”. “Може да се каже, че ще има монопол в частта на лотариите, това е само една хазартна игра, от страна на българския спортен тотализатор. За мен това не е противоконституционно, това не е нов монопол”, заяви Менда Стоянова. Все някога трябва да се направят тези предложения, каза Стоянова на въпрос защо точно сега се правят тези предложения за промени в закона.  Хората дали 1 млрд. лв. за талони миналата година Стоянова се възмути, че пенсионери граждани с ниски доходи дават за една игра, която ги заблуждава, че не е хазарт. “Когато един човек влезе в казино и игрална зала, той знае, че отива да играе хазарт. Но, когато там, където купува хляба си или взима пенсията му предлагат талонче за левче-два или три с които той може да стане милионер, това чисто психологически не се възприема, като хазарт. Не случайно през миналата година българските граждани са дали милиард лева за талончета. Може би част от тези пари, които остават у организаторите са били елемент на спонсориране на различни спортни клубове, но аз не виждам защо това трябва да става по този начин”, каза още Стоянова.Укритите данъци са над 210 млн. лв.От специализирана прокуратура съобщиха, че вчера от Комисията по хазарта са били иззети документи, които до момента не са били предоставени на финансовите инспектори на АДФИ. На база тези нови документи можело да се направи извода, че обявената вчера сума в размер на 210 млн. лв., несъбрана от отделните организатори на хазартни игри, се оказва значително по-голяма.", "date": "2020.01.23", "title": "Частните лотарии са плащали незаконно по-нисък данък от 2014 г."}
{"url": "https://offnews.bg/medii/ne-e-imalo-tehnicheska-prichina-za-spiraneto-na-horizont-poiska-g-720115.html", "text": "Това заяви днес тогавашният технически директор на БНР Пламен Костов пред Временната парламентарна комисия за проучване на фактите и обстоятелствата, довели до прекъсване излъчването на програмата, която е част от националната сигурност на страната и чието спиране я застрашава. По тази причина прокуратурата разследва случая.10-членната комисия има за цел и да проучи твърденията за оказан политически натиск върху ръководството и журналисти от БНР: събитията - станали по време на протестите срещу избирането на Иван Гешев за главен прокурор - бяха съпътствани от . - заяви Пламен Костов, който подава оставка в знак на несъгласие.НУРТС България ЕАД е собственост на Българската телекомуникационна компания (БТК) и от фалита на Корпоративна търговска банка (КТБ) насам е под запор. В Борда на директорите му влизат Асен Маринов Великов, Емил Илиев Атанасов и Радослав Владимиров Златков, показват данните от системата \"Дакси\".Разказът на Пламен Костов прозвуча днес за първи път публично. Пред депутатите той заяви:Пламен Костов коментира и твърдението, че спирането е в резултат на техническа профилактика. По този въпрос той заяви:Изказването му бе последвано от следните въпроси:Александър Симов (зам.-председател на Комисията, БСП): С какъв мотив Ви накараха да спрете сигнала?Боряна Георгиева (Воля): Г-н Костов, Вие изпращате имейл до НУРТС за прекъсването на сигнала и на следващия ден - за възстановяване. Вие тези имейли ги изпращате след разговори с господин Светослав Костов, след имейли, след съобщения? Каква е комуникацията между вас двамата?Иван Ченчев (БСП): Защо Радиото продължава да излъчва сигнал по оптичните кабели, а пращате мейл за спирането на сигнала от...Иван Ченчев: Така ли се процедира по принцип? Обичайна практика ли е?Иван Ченчев: Мисля, че не разбрахте въпроса ми, но ме интересуваше следното - има подаден сигнал от страна на Радиото и НУРТС го спира. Защо Вие подавате сигнала, за да го спрат те?След Пламен Костов думата взе Светослав Костов и заяви: \"Ние с господин Пламен Костов в прокуратурата бяхме на очна ставка и той продължава да залага на неговата версия, аз - на моята. За мен няма нормален човек, който да спре Българското национално радио, няма нормален човек, който работи в това радио и да направи така, че то да спре. Ще бъда малко по-силен: човек трябва да бъде идиот, за да спре Радиото или да издаде такава заповед. Мисля, че с това отговарям на нещата, които чухме преди малко.Имейли има наистина, видях ги и аз в по-късен етап в самата прокуратура с молбата, която каза господин Пламен Костов. Но аз тях ги видях в хода на разследването\".На въпрос на депутата Симов кой тогава е спрял Радиото, Костов отговори: \"Не съм аз. Не мога да кажа. Не мога да изказвам предположения. Определено не съм аз.\"Няколкочасовото заседание започна с изслушване на  и на пенсионирания след отказа си да я свали от ефир и изпрати да обучава кореспонденти в Стара Загора директор на \"Хоризонт\" , които отново разказаха за оказания на ръководството натиск за сваляне на Великова като водещ на сутрешния блок, за отнемането на съдебния ресор, в който тя е основен репортери и за замяната ѝ с друг репортер, който да отразява протест срещу номинирания по това време за главен прокурор настоящ обвинител №1 Иван Гешев.След като и днес Светослав Костов отрече Великова да е била отстранена от съдебния ресор, думата взе зам.-главният редактор на програма \"Хоризонт\" и пряк ръководител на репортерите и кореспондентите в страната на програма \"Хоризонт\" , чието изслушване също бе предвидено в дневния ред на заседанието:На заседанието се чуха версии за икономически интереси, които стоят зад кризата в Радиото - за такива намекна Светослав Костов, който заяви, че с идването си предприел мерки срещу \"обръчи от фирми\" и така спрял ощетяване на Радиото с милион и половина. След това станал обект на атаки.В тази посока бе и изказването на депутата Йордан Цонев (ДПС), който отведе тезата си до \"интересите на човека, който се скри в Белград\", т.е. до председателя на Надзорния съвет на фалиралата КТБ Цветан Василев. Той обърна внимание на критиките към избора на Гешев и предупрежденията, че прокуратурата е концентрирала прекалено много власт и че се превръща в \"държава в държавата\". Според него ситуацията с избора на предишния обвинител №1 в Републиката - Сотир Цацаров, била подобна, но нямало и дума за прекомерна концентрация на власт. Същите журналисти тогава отразявали ресора, но не критикували. Според Цонев започнали да го правят, когато Цацаров предприел мерки срещу съсобственика на \"Икономедиа\" Иво Прокопиев. Тогава - според Цонев - се видяло, че главният прокурор има прекалено много правомощия.В отговор Великова напомни, че изборът на Цацаров е станал при съвсем други условия.", "date": "2020.01.23", "title": "''Не е имало техническа причина за спирането на 'Хоризонт'. Поиска го Светослав Костов, а висшите ръководители на НУРТС бяха съгласни''"}
{"url": "https://offnews.bg/112/pozhar-v-durankulashkoto-ezero-720110.html", "text": "Пожар гори в защитената местност Дуранкулашкото езеро, съобщават от Българското дружество за защита на птиците. Огънят е обхванал \"Орлово блато\" - най-северната част на езерото, в близост до къмпинг \"Космос\". Дуранкулашкото езеро е сред най-добре запазените и значими крайбрежни зони и е с международно значение за опазване на вида на 260 редки и застрашени от изчезване птици. Това е втори пожар в защитена местност тази седмица. В сряда . Пожарът унищожи голяма част от местността. Според кмета и местни жители огънят е бил умишлено причинен. ", "date": "2020.01.23", "title": "Пожар в Дуранкулашкото езеро"}
{"url": "https://offnews.bg/analizi-i-komentari/bezvremenno-pravitelstvo-v-kremal-ne-mogat-da-obiasniat-zashto-na-str-720125.html", "text": "Няколко дни след оставката си от поста премиер Дмитрий Медведев се изтри от акаунта на руското правителство в Инстаграм. Този жест е точно повторение на онова, което в съвременния свят правят хората след разрив в романтичните отношения.Можем да се досетим, че на Медведев не му е особено приятно да се среща с „бившата си“ в интернет. Успоредно с това екс-премиерът даде телевизионно интервю – седнал в комично кожено кресло, той разсъждаваше за това, че оставката е изобщо един работен момент и какво се случва, когато човек работи на своя пост дълго, в неговия случай почти 8 години.Действително нито в 90-е, нито след 2000-а Русия не познаваше подобно правителство, 8-годишният срок в онези години беше достижим изключително само за президентите, спечелили две изборни кампании. И сега за това време, докато Медведев привличаше народното недоволство, мнозина въобще забравиха какъв е смисълът на работата на правителството.Например, какви са пълномощията му в сравнение с вездесъщата администрация на президента, където се вземат решенията и към сградата на която знаещите хора ходят с протестни плакати.Странно, но те не ходят до Белия дом на правителството.Медиите интуитивно се досещат, че смяната на кабинета е все пак важно събитие и търсят експерти, които могат да обяснят ставащото, както ако живеехме в Италия. Но да обясняваш смяната на едни министри с други не им се получава добре. Нарастват нагласите, че всичко това изобщо не е важно и интересно. И главната причина за тази апатия на публиката към формално главното политическо събитие за 8 години е в това, че дори в Кремъл не можаха смислено да обяснят защо вместо Медведев потрябва Мишустин, вместо едни вицепремиери – други, вместо Медински – Любимов и т.н.Ако ние живеехме в Италия, то новото правителство щеше да се сформира в резултат на победа на коалиция на парламентарни избори, а после ние щяхме да питаме конкретно нашите избраници за това. Ако правителството отива в оставка, това би означавало, че самите избраници виждат как то не се справя, а да подхвърляш на избирателите подобни шеги е опасно.Но у нас правителството само формално се отчита пред Държавната Дума /което е по силата на действащата Конституция и е съгласувано с новите поправки на Путин/, а в реалността се сформира с президентски укази.Още на 14 януари главна политическа тема в страната беше шеговитата история за това, че у нас ще има „партия на любителите на танците“. А на следващия ден президентът съобщи, че в страната е назряло желанието за промени, поради което се налага спешно да се приеме нова Конституция. Почти веднага след това Медведев подаде оставка, а Путин я прие.Конкретни коментари за това с какво е свързана тази оставка така и не последваха – сякаш защото отношенията между президента и премиера са били държавна тайна.Рекордно дългият кабинет на Медведев не получи разгърнати оценки и от Думата, тя екстрено превключи на изпълнение на други инициативи на Путин. Освен това болшинството от парламентаристите ни нали формално са съпартийци и съмишленици на Медведев, и по италианската логика следваше сега те да протестират срещу новия кабинет на министрите.В резултат ние не знаем добре или зле все пак е работило досегашното правителство от гледната точка на Кремъл. И ако е работило добре, то защо именно сега са нужни тези кадрови кадрили. Не знаем, макар и да се досещаме, защо едни министри запазиха поста си отвъд хоризонта на Медведев, а други оставиха креслата си. Тайната се състои дори в това, дали преместването на младия екс-министър на икономиката Максим Орешкин на длъжността помощник на президента е формално повишение, или не.Не е ясно защо Медведев запази поста си на председател на „Единна Русия“ и защо Путин не се възползва от уволнението му, за да засили собствения си рейтинг. Не е ясно какви са перспективите на персоналните траектории на останалите министри. Ако правителството на Медведев бе наказано, то защо? Ако кабинетът на Мишустин има карт-бланш, то в какво се състои това?Струва ми се, че не само обществото, но и в Кремъл малко забравиха как е правилно правителството да си отива с оставка.Част от разгадаването на гатанката е в това, че вече през тази година Русия може да получи нова редакция на Конституцията, в която се променя редът за създаването на правителство. Под знака на конституцията ще се проведат парламентарните, а може и президентските избори без особени паузи, и цялата тази конструкция трябва да бъде прикривана от техническото правителство, което още никого не е успяло да настрои срещу себе си.След половин година кабинетът на Мишустин може да бъде препотвърден и тогава ще се превърне в действащ разпоредител на руския бюджет. В отговор на въпрос защо беше нужно всичкото това спешаване, Дмитрий Песков /прессекретарят в Кремъл/ искрено съобщи, че „този въпрос не бива дълго да отлежава в чекмеджето“.То е и ясно – рейтингът на президента продължава да пада. Анкета на Левада-центр към 15 януари за готовността на избори да гласуват за Владимир Путин положително отговориха 38% от руските граждани.Влошава се социалната ситуация – страната след Крим попадна в капана на липсата на икономически ръст и изход тук не се вижда.Разбира се, Кремъл трябва да бърза, да сее неопределеност, да използва момента, да манипулира политическото поле. В Русия спешно се внасят онези хибридни практики, които бяха изпробвани в предишното десетилетие в съседни страни и, както считат, нашите власти са им спечелили множество бонуси след 2012 година.", "date": "2020.01.23", "title": "Безвременно правителство. В Кремъл не могат да обяснят защо на страната ѝ трябват нови министри"}
{"url": "https://offnews.bg/obshtestvo/fond-sotcialna-zakrila-finansira-proekti-za-modernizirane-na-sotcial-720112.html", "text": "Фонд „Социална закрила“ (ФСЗ) към Министерството на труда и социалната политика набира проектни предложения за модернизация и подобряване на материалната база на социални услуги и в подкрепа на социални предприятия, които ще се финансират през 2020 г.,  съобщават от ведомството.Проектите ще се финансират в две направления. По Компонент 1 ще се осигуряват средства за закупуване на оборудване и/или обзавеждане или за строително-монтажни/ремонтни дейности на материалната база на социални услуги. Общият финансов ресурс за всички проекти по това направление е до 1 450 000 лв. Допустими кандидати са доставчици на социални услуги, в това число и общини.Крайният срок за кандидатстване е до 17:30 ч. на 31.03.2020 г. Всяко проектно предложение за оборудване и/или обзавеждане се финансира от ФСЗ с до 36 000 лв. с ДДС и най-малко 10% от общия бюджет за проектното предложение е съфинансиране от кандидата. Проектните предложения за строително-ремонтни/монтажни работи се финансират от ФСЗ с до 50 000 лв. с ДДС. Съфинансирането от кандидата е най-малко 10% от общия бюджет за проектното предложение.Компонент 2 е насочен към подкрепата на социални предприятия при изграждане на партньорства, обмяна на опит и популяризиране на добри практики. Допустими кандидати са социални предприятия, вписани в Регистъра на социалните предприятия по Закона за предприятията на социалната и солидарна икономика. Общ финансов ресурс за всички проекти по Компонент 2 е до 50 000 лв. Всяко проектно предложение се финансира от ФСЗ със средства до 10 000 лв. с ДДС. Съфинансирането от кандидата е най-малко 10% от общия бюджет за проектното предложение. Крайният срок за кандидатстване е до 17:30 ч. на 30.04.2020 г.След оценяване и класиране проектните предложения с най-висока обща оценка ще бъдат предложени на управителния съвет на ФСЗ за одобряване на финансиране. Управителният съвет ще извърши одобряване с решение, което ще се оповести на интернет страницата на ФСЗ, а всички одобрени кандидати ще бъдат известени за подписване на договор с ФСЗ. Обявлението и всички приложения към него са публикувани на интернет страницата на Фонд „Социална закрила“:  ", "date": "2020.01.23", "title": "Фонд 'Социална закрила' финансира проекти за модернизиране на социални услуги"}
{"url": "https://offnews.bg/politika/valeri-simeonov-aktciata-sreshtu-lotariata-ne-e-koordinirana-vaobsht-720122.html", "text": "Акцията не е координирана. И въобще няма акция! За координирана акция просто забравяте, както и за всички простотии - че това съм го направил, за да изземем бизнеса на този изключително почтен човек - господин Божков, и да го дадем на Пеевски, на Домусчиев, на Келнер. Това са пълни глупости, заяви депутатът Валери Симеонов пред бТВ във връзка с внесения от него законопроект за хазарта.\"И сега да ми говори някой за нагласена атака и точно тази атака да бъде нагласена, инструментът да е Валери Симеонов - няма как да стане\", добави той.Симеонов заяви, че \"никой на мен не може да ми каже какво ще правя и какво няма да правя. Аз съм си създал партия, председател съм на тази партия. Не завися по никакъв начин от Борисов, Каракачанов и от който и да било. Много добре го знаят всички!\"Според него поглед върху поведението му през последните три години показва, че той прави, което смята за правилно, а и казва \"винаги това, което смята, че е истина\":\"Никой не може да ми влияе, камо ли да ме използва за каквото и да било\".\"Хазартът е болестно състояние. Ние разболяваме своята нация\"Депутатът заяви, че е негов личен ангажимент и амбиция да ограничи \"тази масова епидемия и проказа\" - търкането на билетчета и талончета.Симеонов даде множество примери за това, че се продават билети без всякакви ограничения:\"Свидетели сме как в магазините майка купува на детето талончета, за да може то да спечели някаква печалба. Свидетели сме как непълнолетни деца сами си ги купуват и как пенсионери разпределят последните си пари - 10 лева между килограм сирене и талончета. Хазартът е болестно състояние. Ние разболяваме своята нация\".Той призна, че е изчаквал подходящия момент, за да внесе законопроекта и коментира, че и при предишното му предложение е имало големи скандали и коалиционно мълчание:\"Този законопроект беше лашнат към Европейската комисия за нотификация, впоследствие тя доста се забави. В крайна сметка се върна и беше нотифицирано това предложение. По неясни причини остана в деловодството на Народното събрание. Европейската комисия каза \"да\". Депутатът заяви, че тогава предварително е провел разговори с председателя на парламентарната група на ГЕРБ - по това време Цветан Цветанов, и на БСП - Корнелия Нинова, и че от двамата е получил категоричното уверение, че ще го подкрепят:\"Чаках подходящия момент да внеса този законопроект, който беше вече преработен, усъвършенстван и разширен като обхват\".Сега законопроектът му е същият като предишния, а за разлика от предния път този път е говорил с премиера и с министрите на финансите и на спорта, от които зависи разпределянето и съответното контролиране на игрите, както и разпределянето на печалбата в посока на спорта. И е получил подкрепа от тях. Симеонов се аргументира, че е внесъл законопроекта, след като е преценил, че вече няма избори и други пречки, които биха отклонили вниманието или да го игнорират:\"Дали Министерството на финансите е подготвило междувременно някакъв законопроект, аз не зная. Днес го научих в Народното събрание. Вече имам някаква представа какъв е, но не мога да го коментирам. Предстои той да бъде подложен на 1 месец обществено обсъждане на сайта на Министерски съвет. След това ще бъде внесен в пленарна зала. Тепърва ще се говори за него и ще се обсъжда.\"Според Валери Симеонов нормално е за Васил Божков да подозира, че се взима от него, за да се даде на друг, но не е нормално \"да се тиражира толкова масово в медиите и в теории на конспирациите\".Лидерът на НФСБ заяви, че предложението му е същото като това отпреди година и половина, но При внасянето на предишното предложение Симеонов призна, че Божков е отишъл с адвоката си и се опитал да го убеди, че в този бранш работят десетки хиляди хора, които ще  останат без работа, въпреки че тогавашният вариант на закона не е предвиждал такива крайни мерки - отнемане на лицензите на частните лотарии. \"Никакви такси, никакви данъци, разбирате ли - геврек!\"Лидерът на НФСБ акцентира, че сегашният му законопроект засяга само лотариите - ограничението е само за тях.\"Това е една сериозна част от хазарта, но не е целият. Тогава аз изразих своето мнение, че такава мярка е крайно време да се предприеме, защото е явно повсеместното попадане под зависимост. С всяка следваща година се увеличават криминалните престъпления, които са в резултат на хазартна зависимост - излязъл пред казиното, свършил с живота си по някакъв начин, човек, който - аз имам такъв познат - на 48 години получи инфаркт, остави ипотекиран апартамент, жена и деца с дългове. Младеж, който убива майка си заради това, че не му дава пари, а той трябва да ги изплати. Говоря за една зависимост, която през последните години невероятно ескалира. На никой ли не му прави впечатление, че до всяко казино има заложна къща и че отвътре излизат хора с разтреперени ръце. Това си е много жестока зависимост\", бяха примерите на Симеонов.Той заяви, че \"удрят\" първо лотариите, защото са най-масови.   Според него по Конституция държавата е длъжна да се грижи за здравето на гражданите, развивайки спорта:\"Държавата няма да забрани да се търкат талончета, забранява се продажбата в нелицензирани обекти. Лицензирани обекти ще бъдат само пунктовете на тотото. Ще се ограничи тази дейност и ще се локализира на определени места. Аз целя и някакви политически дивиденти, защото знаете кой е основният спонсор на ДПС - говори се, че е собственик на \"Лафка\"И аз се грижа за приходите на държавата. Естествено, че ми е ясно, че там /в Лотарията/ се въртят годишно по 600 млн. лв. и че за 5 години държавата, и то основно ДПС - с една промяна в закона, е подарила 3 млрд. лв. на частно лице, на две фирми, категоричен е Симеонов.Той обвини Йордан Цонев, че през 2013 година е внесъл промяна в закона за хазарта, чрез която се определят начините, по които се плащат такси от всички, които извършват хазартна дейност и че там \"съвсем случайно\" е пропуснал да напише Лотарията:\"Цялата 2014 година Лотарията на господин Божков не е платила една стотинка на държавата. Оттам започва големият възход на тези частни лотарийни фирми. Цонев днес не беше на комисията, но мина само да каже, че неговата група е гласувала \"въздържала се\".Според Сименов за 2014 година държавата е изгубила 600 млн. заради този случаен пропуск в текста на закона:\"В края на 2015 година беше направена поправка от госпожа Менда Стоянова, да е жива и здрава. Дотогава нямаха задължение да плащат никакви такси, никакви данъци, разбирате ли - геврек!\". \"Комисията по хазарт е от пет човека и аз заявих мнението си, че комисията е корумпирана. Тя е купена и то не само тази, но и предната. Не е толкова трудно да изкушиш пет човека. Предложението да има едноличен представител е много добро, за да се знае кой е виновен. Който има интерес, той ги купува\".За миналата година спортният тотализатор, който има приблизително 10 пъти по-малко приходи от частните лотарии, е платил 25,2 млн. Националната лотария е платила 19,7 млн. такси. Значи имат 10 пъти по-голяма печалба, но плащат с 30% по-малко, отколкото е платила малката фирма - държавната, изчисли Симеонов.Той е категоричен, че \"Левски\" няма да остане без спонсор, защото в цялата история на съществуването на този голям отбор винаги и имало спонсор:\"Това, че от една година спонсор е собственикът на тези уличени в измами лотарийни игри, нищо не означава. Не се налага монопол върху хазарта, само върху Лотарията като хазартна игра\"", "date": "2020.01.23", "title": "Валери Симеонов: Акцията срещу лотарията не е координирана. Въобще няма акция!"}
{"url": "https://offnews.bg/zvezdi/zhan-pol-gotie-na-razdiala-dobre-e-ne-se-oplakvam-720121.html", "text": "С много блясък и провокация в престижния парижки театър \"Шатле\", \"лошото момче\" на френската мода Жан-Пол Готие избра да сложи край на 50-годишната си кариера.В последното му дефиле взеха участие десетки модели, като Джиджи Хадид и кралицата на бурлеската Дита фон Тийз, съобщава БНТ. 67-годишният дизайнер отново беше вложил обичайното си чувство за хумор в необичайни модели с препратки към негови емблематични творения, създавани през годините.Роден в парижко предградие, още от младежките си години той решава да превърне създаването на дрехи в своя професия. Първата колекция на Готие е през 1976 г., а през 80-те едноименната марка вече е с огромен успех. \"Има и други велики дизайнери, но не ми хрумва никой с неговото качество и уникалност. Има много красота във висшата мода, но в неговите великолепни работи той влага и чувство за хумор. Мисля, че това е ключът. Затова тази вечер се събраха толкова много хора да станат част от магията.\", сподели Дита фон Тийз, \"кралица на бурлеската\".Жан-Пол Готие не разкрива плановете си за бъдещето, но загатна, че такива вече има:\"Добре е, не се оплаквам. Прекалено дълго време беше, но може би трябва почивка - не почивка, защото не мога да спра да работя, но да правя нещо свежо.\"", "date": "2020.01.23", "title": "Жан-Пол Готие на раздяла: Добре е, не се оплаквам!"}
{"url": "https://offnews.bg/ikonomika/chastnite-lotarii-spazvame-zakona-takav-kakavto-e-720116.html", "text": "Частните лотарии, осъществяващи дейност в България, излязоха с обща позиция срещу мерките, които държавата предприема срещу тях. Според игрите на късмета те не са нарушили българското законодателство, тъй като то е осигурявало няколко различни възможни варианта за данъчно облагане.Нашите лотарийни компании са изплатили всички дължими по закона данъци и такси и спазват буквата на Закона за хазарта такъв, какъвто той е, заявяват организаторите на лотарийни игри.Според тях сега действащият Закон за хазарта е изменен по предложение на финансовия министър Владислав Горанов през декември 2014 г., като новите текстове са аргументирани от него с “необходимостта от избягване на възможности за отклонения на данъчно облагане”.Лотариите са категорични, че чрез законопроекта за хазарта на Валери Симеонов се създава безусловен монопол и се стига до присвояване на основните активи на всички лотарии.Ето и цялата позиция на частните компании, организиращи лотарийни игри в България:Във връзка с медийните публикации и засиления обществен интерес, предшестващи днешните изявления на министър-председателя Бойко Борисов и стартиралото обсъждане в парламентарната комисия по бюджет и финанси на проектозакона за хазарта, внесен от Валери Симеонов, заявяваме следното:  В днешното си изявление министър-председателят Бойко Борисов посочи доклада от проверка на Агенцията за държавна и финансова инспекция (АДФИ) като основен аргумент за пропуснати вземания от държавата. Припомняме, че във вчерашното си изявление директорът на агенцията заяви, че няма нарушение на закона. Ето заключението му дословно:“(...) текстът дава възможност да се събират такси, формирани на различна основа”.Той обяви и данни, че са внесени над 500 млн. лв. в бюджета от частните лотарии за периода 2014 - 2019 г. Премиерът се позова на хипотетичен вариант, в който АДФИ излага, че лотариите са можели да платят стотици милиони повече, ако законът бил различен.В тази връзка заявяваме, че нашите лотарийни компании са изплатили всички дължими по закона данъци и такси и спазват буквата на Закона за хазарта такъв, какъвто той е.Сега действащият Закон за хазарта е изменен по предложение на финансовия министър Владислав Горанов през декември 2014 г. Промяната е аргументирана от министерство на финансите с “необходимостта от избягване на възможности за отклонения на данъчно облагане”. Прилагаме заповедта на министър Горанов и образеца на декларацията, които са публикувани на сайта на Държавната комисия по хазарта и Министерство на финансите.По повод Законопроекта за хазарта на Валери Симеонов, премиерът едновременно заяви, че не става дума за “одържавяване” и “национализация”, но обвърза евентуална подкрепа от ГЕРБ при евентуално гласуване в НС под условие (дословен цитат): че “изрично трябва да бъде вписано, че не може да се отдава на концесия, да се аутсорсва и преотдава и трябва да бъде в забранителния списък за приватизация, да е сигурно, че абсолютно никой друг, освен държавата, няма да се занимава с тази дейност”. Така направената от премиера дефиниция описва безусловен монопол и присвояване на основните активи на всички лотарии.Припомняме, че Конституцията на Република България изрично урежда с изчерпателен списък обектите, върху които може да бъде установяван държавен монопол, а именно:• железопътния транспорт,• националните пощенски и далекосъобщителни мрежи,• използването на ядрена енергия,• производството на радиоактивни продукти,• оръжие, взривни и биологично силно действащи веществаГ-н Борисов заяви още, че предлагания от Валери Симеонов проектозакон за хазарта не е свързан с бъдещето и развитието на ПФК „Левски“. Само че предвижда спиране на дейността на компаниите, основни спонсори и дарители на клуба.В заключение добави, че е готов на среща с всички. Като страна в този дебат, приемаме поканата за среща на премиера, за да представим позициите си и да уточним тезите му.Ние продължаваме да не разбираме мотивите на депутати, министри и държавни служители в тази открита атака върху частния бизнес в опит за присвояване на активи. Длъжни сме да направим и допълнително уточнение, че противоконституционно отнемане на действащ лиценз носи своите правни последствия и потенциални финансови обезщетения в размер на милиарди.Нове АД ХолдингIntralot SAНационална лотария АДЕвробетБАРХИ", "date": "2020.01.23", "title": "Частните лотарии: Спазваме закона, такъв какъвто е"}
{"url": "https://offnews.bg/obshtestvo/ekoministarat-zasega-tetc-bobov-dol-shte-raboti-samo-na-vaglishta-720126.html", "text": "\"Днес разпоредих РИОСВ – Перник да изпрати принудителна административна мярка до ТЕЦ „Бобов дол“, за да спре изгарянето на отпадъци. Предприятието ще продължи да гори въглища. Отпадъци ще се горят отново едва когато се приведат в съответствие всички изисквания, които фигурират в комплексното им разрешително, както всяка мощност, която работи в ЕС.\"Това каза министърът на околната среда и водите Емил Димитров след срещата си с представители на браншовите организации от рециклиращия сектор.\"Оказахме съдействие на прокуратурата, тъй като по нареждане на главния прокурор се извършваха проверки. Сигналите бяха, че има опасни отпадъци и че имаше вредни емисии. Имаше конфликт по методиките на изчисление. Когато отидохме, прокуратурата каза, че след изследванята няма вредни емисии към момента. Няма опасни продукти, които да са качвани на транспортната лента. Моите служители казаха, че разрешителното има проблем. Посъветвах ръководството да преустанови дейност, докато не изчистят тези проблеми, които имат\", припомни Димитров.Той добави, че видеонаблюдението на ТЕЦ-а е показало, че предприятието изгаря отпадъци и  не спазва препоръките, въпреки че ги е предупредил това да не се случва.\"Отпадъците не са вредни и не са опасни, но не са спазени условия на разрешителното - това доведе и до днешното решение\", заяви министърът.Срещата с легитимния рециклиращ бизнесЩе въведем гранични пунктове, през които ще се внасят стоките и ще се проследяват с GPS. Ще се добавят няколко кода, които са за рисковите стоки, така ще бъдат под особен контрол. Така ще имаме обратна информация какво се случва, съобщи Емил Димитров. Той е на мнение, че чрез въвеждането на кодовете, които са за рисковите стоки, ще се избегнат конфликтите на границите.Екоминистърът акцентира, че днешната среща е поискана от легитимния бизнес, за което им благодари:\"Ние също страдаме от нелоялна конкуренция, от това, което се случва в страната. От друга страна - виждаме какво се разкрива не искаме това да продължава.\"Идеите на легитимния бизнес в голямата си степен се препокриват с някои от нашите виждания. В едно ние сме по-крайни, в друго – те, каза Ревизоро.", "date": "2020.01.23", "title": "Екоминистърът: Засега ТЕЦ Бобов дол ще работи само на въглища"}
{"url": "https://offnews.bg/futbol/ot-nkp-na-levski-obiaviha-koi-shte-badat-na-sreshtata-s-borisov-720097.html", "text": "От Националния клуб на привържениците на Левски разкриха кои ще са представители на фенските организации на срещата с премиера Бойко Борисов, която ще се състои в петък.Повод за това е предложението на НФСБ за промени в Закона за хазарта, според които само държавният \"Български спортен тотализатор\" да може да организира лотарийни игри. Това означава закриване на частните \"Национална лотария\" и \"Лотария България\", контролирани от Васил Божков, който е собственик на Левски.Това означава, че финансирането на \"сините\" може да бъде прекратено, ако бъдат приети промените в Закона за хазарта. , че няма да има финансовата възможност да издържа клуба, ако това се случи.В случая целта на срещата с Борисов е премиерът да даде информация пред \"синята\" общност, ако бъдат приети промените, какви са плановете на държавата относно Левски.\"Уважаеми Левскари и представители на медиите,Във връзка с огромния интерес към предстоящата среща с министър-председателя Бойко Борисов, Ви информираме, че \"синята\" общност ще бъде представлявана от четири организации на привържениците на най-обичания футболен клуб в България.От страна на \"Националния клуб на привържениците на Левски\" на срещата ще отидат Степан Хиндлиян и членът на управителния съвет Димитър Костадинов.Тръст \"Синя България\" ще се представлява от председателя Даниел Стрезов.\"Ултрас Левски\" ще се представлява от председателя Адриан Петров.Сдружение \"Сини сърца\" от председателя Илия Христов.Резултатите от срещата ще бъдат оповестени след нейния край\".", "date": "2020.01.23", "title": "От НКП на Левски обявиха кои ще бъдат на срещата с Борисов"}
{"url": "https://offnews.bg/sviat/demokratite-atakuvat-tramp-za-koruptcionna-shema-za-manipulirane-na-iz-720102.html", "text": "Обвинителите по импийчмънта приключиха първия ден от представянето на мотивите срещу президента Доналд Тръмп и аргументите за ползата от отстраняването му от поста.Те разполагат с три дни да представят аргументите си преди думата да бъде дадена на екипа от адвокати на президента. През декември Камарата на представителите изправи Тръмп пред импийчмънт по две обвинения – за злоупотреба с власт и възпрепятстване на работата на Конгреса.Демократите обвиниха Тръмп, че е създал корупционна схема, като е оказал натиск върху Украйна властите й да разследват политическия му съперник Джо Байдън. Според обвинителите, това е направено с единствената цел чрез лъжа Тръмп да спечели преизбирането си на вота през тази година.„Президентът демонстрира, че счита себе си за стоящ над закона и с презрение се отнася към ограниченията“, заяви пред сенаторите ръководителят на комисията по разузнаването при Камарата на представителите Адам Шиф.Той посочи, че Тръмп е блокирал одобрената от Конгреса военна помощ за Украйна, „страна, която е в състояние на война с Русия“, в размер на 391 млн.долара, като същевременно поиска президентът Володимир Зеленски да започне разследване срещу Байдън. Тръмп е настоял за разследване и на сина на Байдън във връзка с работата му в украинска газова компания.Шиф подчерта, че Тръмп е поискал от чуждестранния лидер „да свърши мръсна политическа работа“ с разследването срещу Байдън. „Няма никакви сериозни спорове по повод основните факти“, каза Шиф и допълни, че вместо това адвокатите на Белия дом твърдят, че Тръмп не може да бъде отстранен от поста за злоупотреба с пълномощията на президента.В крайна сметка, Тръмп отблокира военната помощ за Украйна, въпреки, че Зеленски така и не започна разследване на Байдън. Според републиканците, това е доказателство, че Тръмп не е влязъл в сделка на принципа „услуга за услуга“.След Шиф пред сенаторите се произнесоха и други обвинители по импийчмънта.Председателят на правната комисия Джерълд Надлер говори за „мръсната кампания“, разгърната от Тръмп по отношение на бившия посланик на Украйна в САЩ Мари Йованович, която отказа да подкрепи организиране на разследването срещу Байдън.Според регламента, около който също имаше спорове, демократите и защитата на Тръмп ще получат по 24 часа в рамките на три дни, за да представят аргументите си.Очаква се защитата на Тръмп да започне изложенията си в събота.Доналд Тръмп вероятно ще бъде оправдан. За отстраняването му от поста са необходими 2/3 от гласовете на 100-местния Сенат. Републиканците обаче разполагат с мнозинство от 53 гласа и до момента никой от тях не е призовал за свалянето на президента.Източник: VOA", "date": "2020.01.23", "title": "Демократите атакуват Тръмп за корупционна схема за манипулиране на изборите"}
{"url": "https://offnews.bg/temida/izdirvat-s-chervena-biuletina-trima-rusnatci-za-otravianeto-na-gebrev-720095.html", "text": "Три обвинения срещу трима руски граждани за предумишлено убийство е повдигнала Софийската градска прокуратура, съобщиха от СГП.Става дума за опита за умишлено , сина му Христо Емилиянов Гебрев и В. Т.Тримата руснаци са обвинени за това, че в периода от 28.04.2015 г. до 04.05.2015 г. в София, като съизвършители са направили опит умишлено да умъртвят пострадалите лица по начин и със средства, опасни за живота на мнозина, а деянието е извършено чрез интоксикация с неидентифицирано вещество с фосфороорганичен характер, става ясно от съобщението.СГП е издала Европейски заповеди за арест за всяко едно от обвиняемите лица, както и молби за международно издирване, арест и екстрадиция. Лицата са обявени в Шенгенската информационна система и в МОКП-ИНТЕРПОЛ – с червена бюлетина.В понеделник  кратки видеозаписи от охранителни камери от 28 април 2015 г., на които предполага, че е заснет заподозрян извършител на покушението. В началото на декември Гебрев каза за \"Свободна Европа\": \"Към днешна дата нямам каквато и да било представа какво се случва с разследването. Поради тази причина като потърпевш съгласно действащото законодателство аз имам пълно основание и право да се запозная със събраните материали по въпроса досега. За да се спази законът такъв, какъвто е, аз направих запитване към наблюдаващите прокурори по въпроса. Странно е, че получих отказ\".", "date": "2020.01.23", "title": "Издирват с червена бюлетина трима руснаци за отравянето на Гебрев (допълнена)"}
{"url": "https://offnews.bg/obshtestvo/pravitelstvoto-shte-nalozhi-kontrol-nad-iazovirnite-steni-720067.html", "text": "Правителството прие постановление, с което ще бъдат определени критериите за определяне на потенциалната опасност на язовирните стени, както и специфичните изисквания към аварийните планове.Според Министерския съвет с въвеждането на критериите ще се въведе яснота за последиците от освобождаването на съхраняваните в язовира водни обеми поради разрушаване или неправилна експлоатация на язовира.Промяната има за цел планиране на превантивни мерки, с които да бъдат сведени до минимум щетите при евентуални наводнения.Язовирните стени са обекти, при чието експлоатиране съществува потенциална опасност от настъпване на бедствия, в нормативния акт са предвидени специфичните изисквания към техните аварийни планове, които ще дадат възможност на контролните органи да проверяват готовността на собственика да действа при аварийни ситуации.В наредбата ще са определени редът и съдържанието на заявлението и съпровождащите го документи, необходими за извеждане от експлоатация или ликвидация на язовирните стени и съоръженията към тях.", "date": "2020.01.23", "title": "Правителството ще наложи контрол над язовирните стени"}
{"url": "https://offnews.bg/tehnologii/testovete-na-offroad-bulgaria-com-mnogofunktcionalen-instrument-pmfw-719922.html", "text": "Много от Вас знаят, че се занимавам с диагностика и ремонт на автомобили от доста години. Инструментите, които ползвам ежедневно, са маркови, съответно и цената им.Имам лентов и вибрационен шлайф - и бях сигурен, че това ми е достатъчно.Поговорката, че човек има винаги какво още да научи и види обаче се оказа вярна.Ясно беше, че по някое време ще се наложи да съм тестер, горе-долу си представях и някакъв инструментариум, пък и нали съм си добре сложен, викам си - ще ми дадат нещо като за по-ячки люде. Е, изненадаха ме с \"най-големия\" дребосък.Машинката, която , в описанието е преведена като \"многофункционален инструмент\".Аз, като го прочетох това за мултифункционалното, веднага миксер ми изниква в главата, но то само размерът се оказа близък.И подхождам научно: вместо накрая, решавам първо с четене на инструкцията да започна…За пълния текст и видео, моля ", "date": "2020.01.23", "title": "Тестовете на OFFRoad-Bulgaria.com: Многофункционален инструмент PMFW 310 D2"}
{"url": "https://offnews.bg/kultura/predateliat-na-marko-belokio-i-martin-idan-na-pietro-marchelo-na-2-720099.html", "text": "Верен на впечатляващия си авторски стил, италианският майстор на киното Марко Белокио прикова зрителското внимание на световните кинофестивали през 2019 година с най-новия си филм „Предателят“. Творбата му получи номинация за „Златна палма“ в Кан, а също и за най-добър филм, сценарий и най-добър актьор - Пиерфранческо Фавино, на Европейските филмови награди.„Предателят“ разказва за живота на т.нар. „бос на двата свята“ Томазо Бушета, първият информатор в съдебен процес срещу мафията в Сицилия през 1980. „Това е биография в истински Белокио стил. Визионерски и оригинален, той обединява ужас и наподобяващ сън делириум, какъвто е случаят и в „Добро утро, нощ“ от 2003 година за отвличането на бившия министър-председател Алдо Моро, извършено от терористите на „Червените бригади“, пише „Cineuropa“.Марко Белокио поставя акцент върху двата противоречиви начина, по които „честта“ се приема от мафията, демонстрирайки лицемерието и лъжата на човек, който живее заобиколен от религиозни образи, критикуващ морала на останалите, докато сам поръчва убийството на други хора. Новият му филм започва с огромно парти от началото на 80-те години в Сицилия, където „Коза ностра“ обсъжда как да контролира търговията на хероин, която впоследствие ще доведе до война между фамилията Корлеоне и старите мафиоти. Пиерфранческо Фавино е изключително впечатляващ в образа на Бушета. Той се радва на живота, красивите дрехи, вилите и много жени, но в светската суета се прокрадва безпокойство и несигурност... Той е пълна противоположност на своя съперник Тот Рийна (Никола Кали), шеф на Корлеоне, който убива семейството на Бушета след предателството.Филмът на Белокио не заобикаля политическите измерения на историята, а изследва в дълбочина връзките между „Коза ностра“ и другите институции, до които в крайна сметка водят разкритията на Бушета. В тези връзки участва и седемкратният министър-председател Джулио Андреоти, обвинен в съюз с мафията. Същият този политик, който като любител на киното и министър инвестира цялата си енергия в цензуриране на по-„неудобните“ филми (дори отказва виза на „Крадци на велосипеди“), в „Предателят“ Марко Белокио съвсем буквално го съблича по бели гащи.* * * „Мартин Идън“ е първият пълнометражен игрален филм на известния италиански документалист Пиетро Марчело. Творбата е екранизация на едноименната полубиографична класика на Джек Лондон. Американският писател е на 33 години, когато създава своя роман, превърнал се в един от първите бестселъри в историята на литературата на ХХ век след отпечатването му през 1909 година.В основата на сюжета е разказа за неразбран от обществото гений, който има много общи черти със самия Джек Лондон. И двамата са авантюристи, жадни да опознаят света, самоуки и отхвърлящи културата на богатата класа. Действието във филма е пренесено в Неапол, където бедният и необразован моряк Мартин (в ролята Лука Маринели, една от звездите на Италия и сред най-търсените актьори в момента) изживява възхода и падението на страстната си любов към богатата Елена (Джесика Креси). Решен да сбъдне мечтата си да се ожени за нея, Мартин се хвърля стремглаво към книгите, за да повиши социалния си статус. Той се превръща в успешен писател, едва след като осъзнава горчивата истина, че всички около него се интересуват само от славата и богатството му…„Това, с което филмът впечатлява, е използването на уникален архивен материал в контраст с повествованието. Смесването им на практика не е нещо ново – мнозина са го правили и преди, от Леон Парие през 1928 година до Пабло Лорен през 2016, но за Пиетро Марчело този подход носи допълнителна енергия във връзката между текста и историческата реалност“, пише в ревюто си „Cineuropa“ след представянето на „Мартин Идън“ на фестивала във Венеция, където филмът е сред номинираните за „Златен лъв“, а Лука Маринели получава престижната награда „Coppa Volpi“ за най-добър актьор.„Политически и философски провокативна история, разказана с изключително кинематографично майсторство...“, така определят екранизацията на „Мартин Идън“ специалистите в Торонто, където Пиетро Марчело получава наградата Platform Prize за високи художествени заслуги, демонстриращи силна режисьорска визия.", "date": "2020.01.23", "title": "'Предателят' на Марко Белокио и 'Мартин Идън' на Пиетро Марчело на 24-тия София Филм Фест"}
{"url": "https://offnews.bg/ikonomika/reforma-tajni-klienti-shte-proveriavat-vsichki-darzhavni-chinovnitci-720100.html", "text": "Тайният клиент става задължителен във всички администрации. Това стана ясно от новоприетите от правителството промени в Наредбата за административното обслужване.На практика се променя изцяло системата за обратна връзка от потребителите и стандартите за качество на административното обслужване.Агентите под прикритие, които ще оценяват работата на държавните чиновници, не са единствената новост. Предвидени са 11 метода за измерване на удовлетвореността на потребителите от качеството на административното обслужване. Пет от тях стават задължителни. Всички администрации освен таен клиент ще трябва да ползват анкетни проучвания, консултации със служителите, да анализират сигнали и жалби, както и медийни публикации.Въвеждат се нови стандарти за административно обслужване, хармонизирани със съвременните изисквания за качество и съобразяване с потребителския интерес при предоставянето на услуги. Новите стандарти се разделят на общи - задължителни за всички администрации и собствени - задължителни само за администрацията, която ги е обявила.Общите за всички администрации стандарти включват подходящи условия и достъпност до и в центровете за обслужване, стандарти при комуникация с потребителя, стандарти за начина, по който се предоставя информацията за административно обслужване, поддържане на система „Най-често срещани въпроси и отговори“, стандарти за срок за отговор на запитвания, за минимизиране на броя посещения на гише, за използване на опростени и лесни за попълване образци и/или формуляри.Измененията в Наредбата за административно обслужване дават възможност на администрациите да усъвършенстват качеството на обслужване чрез постигане на допълнителни, собствени стандарти - за местоположение на центъра за обслужване, осигуряване на паркинг, онлайн комуникация с потребителя, служител с нарочна роля по предоставяне на информация за обслужването, онлайн проверки на статуса на услугата и проактивно информиране на потребителя по инициатива на администрацията, униформено облекло, възможност за контакт и обслужване в извънработно време.", "date": "2020.01.23", "title": "Реформа: Тайни клиенти ще проверяват всички държавни чиновници"}
{"url": "https://offnews.bg/112/signal-za-bomba-evakuira-uchilishte-v-blagoevgrad-720062.html", "text": "Полицейски служители евакуираха ученици и педагози след получен сигнал за бомба в основно училище в Благоевград, съобщи БГНЕС.Извършен е щателен оглед, като предмети с неустановен произход не са намерени. Сигналът за поставено взривно устройство е подаден тази сутрин в 08:18 ч.Всички учебни занятия са възстановени. ", "date": "2020.01.23", "title": "Сигнал за бомба евакуира училище в Благоевград"}
{"url": "https://offnews.bg/ikonomika/vmro-predlaga-dva-dni-otpusk-poveche-za-nepushachi-720069.html", "text": "ВМРО предлагат законови поправки, с които работодателите да отпускат още два дни платен годишен отпуск на непушачите.Промените в Кодекса на труда на воеводите вече са внесени в Народното събрание, но не са обсъждани с работодатели и синдикати.", "date": "2020.01.23", "title": "ВМРО предлага два дни отпуск повече за непушачи"}
{"url": "https://offnews.bg/obshtestvo/izzeha-13-000-kg-kontrabanden-freon-na-kapitan-andreevo-720070.html", "text": "Служители на ГКПП \"Капитан Андреево\" са иззели 13 000 кг хладилен агент - фреон, неотговарящ на европейския регламент, съобщиха от Агенция Митници. При извършена проверка по метода \"анализ на риска\" служителите са селектирали камион за щателна проверка, включително с рентгенова апаратура. Установено е, че между декларираната стока - авточасти, са укрити бутилки с общо 12 977 кг фреон. Откритите бутилки с газ не отговарят на изискванията на европейския регламент и на Съвета за флуоросъдържащите парникови газове, уточниха от митниците.Стоката е била открита при проверка на влизащ в страната от Турция товарен автомобил, управляван от турски гражданин. Контрабандният фреон и превозното средство са задържани. По случая е образувано досъдебно производство. ", "date": "2020.01.23", "title": "Иззеха 13 000 кг контрабанден фреон на 'Капитан Андреево'"}
{"url": "https://offnews.bg/ikonomika/kabinetat-prerazpredeli-1-7-mln-leva-kam-ekologichni-i-turisticheski-720090.html", "text": "Над 1,7 млн. лева от Програмата за трансгранично сътрудничество между България и Република Северна Македония ще финансират проекти в областта на опазването на околната среда и развитието на туризма в трансграничния регион между двете държави, съобщиха от пресцентъра на Министерския съвет. Правителството одобри промяна в програмата, която е предложена от Управляващия орган в резултат на извършен вътрешен анализ през миналата година.Неусвоеният ресурс от приоритетната ос „Конкурентоспособност“ ще се прехвърля към „Околна среда“ и „Туризъм“.От правителството смятат, че така ще се финансират повече проекти в тези области, подадени от бенефициентите по Втората покана за подаване на проектни предложения, които в момента са включени в резервния списък.Тази мярка ще допринесе за пълното усвояване на финансовите средства по Програмата за периода 2014-2020 г, както и за постигането на заложените цели по програмата. Приета е и промяна в начина на представяне на финансовите показатели към Рамката за изпълнение на Програмата, които отразяват общия размер на допустимите разходи, представляващи сумата от европейското финансиране и съответстващото национално съфинансиране.", "date": "2020.01.23", "title": "Кабинетът преразпредели 1,7 млн. лева към екологични и туристически проекти"}
{"url": "https://offnews.bg/temida/valiumniat-iznasilvach-ostava-v-aresta-720094.html", "text": "Съдът остави в ареста Йохан Стелингверф с прозвището Валиумния изнасилвач, дадено му от медиите в родината му.Стелингверф е с  за сексуални посегателства у нас.Нидерландецът заяви пред съда, че не е извършил престъпленията. Оплака се от насилие и побой в ареста и настоя да бъде освободен под домашен арест.Адвокатите обясниха, че е с чисто съдебно минало и постоянен адрес в столицата.Магистратите обаче обявиха, че нидерландецът е опасен, може да се укрие и има достатъчно доказателства срещу него. Решението е окончателно и не може да се обжалва.", "date": "2020.01.23", "title": "Валиумният изнасилвач остава в ареста"}
{"url": "https://offnews.bg/obshtestvo/mvnr-izleze-s-preporaki-kam-balgarite-v-riskovite-rajoni-zaradi-korona-720071.html", "text": "Препоръчваме на българските граждани, които пътуват или пребивават зад граница (особено в рисковите дестинации), да спазват следните предпазни мерки:- избягване на близък контакт с хора, страдащи от остри респираторни инфекции;- често миене на ръцете, особено след директен контакт с болни хора или тяхната среда;- избягване на близък контакт с живи или умрели селскостопански или диви животни;- пътуващите със симптоми на остра респираторна инфекция трябва да практикуват етикет за кашлица (да поддържат дистанция, да покриват кашлица и кихане с тъкани или дрехи за еднократна употреба и да мият ръцете си) съобщиха от МВнР.По информация на българското посолство в Пекин, за да се ограничи разпространението на епидемията от днес местните власти са забранили влизането и излизането от китайския град Ухан, смятан за огнище на заразата, включително и за чуждестранни граждани. Затворени са летищата, а градския транспорт не работи.Към момента на международното летище в Пекин няма въведени специални мерки, но се препоръчва пътуващите да следят официалната страница на летището за актуална информация.В случай на симптоми, подсказващи за респираторни заболявания преди, по време или след пътуване, съветваме пътуващите да потърсят медицинска помощ и да споделят историята на пътуванията си със своя лекуващ лекар.При необходимост от съдействие, българските граждани могат да се свържат с посолствата на Република България в региона на следните телефони:- Пекин, Китай, на тел.: +86 10 6532 1946 и в извънработно време на тел.: +86 10 6532 1916;- Джакарта, Индонезия, по всяко време на денонощието на следния телефон: +62 81296000691;- Токио, Япония, на тел.: +81 3 3465 1021 и в извънработно време на тел.: + 81 80 7966 5608;- Сеул, Корея, на тел.: +82 2 794 8625; +82 2 794 8626 и на дежурен телефон в извънработно време: + 82 10 3549 8625.Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2020.01.23", "title": "МВнР излезе с препоръки към българите в рисковите райони заради коронавируса"}
{"url": "https://offnews.bg/drugi/petia-kolcheva-pokori-sedemte-kontinentalni-parventci-i-se-pritceli-v-719986.html", "text": "Тя е съпруга, майка на три деца, успешен адвокат и първата българка, която е покорила Еверест. Това обаче очевидно не ѝ стига. Петя Колчева се стреми към още върхове и очевидно неуспехът не е опция за нея. Рано сутринта на 18 януари тя изкачи връх Винсън (4892 м.) в Антарктида. С това си постижение Колчева отново постигна нещо невъобразимо за повечето хора. Тя стана първата българка, стъпила на Седемте континентални първенци. Колчева е и едва вторият българин, който е закичил на ревера си \"Seven summits\" след Атанас Скатов.Изкачването на Винсън е част от експедицията \"3 в 1\", която включва още щурм на Аконкагуа (6962 м.) с типичните за него ураганни ветрове и на скалната игла Фиц Рой (3375 м.) в Южна Америка, където основен фактор обичайно е времето - мъгливо и дъждовно, с редки прозорци от подходящи за катерене условия. Катеренето по високите му скали пък често налага алпинистите да спят на тях. Има и нещо повече. Планината среща Петя с голямата ѝ любов - Камен Колчев, с когото в момента заедно вървят и преследват заснежените си цели и мечти. През 2004 година адвокатка изкачва именно Аконкагуа, но тогава съпругът й не успява.Ако експедицията на семейство Колчеви \"3 в 1\" успее, Камен ще запише името си като третият българин, изкачил най-високите континентални точки.Самата Петя споделя, че съпругът ѝ е изключителен приятел и е категорична, че той е любовта на живота ѝ. През 2008 година двамата покоряват осемхилядника Чо Ою, който по нейните думи е бил най-труден за изкачване.На 22 май 2009 година семейство Колчеви стъпват на Еверест и така Петя става първата българка, изкачила най-високия връх на планетата. ", "date": "2020.01.23", "title": "Петя Колчева покори Седемте континентални първенци и се прицели в Южна Америка"}
{"url": "https://offnews.bg/112/chetiri-tramvaia-se-udariha-v-zhk-druzhba-zaginalo-e-momche-ima-rane-720075.html", "text": "Четири трамвая се удариха в София. Инцидентът станал на бул. „Искърско шосе“ в ж.к. “Дружба“. По първоначални данни е загинало момче на 10 г., пресичало в този момент релсите между втората и третата мотриса.Първият трамвай спрял поради повреда. Вторият и третият спрели, за да го изчакат. Ватманката на четвъртия трамвай не забелязала навреме, че мотрисите пред нея не се движат, и се врязала в третия трамвай, при което се получила верижната катастрофа.Шестима са пострадалите, приети в Спешното отделение на УМБАЛ \"Св. Анна\" - пет жени и един мъж. Те са на възраст от 29 г. до 71 г. Сред тях е ватманът на едната мотриса - жена с порезна рана на главата и сътресение на мозъка. Тя е хоспитализирана в Клиника по неврология.Другите пациенти са предимно с гръдни травми (има една жена с травма на коляно) и са освободени за домашно лечение.В момента на място се извършва оглед от столични полицейски екипи. Движението на трамваите в района временно е спряно.По случая е образувано досъдебно производство, в рамките на което ще се установяват и причините за възникналия инцидент.", "date": "2020.01.23", "title": "Четири трамвая се удариха в жк Дружба, загинало е момче, има ранени (обновена)"}
{"url": "https://offnews.bg/obshtestvo/stolichna-obshtina-obnoviava-s-evropejski-sredstva-3-uchilishta-720072.html", "text": "Столичната община обновява с европейски средства 3 столични училища– 28 СУ „Алеко Константинов“ в район „Красна поляна“, 48 ОУ „Йосиф Ковачев“ в район „Сердика“ и 1 СУ „Пенчо Славейков“ в район „Оборище“. По време на строителните дейности в трите училища ще бъдат внедрени мерки за енергийна ефективност и ще бъде изградена достъпна среда. Проектите включват ремонт на инсталациите и на покрива и поставяне на нови мълниезащитни инсталации, както и облагородяване на дворовете на училищата.Като част от цялата модернизация на учебната база се предвижда и монтаж на ново оборудване и обзавеждане за трите училища.Столичната община кандидатства за европейско финансиране по Оперативна програма „Региони в растеж“ 2014- 2020 г с проект „Изграждане , основен ремонт/ реконструкция на 3 училища на територията на Столична община“ .Общата стойност на проектното предложение е 7 448 842 лев с ДДС като безвъзмездната финансова помощ е 6 505 969 лева, а собственият принос за реализация на проектите е 942 873 лева .", "date": "2020.01.23", "title": "Столична община обновява с европейски средства 3 училища"}
{"url": "https://offnews.bg/sviat/edin-ubit-i-7-raneni-sled-strelba-v-siatal-720078.html", "text": "Една жена е убита, а други седем са ранени, след като въоръжен откри огън в оживен район в американския град Сиатъл, предаде Би Би Си. Местните власти съобщават, че стрелецът е избягал от местопрестъплението и все още не е заловен. Мотивите му не са ясни.Стрелбата е станала в сряда след 17 ч. Една жена е загинала на място. Другите ранени са 9-годишно дете, петима мъже и една жена. Всички са приети в болница в критично състояние. Това е трети инцидент със смъртоносна стрелба за по-малко от 24 часа в града. ", "date": "2020.01.23", "title": "Един убит и 7 ранени след стрелба в Сиатъл"}
{"url": "https://offnews.bg/ikonomika/edin-chovek-shte-kontrolira-hazarta-v-balgaria-resornata-komisia-se-z-720068.html", "text": "Един човек ще контролира хазарта в България. Досегашният колективен орган за вземане на решения - Комисията по хазарта - се закрива, договорите на работещите в нея се прекратяват. Създава се Национална агенция по хазарта, чийто изпълнителен директор ще има последната дума. Промяната прокарва Министерството на финансите, което днес внесе за обсъждане нов Закон за Националната агенция по хазарта. След месец той трябва да бъде гласуван от Министерския съвет, а после по въпроса да се произнесе и Народното събрание.Проектозаконът предвижда новата агенция да е на подчинение на министъра на финансите, към когото е и сегашната комисия. Ако проектът се превърне в закон, 3 дни след влизането му в сила министърът на финансите ще назначи изпълнителния директор на новата агенция.Промяната е продиктувана от \"недостатъци и проблеми в работата на настоящия регулатор и цели тяхното преодоляване чрез мерки за повишаване ефикасността, бързината, прозрачността и непротиворечивостта при правоприлагането свързано с обществените отношения в областта на хазарта\", пише в мотивите си министър Владислав Горанов.Чрез нея се цели \"внасяне на яснота в статута на хазартния регулатор и осигуряване на прозрачност в неговата работа\", допълва той.\"Друга водеща цел на предлаганите промени е чрез премахването на комисията като колегиален орган и замяната ѝ с едноличен такъв, в лицето на изпълнителния директор на Агенцията, да се осигури бързина в развиващите се пред държавния орган производства и персонализиране на отговорността с оглед законосъобразно вземане на решения\", се казва още в мотивите.Бъдещата нова агенция ще осъществява регулация, надзор и контрол над хазарта и свързаните с него дейности. \"Затвърдено е правното положение на Агенцията като юридическо лице с оглед нейната правосубектност и възможността ѝ да участва в частноправни и публичноправни обществени отношения\", допълва министърът.Вземането на решения за издаване на лицензи и вписване на промени по вече издадени такива за организиране на хазартни дейности ще е в ръцете на изпълнителния директор на Агенцията. Досега тези решения се вземаха от колективния орган, в лицето на Комисията по хазарта.От МФ аргументират промяната с думите, че това е \"предпоставка за постигане на целената бързина и оперативност в производствата\". Проблеми с осигуряване на кворум на Комисията за провеждане на заседания и оттам - забавяне на решения, също е мотив, изтъкван от МФ.Бъдещият изпълнителен директор ще издава и отнема лицензи, ще утвърждава игралните правила, ще установява публични вземания, ще санкционира.Въвеждат се и правила при конфликт на интереси. В проектозакона са вписани основанията за несъвместимост на функциите на работещите в агенцията и последиците от нея. При умишлено неизпълнение на трудовите и служебните задължения ще се носи дисциплинарна отговорност.Урежда се и въпросът с проверките и принципите, на чиято база ще се извършват те.Служителите в агенцията ще бъдат застраховани задължително, уреден е и механизмът за повишаване на квалификацията им.От МФ пишат, че концентрирането на контрола върху хазартния бизнес в ръцете на един човек е \"в синхрон със световните и европейските практики\". Анализ показал, че \"в голяма част от държавите в световен мащаб хазартната регулация се осъществява не от колегиален орган, какъвто е Комисията, а от едноличен орган поради необходимостта от оперативност с оглед динамиката на хазартния сектор. Сред държавите, в които регулаторният орган е едноличен, са Дания, Франция, Германия, Гибралтар, Латвия, Литва, Малта, Нидерландия, Норвегия, Швеция и др. Значително по-малък брой държави, сред които Белгия, Великобритания и Испания, са предпочели модела на вземане на решения от колегиален орган\".Чрез проектозакона се изменя сериозно и Законът за хазарта.Там се определят следните функции на изпълнителния директор на агенцията, които са:1. постановява решения, с които издава, отказва да издаде, временно или окончателно прекратява валидността (действието) на лицензи за организиране на хазартни игри;2. постановява решения, с които издава, отказва да издаде, временно или окончателно прекратява валидността (действието) на лицензи, издадени за производство, разпространение и сервиз, както и за внос, разпространение и сервиз на игрално оборудване;3. постановява решения, с които допуска или отказва да допусне извършване на промени в издадени лицензи по т. 1 и 2;4. приема правила за общи задължителни игрални условия и правила за видовете хазартни игри, за които издава лицензи;5. приема правила за общи задължителни изисквания за игралните зали, игралните казина, централния пункт и пунктовете за приемане на залози по отношение на вида на помещенията или сградата, минималната площ, разпределението на помещенията и необходимото техническо оборудване за контрол;6. приема правила за общи задължителни изисквания за организацията на работата и финансовия контрол при организиране на хазартни игри и задължителни образци за счетоводна отчетност за видовете хазартни игри;7. приема правила за общи задължителни технически изисквания за системите за контрол върху хазартните игри и игралното оборудване, както и общи технически и функционални изисквания към игралния софтуер и комуникационното оборудване за онлайн залаганията и игрите чрез други електронни съобщителни средства;8. постановява решения, с които одобрява или отказва да одобри лаборатории в които могат да извършват изпитвания на игрално оборудване и игрален софтуер на комуникационно оборудване; лабораториите могат да са от Република България, от другите държави членки на Европейския съюз, от другите държави - страни по Споразумението за Европейското икономическо пространство, или от Конфедерация Швейцария;9. постановява решения, с които утвърждава или отказва да утвърди изпитани от такива лаборатории типове и модификации на игрално оборудване, джакпот системи и софтуер, които могат да се произвеждат, за да се експлоатират в страната;10. постановява решения, с които утвърждава или отказва да утвърди задължителните образци на билети, фишове, талони и други удостоверителни знаци за участие в хазартни игри съгласно Наредбата за условията и реда за отпечатване и контрол върху ценни книжа;11. постановява решения, с които утвърждава или отказва да утвърди правила за съхранение на информацията за едновременните игрални сесии, направените залози и формирането на печалбите и одобрява системи за автоматизирано подаване на информацията към сървър на Агенцията за следните хазартни игри: лотарии, тото, лото, моментна лотария, залагания върху резултати от спортни състезания и надбягвания с коне и кучета, залагания върху случайни събития, залагания, свързани с познаване на факти, както и за онлайн залаганията и игрите чрез други електронни съобщителни средства; системите за онлайн залаганията и игрите чрез други електронни съобщителни средства трябва да осигуряват онлайн регистрация на всяка транзакция в системата на Агенцията по ред и начин, определени в наредбата по чл. 6, ал. 1, т. 4;12. постановява решения, с които утвърждава или отказва да утвърди представените от организаторите на хазартни игри правила по т. 4 - 7;13. идентифицира интернет страници, чрез които се организират хазартни игри от лица, които нямат валиден лиценз по Закона за хазарта и постановява решения, с които разпорежда преустановяване организирането хазартни игри чрез тях; на интернет страницата на Агенцията се поддържа актуален списък на тези интернет страници“.Съгласно проекта вече няма да се доказват инвестиции и средства за организиране на играта от организаторите на хазартни игри, които вече веднъж са ги доказали, при получаване на лиценз за томбола или моментна лотария, когато искат нов лиценз за същия вид игра.Както и досега в реално време ще се подава информация за едновременните игрални сесии, залозите на всички участници и изплатените печалби, но информацията вече няма да се подава към сървър на НАП, а към новата агенция по хазарта.В преходните и заключителни разпоредби на законопроекта се предвижда още промяна на сега действащата разпоредба, която регламентира вноските за социално отговорно поведение. В сега действащата нормативна уредба е записано, че организаторите на хазартни игри правят годишни вноски за социално отговорно поведение в определените от закона размери. С предложената променя се добавя, че такава вноска ще се дължи за всеки издаден лиценз. В настоящия момент, независимо колко издадени лиценза има даден организатор, то той дължи и респективно заплаща същата вноска като организатор, който има издаден един единствен лиценз.За поддържане на лиценз за организиране на хазартни игри: традиционна лотария, томбола, моментна лотария – тото, лото, бинго, кено и техните разновидности, игри със залагания върху резултати от спортни състезания и надбягвания с коне и кучета, игри със залагания върху случайни събития и със залагания, свързани с познаване на факти, с изключение на онлайн залаганията, се дължи държавна такса в размер на 25% върху разликата между стойността на залозите и изплатените печалби за всяка игра, гласи друг текст от проекта, с който се изменя Законът за хазарта. За хазартни игри, при които участниците играят един срещу друг и организаторът на хазартни игри само организира провеждането им, за което събира такси и комисиони за участие, се дължи държавна такса в размер на 20% върху стойността на получените такси и комисиони.", "date": "2020.01.23", "title": "Един човек ще контролира хазарта в България: ресорната комисия се закрива, на нейно място ще има национална агенция"}
{"url": "https://offnews.bg/sviat/ruskata-duma-odobri-promeni-v-konstitutciata-predlozheni-ot-putin-do-720083.html", "text": "Руските депутати одобриха днес единодушно, след по-малко от два часа дебати, целия пакет поправки в конституцията, огласени от президента Владимир Путин само три дни преди това, предаде БТА.Проектът е одобрен на първо четене. Той разширява пълномощията на парламента и на конституционния съд, ограничава броя на президентските мандати, въвежда приоритет на основния закон над международните споразумения, сключени от Москва, и засилва социалните ангажименти на руската държава, предаде ТАСС. Второто четене може да се състои още в средата на февруари.Ремонтирани са 22 текста от конституцията, след което те ще бъдат предоставени за обществено гласуване /не референдум/, уточнява агенция Росбалт.В чл.75 се предвижда минималната работна заплата да не бъде под линията на бедност. Индексацията на пенсиите, помощните уреди и другите социални плащания стават задължителни. На конституционно ниво се определя системата на пенсионното осигуряване да се формира на базата на принципите на общността, справедливостта и солидарността на поколенията.В чл.79 се въвежда норма, според която в Русия няма да подлежат на изпълнение решения на междудържавни органи, приети на базата на клаузи в международните договори на страната с тълкувания, противоречащи на руската конституция. Този въпрос ще бъде внесен за разглеждане в Конституционния съд.Законопроектът предвижда също в основния закон да бъдат заложени задължителните изисквания към висшите чиновници, федералните депутати и съдиите – в частта за възрастовите граници, не се допуска чуждестранно гражданство или документ, доказващ правото на постоянно жителство на територията на друга държава.С проекта се увеличават и изискванията за кандидат-президент на Руската Федерация. В чл.81 е предвидено изискването кандидатът да живее на територията на страната не по-малко от 25 години /досега срокът е 10 г./, както и да няма чуждо гражданство или разрешително за престой в чужбина, при това не само към момента на избори, но и преди тях. Тези изисквания няма да засегнат гражданите, притежавали по-рано гражданство в друга страна, която или част от която е приета в състава на Руската Федерация.Предвижда се едно и също лице да няма правото да бъде на поста президент повече от 2 мандата /досега беше 2 поредни мандата/.Уточнява се и процедурата за сформирането на правителството. Държавната дума няма да дава съгласие, както е сега, а ще утвърждава кандидатурата на премиера, представена от президента, който пък ще може да го сваля от поста. В случай, че Думата три пъти не приеме кандидатурата за премиер, президентът ще има правото да разпусне парламента и да насрочи нови избори.Думата ще получи новото право да утвърждава кандидатурите за вицепремиерите и федералните министри, премиерът ще внася за разглеждане кандидат-шефовете на силовите ведомства и министерството на външните работи. Президентът ще бъде длъжен да назначава одобрените от Думата министри, но ще може и да ги праща в оставка.Според проекта президентът ще има правото да отстранява от длъжност премиера, без да последва оставка на целия кабинет. В този случай се запазва предишната структура на федералните органи на изпълнителната власт.Поправките засилват ролята на Съвета на федерацията, той ще участва в консултациите при президента за назначаването на силовите министри и прокурорите. Сенаторите ще могат по предложение на президента да прекратяват пълномощията на конституционните и върховните съдии, на съдиите от касационните и апелативните инстанции в случай, че са извършили деяние, опорочаващо честта и достойнството на съдията, както и в други случаи, заложени във федералните конституционни закони, доказващи невъзможността на съдиите да упражняват пълномощията си.Въвежда се и Държавен съвет, който ще се сформира от президента с цел „осигуряване на съгласувано взаимодействие на органите на държавната власт и за определяне на основните направления на вътрешната и външната политики“. Статутът на този орган ще се определи със специален федерален закон.Президентът фактически ще получи второ право на вето, тъй като ще може да иска от Конституционния съд да проверява конституционността на одобрения от парламента закон преди да го подпише. Ако съдът даде отрицателен отговор, държавният глава ще може да върне закона в Думата без подписа си.С отделни текстове се намалява броят на съдиите в Конституционния съд от 19 на 11.Проектът за ремонта предлага в Конституцията да бъде заложен принципът на единството на публичната власт и да се установи, че системата на публичната власт е съставена от органите на държавната власт и тези на местното самоуправление.", "date": "2020.01.23", "title": "Руската Дума одобри промени в Конституцията, предложени от Путин /допълнена/"}
{"url": "https://offnews.bg/obshtestvo/300-tira-shte-dostaviat-trabite-za-pernik-720073.html", "text": "В момента се организират около 300 тира, които да доставят в срок , обяви министърът на икономиката Емил Караниколов пред журналисти в Министерския съвет.Част от тях още не са произведени, но е говорено с производителя на ден да се произвеждат по 400 метра тръби, които ще се доставят от Испания, допълни Караниколов. Правителството упълномощи министрите на икономиката, на регионалното развитие и на екологията да поискат още днес от Столичния общински съвет разрешение вода от Белмекенската каскада да премине през язовир “Бели Искър“ и ВиК мрежата на София, и да се насочи към Перник.Становището на Софийска вода, че може да придвижи до “Мало Бучино“ допълнително до 400 литра в секунда, също днес ще бъде внесено в Столична община.\"В момента имаме готово писмо, ще го изпратим на Столична община. Нашето искане е за 300 литра в секунда, за да може да бъде обезпечено водоподаването към Перник. Целта е да възстановим силите на яз. „Студена“, добави министърът на икономиката.Министърът на регионалното развитие и благоустройството Петя Аврамова заяви, че Камарата на строителите в България е предложила помощ и подкрепа за изграждането на помпена станция и водопровод от село Мало Бучино до Перник.Тя допълни, че ще има пълна мобилизация на всички фирми, които имат опит в изграждането на ВиК мрежа така, че максимално бързо водопроводът да бъде изпълнен.Изпълнителният директор на Камарата на строителите Валентин Николов каза, че строителите се чувстват задължени да помогнат на гражданите на Перник.„Готови сме с хора и техника да се включим във всички етапи на изграждането на това трасе така, че да не допуснем Перник да страда“, допълни той.Столичният общински съвет ще се събере извънредно най-вероятно в понеделник. Дотогава общинските съветници ще имат възможност да се запознаят с получените от МС материали и да проведат извънредни заседания на ресорните комисии.Председателят на СОС има право да свика заседание за следващия ден, само ако направи това до 12 часа днес, с по-късен час изискваният срок е над 24 часа.", "date": "2020.01.23", "title": "300 тира ще доставят тръбите за Перник"}
{"url": "https://offnews.bg/obshtestvo/balgarskoto-naselenie-edno-ot-naj-vazrastnite-v-sveta-720082.html", "text": "Средната възраст на населението в България е сред най-високите не само в ЕС, но и в света, показват данни, цитирани в доклад към Националната концепция за насърчаване на активния живот на възрастните хора в България (2012-2030 г.), приет от Министерския съвет днес.Тя нараства от 40.4 г. през 2001 г. до 43.8 г. в края на 2018 г. През 2018 г. в резултат на отрицателния естествен прираст населението на страната е намаляло с 46 329 души. Средната продължителност на предстоящия живот общо за населението на страната, изчислена за периода 2016 – 2018 г., е 74.8 г. и спрямо предходния период (2015 – 2017 г.) остава непроменена.Средната продължителност на живота при мъжете е 71.4 г., докато при жените е със 7 г. по-висока – 78.4 г. Средната продължителност на предстоящия живот е с 2.9 г. по-висока в градовете (75.7 г.), отколкото в селата (72.8 г.). Тревожна е тенденцията във възпроизводството на трудоспособното население. Съотношението между броя на влизащите в трудоспособна възраст (15-19 г.) и на излизащите от нея (60-64 г.) показва, че към 31.12.2018 г. всеки 100 излизащи от трудоспособна възраст са замествани от 66 влизащи в нея. През 2001 г. 100 пенсиониращи са били замествани от 124 млади хора.Като положителни тенденции през 2018 г. могат да бъдат отбелязани намаляването на детската смъртност, намаляването на броят на починалите и коефициентът на обща смъртност, задържането на очакваната средна продължителност на живота, задържането на тоталния коефициент на плодовитост на ниво, близко до средното за страните-членки на ЕС, увеличаването на браковете, подобряването на жизнения стандарт и качеството на живот.През 2018 г. населението в България продължава да намалява. По данни на НСИ към 31 декември 2018 г. то е 7 000 093 души (1.4% от населението на ЕС). В сравнение с 2017 г. населението на страната намалява с 49 995 души, или с 0.7%.През 2018 г. в резултат на отрицателния естествен прираст населението на страната е намаляло с 46 329 души.Съществено влияние върху броя и структурите на населението в страната оказва и механичният прираст (нетното салдо от външната миграция), който подобно на естествения прираст, също е отрицателен - минус 3 666 души. Той се формира като разлика между броя на заселилите се и изселилите се от страната. Намалението на населението в резултат на външната миграция, измерено чрез коефициента на нетна миграция, е -0.5‰. Подобно на предходната 2017 година намалението на населението през 2018 г. в България се дължи главно на отрицателен естествен прираст, а не на външна миграция – в резултат на отрицателния естествен прираст населението намалява с 42 596 души, а в резултат на механичния прираст (нетното салдо от външната миграция) – с още 3 666 души.Очаква се до 2050 г. населението на България да намалее до 5.6 милиона по данни на Евростат и до 5.5 милиона според прогнозите на Отдела за населението на ООН.През 2018 г. в страната са родени 62 576 деца, като от тях 62 197 (99.4%) са живородени. В сравнение с 2017 г. живородените намаляват с 1 758 (2.7%). Коефициентът на обща раждаемост през 2018 г. е 8.9‰, а през предходната 2017 г. - 9.0‰.Най-висока е раждаемостта в областите Сливен – 12.0‰, София (столица) и Ямбол – по 9.8‰. В деветнадесет области раждаемостта е по-ниска от средната за страната, като най-ниски стойности се наблюдават в областите Смолян – 6.3‰, Габрово и Видин – по 6.8‰.Половината (50.1%) от ражданията през 2018 г. са първи за майката, 37.1% – втори, а 12.6% – трети и от по-висока поредност. Средната възраст на жените при раждане на първо дете се увеличава от 27.1 г. през 2017 г. на 27.2 г. през 2018 г. В регионален аспект средната възраст при раждане на първо дете варира от 30.2 години за област София (столица) до 23.0 години за област Сливен.През 2018 г. са починали 108 526 души, а коефициентът на обща смъртност е 15.4‰. Спрямо предходната година броят им намалява с 1 265, или с 1.2%, но нивото на общата смъртност продължава да е твърде високо.Смъртността сред мъжете (16.5‰) е по-висока в сравнение със смъртността сред жените (14.4‰). През 2018 г. на 1 000 жени умират 1 081 мъже. Продължават и силно изразените различия в смъртността сред градското и селското население. Коефициентът на смъртност е по-висок в селата (21.8‰) отколкото в градовете (13.2‰).Общо за ЕС-28 коефициентът на смъртност през 2017 г. е 10.3‰. Равнището на общата смъртност на населението в България е най-високо сред държавите членки. С най-ниска смъртност са Ирландия – 6.3‰, Кипър – 7.0‰, и Люксембург – 7.1‰. Освен в България значително по-висока от средната за ЕС-28 е стойността на този показател само в Латвия – 14.8‰, и Литва – 14.2‰.С най-висока смъртност у нас са областите Видин – 23.2‰, Монтана – 21.7‰ и Кюстендил – 20.3‰. В седем области смъртността е по-ниска от общата за страната, като най-ниска е в София (столица) – 11.7‰.През 2018 г. около ⅔ (65.0%) от смъртните случаи са причинени са болести на органите на кръвообращението. На второ място са новообразуванията (16.1%), следвани от болестите на дихателната система (4.5%) и на храносмилателната система (3.6%). 89% от умиранията в България се дължат на посочените четири групи причини.Показателят на преждевременната смъртност (относителен дял на починалите хора на възраст под 65 г. от общия брой на умиранията) и се увеличава с 0.1 за последната година. През 2018 г. е 21.0% при 20.9% през 2017 г. В стойностите на показателя за преждевременна смъртност има съществени разлики при мъжете и жените. Починалите жени на възраст под 65 г. са 13.8% от всички починали жени, а стойността на този показател при мъжете е 27.6%.България остава страна с един от най-високите стандартизирани коефициенти за смъртност (1 601.81 %ооо) сред страните от ЕС, независимо от изразената тенденция за намаление. В повечето европейски страни стандартизираният коефициент за смъртност е по-нисък от средния за ЕС (1 002.25%ооо), например – Румъния (1 476.24%ооо), Франция (837.81%ооо), Австрия (939.62%ооо).Средната продължителност на предстоящия живот общо за населението на страната, изчислена за периода 2016 - 2018 г., е 74.8 г. и спрямо предходния период (2015 - 2017 г.) остава непроменена. Средната продължителност на живота при мъжете е 71.4 г., докато при жените е със 7.0 г. по-висока – 78.4 години. Средната продължителност на предстоящия живот е с 2.9 години по-висока за населението в градовете (75.7 години) отколкото за населението в селата (72.8 години).България заедно с Латвия (74.9 години) е сред страните с най-ниска средна продължителност на живота на населението в ЕС, а с най-висока са Испания (83.4) и Италия (83.1 години).Продължава застаряване на населението. В края на 2018 г. хората на 65 и повече години са 1 493 119, или 21.3% от населението на страната. В сравнение с 2017 г. делът на населението в тази възрастова група нараства с 0.3 процентни пункта. В регионален аспект делът на хората на 65 и повече навършени години е най-висок в областите Видин (29.6%), Габрово (28.6%) и Кюстендил (27.3%). Общо в двадесет области този дял е над средния за страната. Най-нисък е делът на възрастното население в областите София (столица) – 17.5%, и Варна – 18.9%.Общо за ЕС-28 относителният дял на населението на 65 и повече навършени години е 19.7%. Най-висок е този дял в Италия (22.6%), следвана от Гърция (21.8%) и Португалия (21.5%). Общо в осем страни, включително и България, делът на възрастното население е над 20.0%.Към 31.12.2018 г. децата до 15 г. в страната са 1 004 845, или 14.4% от общия брой на населението. Спрямо 2017 г. този дял се увеличава с 0.1 процентни пункта. Най-много са децата в Сливен – 18.5%, и Бургас – 15.6% от населението на областта.Делът на най-младото население в ЕС-28 в началото на 2018 г. е 15.6%, като най-нисък е в Италия (13.4%) и Германия (13.5%), а най-висок е в Ирландия (20.8%) и Франция (18.1%).Към 31.12.2018 г. общият коефициент на възрастова зависимост в България е 55.5%, или на всеки човек в зависимите възрасти (под 15 и над 65 години) се падат по-малко от двама в активна възраст. За сравнение, през 2017 г. този коефициент е бил 54.5%.Застаряването на населението води до повишаване на неговата средна възраст, която от 40.4 години през 2001 г. нараства до 43.8 години в края на 2018 г.Населението в трудоспособна възраст към 31.12.2018 г. е 4 201 хил. души, или 60.0% от населението на страната, като мъжете са 2 206 хил., а жените – 1 994 хиляди. През 2018 г. броят на трудоспособното население намалява с почти 48 хил. души, или с 1.1%, спрямо предходната година. Към края на 2018 г. над трудоспособна възраст са 1 732 хил. души, или 24.8%, а под трудоспособна възраст – 1 067 хил. души, или 15.2% от населението на страната.От 2001 до 2018 г. включително липсва достатъчно достоверна информация за динамиката на общата заболяемост на населението, за нейната структура и за интензитета й по възрастови групи, поради липсата на адекватна система за контрол на медицинската информация след настъпилите през периода промени в структурата и организацията на системата на здравеопазване, се казва в доклада. Изключение от това представлява статистиката за заболеваемостта по обръщаемостта на населението към лечебните заведения по повод на заболявания, подлежащи на задължително съобщаване: инфекциозни болести, туберкулоза, злокачествени новообразувания и др.През 2018 г. намалява заболяемостта от злокачествени новообразувания спрямо предходната година. Показателят е 406.7%ооо (на 100 000 души). Най-висока е заболяемостта – от рак на храносмилателните органи и от рак на млечната жлеза при жените (89.5%ооо) следвана от рак на мъжките полови органи (78.4%ооо). Статистическите данни за заболяемостта по хоспитализации за периода 2005-2018 г. показват, че броят на хоспитализираните случаи в стационарите на лечебните заведения нараства от 1 614 313 (20 857.0%ооо) до 2 401 759 (34 188.6%ооо) общо, както и основно във възрастовите групи над 18 г. Тези показатели се увеличават в сравнение с предходната година.По данни от Информационната система за трайна неработоспособност на населението над 16 г. на НЦОЗА през 2018 г. има леко покачване и броят им достига 53 061 души. Най-честата причина за инвалидизация са болестите на органите на кръвообращението, които обхващат 33.4% от общия брой на новите случаи.", "date": "2020.01.23", "title": "Българското население едно от най-възрастните в света"}
{"url": "https://offnews.bg/obshtestvo/prostihme-se-s-akad-blagovest-sendov-snimki-720092.html", "text": "Политици, общественици и учени се простиха с големия български математик и бивш председател на Народното събрание академик Благовест Сендов. Поклонението започна с химна на България и минута мълчание. Централното фоайе на бившия Партиен дом се оказа тясно за десетките учени, политици и граждани, дошли да се простят със Сендов. Да се простят с него дойдоха настоящият председател на парламента Цвета Караянчева, както и бившите лидери на парламента Цецка Цачева, Михаил Миков, Огнян Герджиков и Борислав Великов.Вицепрезидентът Илияна Йотова и кметът на София Йорданка Фандъкова също присъстваха на поклонението. Благовест Сендов почина в неделя на 87-годишна възраст.", "date": "2020.01.23", "title": "Простихме се с акад. Благовест Сендов (снимки)"}
{"url": "https://offnews.bg/kultura/barabanistat-na-aerosmit-sadi-kolegite-si-ot-grupata-720089.html", "text": "Барабанистът на „Аеросмит“ Джоуи Крамър ще съди колегите си. Причината е несправедливото му изключване от рок групата преди шоуто за наградите „Грами“, пише сп. „Ролинг стоун“, цитирано от БНР.В съдебния си иск Крамър изтъква, че през 2019 година е получил незначителна травма. Заради нея той временно преустановил репетициите и концертните си изяви с групата.През есента на миналата година той отново бил готов да се присъедини към бандата, но му било отказано. Според ищеца това противоречало на условията на подписания от него договор.Заради случилото се Крамър няма да може да участва на гастрола на „Аеросмит“ на церемонията по раздаването на наградите „Грами“ на 27 януари. Той ще отсъства и от възпоменателното шоу, посветено на групата. Барабанистът обясни, че се съди с бандата не за пари, а заради лишаването от възможността да присъства на тези гастроли.Представител на „Аеросмит“ коментира обвиненията на Крамър с обстоятелството, че барабанистът не можел да се присъедини към групата заради неговото „емоционално и физическо състояние“.", "date": "2020.01.23", "title": "Барабанистът на 'Аеросмит' съди колегите си от групата"}
{"url": "https://offnews.bg/futbol/levski-pusna-v-prodazhba-biletite-za-derbito-s-tcska-720086.html", "text": "От Левски пуснаха в предварителна продажба билетите за дербито с ЦСКА. Сблъсъкът между двата отбора е на 15 февруари от 14:45 часа на националния стадион \"Васил Левски\".\"\".", "date": "2020.01.23", "title": "Левски пусна в продажба билетите за дербито с ЦСКА"}
{"url": "https://offnews.bg/zdrave/dve-chastni-i-edno-darzhavno-lechebno-zavedenie-poluchiha-priza-dobra-720079.html", "text": "Две частни и едно държавно лечебни заведения получиха сертификат \"Добра болница\" на церемония, организирана от коалиция пациентски организации. Специална награда беше връчена и на болница \"Св. Кирил\" от сериала \"Откраднат живот\".СБАЛ \"Полимед\" София, СБАЛАГ \"Майчин дом\" и МБАЛ \"Уни Хоспитал\" са лечебните заведения покрили  обявени от организаторите на инициативата Център за защита на правата в здравеопазването, Пациентски организации „Заедно с теб“, Сдружение за развитие на българското здравеопазване и Сдружение \"Дара хелп.\" \"Реализирахме тази идея преди няколко месеца, за да запълним една празнота в здравеопазването, предизвикана от  факта, че гласът на пациента не се взема предвид, не се чува и когато се вземат решенията в здравеопазването. Смятаме, че това е важно, защото той е потребителят на медицинската услуга\", каза при връчването на сертификатите на отличените болници д-р Стойчо Кацаров, председател на Сдружение Център за защита на правата в здравеопазването. \"Разочаровани сме от липсата на участие на голяма част от болниците. Това са първите три, единствени болници, които покриха показателите за информацията, която предоставят на сайтовете си, каза за OFFNews Пенка Георгиева от Пациентски организации \"Заедно с теб\". По думите й много от болниците се притесняват от показателя „смъртност“, който е част от критериите.\"Няма нищо лошо в този показател. Когато една болница не се притеснява от причините за своята смъртност, няма основание да не ги изнесе. Все пак в голяма част от случаите хората умират от болести. Понякога медицината е безсилна\", допълни г-жа Георгиева.Тя уточни, че сайтът, който са създали, съдържа информация и за лекарите, работното време, разположението на лечебното заведение, екипите, които работят в него, в какво е специализирана болницата.\"Призоваваме болниците да не се страхуват от прозрачността. Това засилва доверието\", каза г-жа Георгиева. Според нея инициативата има ясни критерии и няма място за лобизъм. В концепцията на тези отличия има две гледни точки - едната е на администраторите на сайта goodhospital.bg по критерии, изпълними от всяка болница, на база прозрачност на услугите, които предлага. Вторият елемент е оценката, която всеки пациент може да даде според собствените си впечатления. Споделяйки мнението си хората си помагат един на друг. Когато мненията са повече, оценката е все по-малко субективна, твърдят учредителите на наградите.От коалицията уточниха, че тази оценка не е насочена срещу болниците и целта не е да се конфронтират пациенти и болници. Това би могло да помогне на самите болници да подобрят своята услуга.СБАЛАГ \"Майчин дом\" получи и специалния приз на Пациентски организации \"Заедно с теб\" за най-добър мениджър на \"Добра болница\".Изненадата на събитието беше връчването на награда на телевизионната болница \"Св. Кирил\"от сериала \"Откраднат живот\". Тя беше приета от гинеколога доц. Захариев, чиято роля се изпълнява от актьора Емил Марков.", "date": "2020.01.23", "title": "Две частни и едно държавно лечебно заведение получиха приза 'Добра болница'"}
{"url": "https://offnews.bg/turizam/balgaria-i-gartcia-shte-zadalbochat-satrudnichestvoto-si-v-sferata-na-720088.html", "text": "Правителството одобри проект на Програма за съвместни действия между Министерството на туризма на Република България и Министерството на туризма на Република Гърция в областта на туризма за 2020-2022 г.Двете страни декларират готовност да засилят приятелските си отношения и да допринесат за допълнителното развитието на сътрудничеството в областта на туризма.България и Гърция ще насърчават съвместното си сътрудничество, както за развитие на видовете туризъм с най-голям потенциал за привличане на туристи, така и в областта на инвестициите, квалификацията на кадри, създаването и развитието на организации за управление на дестинациите, организиране на съвместни инициативи по случай 140-та годишнина от установяване на дипломатически отношения, международни организации в областта на туризма и др.Гърция е сред основните туристически пазари за страната ни. За периода януари - ноември 2019 г. Гърция заема втора позиция по брой туристически посещения на чужденци в България, като се отчита ръст от 5,2% спрямо същия период на предната година. Данните на Националния статистически институт показват, че и през 2018 година Гърция е била втора сред входящите туристически пазари на България.", "date": "2020.01.23", "title": "България и Гърция ще задълбочат сътрудничеството си в сферата на туризма"}
{"url": "https://offnews.bg/ikonomika/pravitelstvoto-shte-otpusne-okolo-1-5-mln-aktivi-za-valuten-rezerv-na-720081.html", "text": "Правителството ще даде 1,48 млн. специални права на тираж по инициативата на Международния валутен фонд за набиране на средства за покриване на дълга на Сомалия към МВФ, съобщи пресслужбата на Министерски съвет. Дългът на Сомания възлиза на 242 млн. специални права на тираж, които са допълнителни активи за валутен резерв, определени и поддържани от Международния валутен фонд.Инициативата на МВФ е в контекста на реструктуриране на дълга на слаборазвитите страни, които имат просрочени задължения към Фонда.Подкрепата ще помогне на Сомалия за осигуряване на необходимите допълнителни донорски средства за подкрепа на икономическите реформи, както и намаляването на бедността в страната.", "date": "2020.01.23", "title": "Правителството ще отпусне около 1,5 млн. активи за валутен резерв на Сомания"}
{"url": "https://offnews.bg/sviat/kanadski-sad-nalozhi-globa-ot-135-mln-evro-na-folksvagen-720043.html", "text": "Глоба от 196.5 млн. канадски долара (135 милиона евро) получи германският автомобилен концерн „Фолксваген“ (Volkswagen) от съд в Торонто. Гигантът се призна за виновен по 58 обвинения в нарушение на канадските закони за околната среда в скандала с манипулирането на данните за дизеловите емисии на негови коли, предадоха Франс прес и ДПА.През декември м.г. компанията беше обвинена от канадските власти, че в периода между 2008 и 2015 г. е внесъл в страната близо 128 000 автомобила, които са нарушавали местните норми за емисии отработени газове.Съдът валидира постигнато извънсъдебно споразумение за това равнище на глобата между автомобилостроителя и канадското правителство.През 2015 г. Фолксваген призна, че е оборудвал близо 11 милиона от автомобилите си със софтуер, подаващ неверни данни за количеството емисии отработени газове на дизеловите им двигатели. С това се е създавало лъжливото впечатление, че тези коли са по-екологични, отколкото са били в действителност.До момента скандалът е струвал на \"Фолксваген\" над 30 млрд. евро за съдебни разноски, глоби и обезщетения в редица страни, главно в САЩ.", "date": "2020.01.23", "title": "Канадски съд наложи глоба от 135 млн. евро на Фолксваген"}
{"url": "https://offnews.bg/obshtestvo/studenti-ot-balgarskata-diaspora-v-6-strani-shte-uchat-bez-pari-v-nash-720093.html", "text": "Освобождаване от такси за обучение на всички студенти от българската диаспора в Албания, Косово, Молдова, Република Северна Македония, Украйна и Сърбия, приети по актове на МС в български държавни висши училища, предвиждат промените в четири нормативни акта, които Министерският съвет прие със свое постановление днес.До момента тези студенти заплащат такса за обучението си като българските граждани, освен ако с конкретната държава, чийто граждани са, няма двустранна договореност за освобождаване от такива такси за обучение. С промените в Постановлението за условията и реда за предоставяне на стипендии на студентите, докторантите и специализантите от държавните висши училища и научни организации се предвижда безусловното предоставяне на стипендии от 240 лв. през първата година на следването на приетите студенти от Албания, Косово, Молдова, Република Северна Македония, Украйна и Сърбия. Изменението ще обхване новоприетите студенти за учебната 2020/2021 г.Друго облекчение за кандидат-студентите, което се предвижда, е те да могат да подават документи и участват в класиране и чрез интернет базиран портал.Промените предвиждат още въвеждане на участието на българските неделни училища в чужбина и на задграничните представителства на България в организирането и осъществяването на дейностите по приемане на студенти, докторанти и специализанти - българи, живеещи извън България. Дава се възможност когато в образуването на състезателния бал участва оценката от матурата по български език и литература, но в дипломата за средно образование на кандидата такава не е вписана, по решение на Академичния съвет на висшето училище и за отделни специалности, вместо нея за балообразуваща да бъде взета оценката от матура по съответния чужд език, изучаван в държавата, и оценката от успешно положен тест по български език. Това ще важи за кандидат-студенти, които през последните 3 г. на обучението си са били ученици в чужди училища.Като продължение на започнатата от МОН политика по уреждане на статута на българските лектори в чужбина, преподаватели по реда на ПМС № 103/1993 г., са актуализирани и разширени разпоредбите за реда и условията за командироване и за статута на преподавателите по български език и литература, българска история, музика, народни инструменти, народни танци и др. в чуждестранни средни и висши училища.С предлаганите промени в Постановлението за осигуряване на преподаватели по български език и литература в чуждестранни висши училища се предвижда МОН да осигурява чрез трансфер на държавните висши училища, съответно на научните институти, финансови средства за обезпечаване освен на разходите за основни трудови възнаграждения и осигурителни вноски на командированите преподаватели и други законово установени задължителни плащания от работодателя. Тези допълнителни плащания се включват в средствата, трансферирани от Министерството на образованието и науката към висшите училища и научните организации.Чрез приетите нормативни промени ще се осигури възможност за изпълнение на политиката на министерството, свързана с образователната дейност сред българите в чужбина, ще се улесни достъпът на българите в чужбина до обучение в държавните висши училища в България, ще се създадат стимули за привличане и връщане на сънародниците ни, които живеят извън България, ще се подобрят условията за командироването и за статута на българските преподаватели в чуждестранни средни и висши училища.", "date": "2020.01.23", "title": "Студенти от българската диаспора в 6 страни ще учат без пари в нашите университети"}
{"url": "https://offnews.bg/obshtestvo/gori-dragomanskoto-blato-dopalnena-720044.html", "text": "За втори път в рамките на четири месеца гори Драгоманското блато - едно от най-красивите места в България, съобщи balkanec.bg. Този път огънят е обхванал цялото блато. Засегнати са и мостчетата за разходка, като тепърва, ще се изясняват и оценяват щетите.Периметърът на огъня е толкова голям, че се вижда от над 20 километра.На място има един противопожарен екип с 4 пожарникари, които се опитват да спрат пожара, за да не се разрасне до Чепън планина.Предният пожар бе през септември миналата година и изпепели 1/5 от природния резерват.Драгоманско блато е защитена зона и попада в Натура 2000. То е дом на стотици видове птици и бозайници.\"Със сигурност става дума за умишлен палеж, защото огънят е тръгнал от вътрешността на блатото, а не от периферията. Не е от немърливост. Настоявам да се разследва, защото в рамките на няколко месеца това е втори палеж. При температура от минус 5 градуса няма как да се самозапали или да стане от небрежност. Това е умишлен палеж\", бе категоричен кметът на Драгоман Андрей Иванов.Според него пожарът е овладян и няма засегнати хора.", "date": "2020.01.23", "title": "Гори Драгоманското блато (допълнена)"}
{"url": "https://offnews.bg/zdrave/szo-niama-da-obiaviava-izvanredno-polozhenie-zaradi-kitajskia-virus-720045.html", "text": "От Световната здравна организация съобщиха, че няма да се въвежда извънредно положение заради регистрирания в Китай коронавирус, съобщи ТАСС.Здравни експерти от организацията посочиха, че към момента няма причина за подобна стъпка, но дискусиите по проблема ще продължат в Женева и днес.Властите в Китай предупредиха за появата на вируса в края на миналата година. Според местните специалисти става дума за неизвестна досега пневмония, с огнище град Ухан. По-късно беше изолиран и причинителят на болестта коронавирус 2019-nCoV.От днес в Ухан е преустановено движението на влакове и самолети. Мерките целят да се ограничат рисковете от разпространение на заразата. В страните засегнати от вируса е въведен специален режим по летищата. До момента китайските власти са потвърдили за 17 смъртни случая и още 554 заразени. Градовете, в които има огнища на болестта, са Ухан, Пекин, Шанхай и др.Случаи на заразени с коронавируса има във Тайван, Филипините, Тайланд, Япония и САЩ.Характерни симптоми на болестта са хремата, кашлицата, болките в гърлото и стягането в гърдите. Възможна е поява на главоболие и треска, която продължава няколко дни.Най-застрашени са хроничноболните, децата и възрастните хора, при които усложненията са сходни с тези при пневмония.", "date": "2020.01.23", "title": "СЗО няма да обявява извънредно положение заради китайския вирус"}
{"url": "https://offnews.bg/obshtestvo/darzhavata-shte-osiguriava-s-po-3-lv-na-godina-sporta-na-uchenik-vec-719990.html", "text": "Държавата ще плаща по 2 лева годишно на дете за спорт в детските градини, по 3 лева годишно - на ученик и на студент, отново за цяла година. Размерите на финансирането за спорт, които училищен директор определи като \"подигравка\" пред OFFNews днес, са непроменени от 2000 г. насам и в проект на ново постановление за нормативите за физическо възпитание, спорт и спортно-туристическа дейност са запазени без промяна. Вносителят - министърът на младежта и спорта Красен Кралев - твърди в мотивите си, че чрез тях \"ще се постигне обезпечаване на дейностите, свързани с насърчаване на децата и младите хора към системни занимания със спорт\". Новото е, че ако проектът бъде приет от правителството, държавата вече ще финансира спорта и в частните детски градини и училищата, за който родителите и сега плащат, и то многократно повече. Дали това би довело до намаляване на таксите им, предстои да се разбере.Проектът за Постановление на Министерски съвет за определяне на минимални диференцирани размери на паричните средства за физическа активност, физическо възпитание, спорт и спортно-туристическа дейност на деца и учащи в институции в системата на предучилищното и училищното образование и във висшите училища е внесен от министър Кралев на 17 януари и разглеждането му от правителството предстои след 18 февруари.По 2 лева на дете ще се плаща за бюджетна година както на децата в градините, така и на тези в подготвителните групи. По 3 лв. ще се дава за ученик в държавно, общинско или частно училище. Същата сума е предвидена за година за курсантите и студентите в редовна форма на обучение във висшите училища. В проекта не се уточнява дали се обхващат и частните университети.OFFNews изпрати вчера запитване до Министерството на младежта и спорта за мотивите на министър Кралев да включи частните училища и градини, тъй като от мотивите му към проектопостановлението те не стават ясно. В него е записано единствено, че действието не противоречи на Закона за спорта и е разрешено от Закона за предучилищното и училищното образование. Нито един от двата закона не вменява такова задължение на държавата. Помолихме също министерството да онагледи с примери как с 2 или 3 лева на година се осигуряват пълноценни занимания със спорт на дете в детска градина и на ученик. Поинтересувахме се и дали се включват частните университети.От ММС не са отговорили на въпросите ни към този момент.Проектопостановлението предвижда още да се дава отчет пред обществените съвети в училищата и градините как са изразходвани средствата.За получаването им отново ще се кандидатства с проекти, които директорите ще подават.За какво могат да отиват тези пари в училищата, разясни директор на софийско училище, потърсен от OFFNews.Те могат да се използват за три неща:- подобряване на образователната среда, т.е. да се купят например необходими спортни уреди за салона;- покриване разходите на отборите за участия в областни и национални нива на състезания (застраховки, транспорт, нощувки);- за дейности и състезания (напр. може да се купят шапки, тениски, спортни ранички, да се осигурят награди за участниците).Големите училища с много ученици и по-голям бюджет, които могат да си позволят да правят ремонти, могат да запазят парите като преходен остатък и да допълнят необходимата им сума.Няма как обаче с толкова малко средства дори да се мисли за ремонт на салоните, които не функционират - в България училищата без салони за часовете по физическо възпитание са 500. Липсата им принуждава учители да държат децата на чиновете и например да прекарат часа в игра на шах. Що се касае до общинските училища, ремонт на салон може да се поиска от директора чрез районната общинска администрация за включване в тригодишния план на общината. Често тези планове не се изпълняват или подборът на училищата, в които да се направи ремонт може да се обясни с не толкова професионални, колкото политически критерии.Остро недофинансираният спорт в градини и училища довежда и до това редовно родителите да плащат за всичко, свързано със спортни занятия, извън часовете по физическо.", "date": "2020.01.23", "title": "Държавата ще осигурява с по 3 лв. на година спорта на ученик. Вече ще плаща и на частните градини и училища"}
{"url": "https://offnews.bg/sviat/bez-pretcedent-kitaj-zatvori-2-grada-zaradi-novia-koronavirus-obnove-720049.html", "text": "Китайските власти въведоха безпрецедентни мерки за опазване на общественото здраве, като забраниха за жителите на два града - Ухан и Хуанган - да ги напускат. Ограниченията идват заради пневмонията, причинена от новия тип коронавирус. Както съобщи китайската телевизия, от 10 часа сутринта местно време на 23 януари временно, до второ нареждане, спира работата на обществения транспорт в 11-милионния Ухан, на летището и железопътните гари. БТА съобщава, също цитирайки телевизията, че жителите на града, откъдето тръгна разпространението на вируса, са посъветвани да не го напускат освен при извънредни ситуации. Малко по-късно бе \"запечатан\" и 6-милионният Хуанган.Снощи вестник \"Женмин жибао\" съобщи, че от новия коронавирус в Китай са се разболели 473 души. Към днешна дата се съобщава за 9 смъртни случая.Междувременно, .Властите в Китай предупредиха за появата на вируса в края на миналата година. Според местните специалисти става дума за неизвестна досега пневмония, с огнище град Ухан - административният център на провинцията Хубей в източната част на страната. По-късно беше изолиран и причинителят на болестта коронавирус 2019-nCoV.", "date": "2020.01.23", "title": "Без прецедент: Китай затвори 2 града заради новия коронавирус (обновена)"}
{"url": "https://offnews.bg/sviat/nad-600-sa-bolnite-ot-koronavirusa-v-kitaj-dva-grada-sa-v-izolatcia-p-720091.html", "text": "Заболелите от пневмонията, причинена от новия коронавирус в Китай, вече са 617 души. От днес град Ухан с 11 милиона жители и 6-милионният Хуанган са в пълна изолация, забранени са пътуванията, летища и жп гари са затворени.Спряно е движението на обществения транспорт, на местните хора се препоръчва да носят маски и да избягват масови събирания по улиците, пише South China Morning Post. В този район са всички 17 регистрирани смъртни случаи.Граничещата с Китай Амурска област на Русия обяви режим на повишена готовност, засилен е санитарно-карантинният контрол по всички гранични пунктове, съобщава агенция Интерфакс. Дистанционно се измерва телесната температура на влизащите в страната. Русия обаче не е прекратила полетите до Ухан.През последните дни руските медии пишат за руски граждани, които са се почувствали зле след завръщането си от Китай. В нито един от случаите не са потвърдени подозренията за пневмония, причинена от новия вирус.Европейският център за профилактика на заболяванията /ECDC/ отчита възможността за проникването на вируса в ЕС като умерена. Рискът ще се увеличи в края на януари, когато ще се празнува китайската Нова година и ще има интензивно движение на хора към и в страната, съобщи Евронюз.Президентът на САЩ Доналд Тръмп няма притеснения за вируса. Всичко е под контрол, каза той в ефира на CNBC. В същото време американците са силно обезпокоени заради новата болест.Тревоги за коронавируса изпитват и азиатските пазари, инвеститорите се опасяват от потенциалното влияние на болестта върху туризма и икономиката. Инвестиционната банка Goldman Sachs предупреди, че заради китайския вирус цените на нефта ще се понижат заради спрените полети и намаленото търсене на самолетно гориво, пише MarketWatch.Китайската киноиндустрия вече понася загуби, отменени са 7 премиери, насрочени за предстоящия уикенд. Очакванията са били за 1 милиард долара приходи само за първите няколко дни от прожекциите на филмите.Световната здравна организация вчера се събра на спешно заседание, но не обяви избухналата в Китай пневмония за извънредна ситуация от международно значение. Днес организацията се събира отново.", "date": "2020.01.23", "title": "Над 600 са болните от коронавируса в Китай, два града са в изолация под карантина"}
{"url": "https://offnews.bg/zdrave/gripnata-valna-v-stranata-se-razrastva-720052.html", "text": "Епидемията от грип в страната се разраства. По данни на районните здравни инспекции епидемия е обявена в Монтана, Дупница, Сепарева баня, Сопот, Карлово, Карнобат, Куклен, Сунгурларе, Царево и Ситово.Предепидемична е обстановката в Пловдив, Кюстендил, Сливен, Хасково и Бургас. В тези области са прекратени плановите операции, спрени са женските и детските консултации.Специалистите предупредиха, че тази година ни атакуват 4 грипни щама. Досега са изолирани щамове на познатия ни вече свински грип (Н1N1) и нов щам грипа от група А H3N2 известен още като швейцарски.Антивирусното лечение до 48 часа от появата на първите симптоми е ключово за болните, обясни главният епидемиолог д-р Ангел Кунчев и предупреди, че противогрипните ваксини вече са изчерпани в аптеките.", "date": "2020.01.23", "title": "Грипната вълна в страната се разраства"}
{"url": "https://offnews.bg/evropa/89-zhertvi-na-trafik-sa-spaseni-ot-interpol-720051.html", "text": "Най-малко 89 жертви на трафик на хора, сред които седем деца, бяха спасени, а десетки трафиканти бяха арестувани в операция на Интерпол срещу организирани престъпни групировки на Балканите, съобщи международната полицейска организация, цитирана от Фондация \"Томсън Ройтерс\".Операцията на Интерпол е извършена миналия месец и е продължила една седмица. В нея са арестувани 72 трафиканти на хора и 167 каналджии.Жертвите са били заставяни да проституират, да работят принудително и да просят.В операцията с кодово име \"Тезей\" са участвали 3000 полицаи от осем държави, в това число Албания, Молдова и Турция. Акции са проведени на ГКПП-та, гари, автогари и квартали с развлекателни заведения.За разлика от трафика на хора, който включва измама или контрол над друг човек с цел експлоатирането му, каналджийството означава нелегално вкарване на мигранти в друга държава и се приема, че мигрантите го правят доброволно, уточнява Фондация \"Томсън Ройтерс\".", "date": "2020.01.23", "title": "89 жертви на трафик са спасени от Интерпол"}
{"url": "https://offnews.bg/futbol/krasimir-balakov-konservativna-natcia-sme-i-ne-sme-mnogo-otvoreni-kam-720058.html", "text": "Бившият селекционер на българския национален отбор Красимир Балъков е обиден от начина, по който приключи престоят му начело на \"трикольорите\".Специалистът даде обширно интервю пред \"Тема спорт\", в което той говори по множество въпроси, ситуацията във футбола ни и идеите си за развитието му.\"Не мога да дишам без футбол. Продължавам да работя по своята концепция за юношеския футбол. България се нуждае от нова визия за играта. Общувал съм с много хора, натрупал съм знания, които мога да приложа. В нашата страна има много футболен материал. Проблемът е, че манталитетът ни в някои сфери е неконструктивен.Не сме отворени към промени, много трудно се решаваме на такива. Някак си не вярваме в практиките, които се прилагат от години в чужбина. Няма визионери. Всеки иска да спечели бързо пари и нещата да се случват на момента. Не става така. Консервативна нация сме и не сме много отворени към промени. Нямаме и необходимото търпение. За да започнеш да печелиш от футбол, са необходими поне пет години. Това е периодът, в който създаваш играчи.Аз съм много разочарован от това, което се случи с мен в националния отбор. Трябваше да преглътна много негативизъм. Два-три месеца по-късно още не съм преживял всичко. Изхабих много енергия, вложих много желание. Начинът, по който приключи цялата история обаче беше, доста тежък и неуважителен към мен.Всичко свързано с ръководството на футболния съюз не ме касае и не искам да го мисля. Но безусловно стискам палци на националния отбор. Разговаряхме с Георги Дерменджиев. Вярвам, че можем да направим нещо положително в този толкова негативен момент. Искам да напълним стадиона на 26 март и да подкрепяме националния отбор, както никога преди.Да, ако се класираме на европейско, футболът ни няма да стане по-добър, но поне ще е солидна предпоставка, за да се случи нещо различно в следващите години. Унгария е отбор на нашето ниво, както и останалите потенциални съперници. Нашето малко предимство е публиката.Този въпрос е към журналистите, защото вие си го избрахте, нас никой не ни е питал. Уважавам избора и поздравявам Илиев. Мисля, че също толкова аргументи като него имаше и Антон Недялков\", заяви Балъков.", "date": "2020.01.23", "title": "Красимир Балъков: Консервативна нация сме и не сме много отворени към промени"}
{"url": "https://offnews.bg/obshtestvo/zaradi-rezhima-himicheski-toaletni-v-parkovete-v-pernik-ima-risk-ot-720046.html", "text": "В опит да се намалят разходите на вода в домакинствата в Перник ще се поставят химически тоалетни в парковете, заяви кметът на града Станислав Владимиров пред Нова телевизия.Владимиров уточни, че химическите тоалетни ще са големи, като в тях ще има и мивка. Към момента са поръчани 10 броя.\"Има риск от хепатит, който може да плъзне в града заради липсата на вода. От Министерството на здравеопазването казват, че има риск от хепатит, когато е нарушено водоподаването и са нарушени хигиенните навици на хората. Риск от санитарно-хигиенна гледна точка винаги има. Ние имахме два много тежки инцидента, когато имаше смесване на мръсните с чистите води. Водопреносната система е изключително амортизирана\", добави Владимиров.Основният водоизточник на Перник яз. \"Студена\" може много бързо да се напълни и изпразни и заради това е нужно да бъде наблюдаван внимателно. Според кмета това не е свършено и така се е стигнало до кризата.\"Aз казах, че е нормално хората да са гневни, защото работата не е свършена. Обсъждаха се много варианти, за съжаление, не увеличихме притока към яз. \"Студена\", каза Станислав Владимиров.Хората са поставени на изпитание месеци наред и още месеци ще е така, каза той. Кметът на Перник добави, че няма да се включи в протеста на съгражданите си в събота, които ще изразят недоволството си от водната криза в града, заради която са на воден режим от 18 ноември. Владимиров смята, че постът му не му позволява да протестира.Кметът коментира, че има доверие в РЗИ-Перник, които правят ежедневни проби на водата. Част от заведенията в града са снабдени с хидрофорни системи, за да предоставят удобството на клиентите си, а други разполагали само с бидони вода, каза още Станислав Владимиров.", "date": "2020.01.23", "title": "Заради режима: Химически тоалетни в парковете в Перник, има риск от хепатит"}
{"url": "https://offnews.bg/sviat/germania-arestuva-balgarin-za-ubijstvoto-na-sanarodnik-v-marbeia-720084.html", "text": "Германските власти са задържали 46-годишен българин, заподозрян за убийството на сънародник в испанския курортен град Марбея. За акцията съобщи испанската полиция.Българинът е арестуван при зрелищна съвместна операция между испанските и германските власти. Той е заподозрян за , който беше открит на 28 октомври миналата година в ров в Марбея. Тялото е било намерено в канавка на път A-7176, който свързва Истан с курортния град. Предната вечер убитият е бил обявен за издирване, след като съпругата му подала сигнал в полицията, че е излязъл в петък вечерта от дома им и повече не се е прибрал. Семейството живеело в Испания от три години, а преди това е било в Южна Африка. При аутопсията, извършена в Института по съдебна медицина в Малага, са извадени 14 куршума от тялото на мъжа. Процедурата е продължила два дни, тъй като се е наложило употребата на рентген, за да бъдат открити всички куршуми. В продължение на 10 дни преди да бъде арестуван българинът е бил следен. При обиск на дома и автомобила му са открити 5,6 кг кокаин в тайник, пистолет и множество регистрационни табели на автомобили. Превозното средство е конфискувано за експертизи, тъй като са открити следи от кръв, които се предполага, че са на жертвата. Властите смятат, че арестуваният е пристигнал в Коста дел Сол няколко дни преди да извърши престъплението. Версията за разстрела към момента е разчистване на сметки между съперничещи си в наркоразпространението банди. Очаква се българинът да бъде екстрадиран в Испания, където срещу него да започне съдебен процес. Срещу него ще бъдат повдигнати обвинения убийство, наркотрафик, фалшифициране на документи и незаконно притежаване на оръжие.", "date": "2020.01.23", "title": "Германия арестува българин за убийството на сънародник в Марбея"}
{"url": "https://offnews.bg/obshtestvo/proshtavame-se-s-akad-blagovest-sendov-720017.html", "text": "Поклонението пред починалия на 19 януари акад. Благовест Сендов ще се състои днес от 11.00 ч. в сградата на бившия Партиен дом в столицата, съобщи ръководството на Българската академия на науките и на Събранието на академиците и член-кореспондентите.Акад. Сендов почина след кратко боледуване на 87 г.Световноизвестният български математик, изтъкнат държавник и общественик е роден на 08.02.1932 г. в Асеновград. През 1956 г. завършва „Математика” в Математическия факултет на СУ „Св. Кл. Охридски”, в периода 1960-1961 г. специализира в Московския държавен университет, през 1964 г. защитава кандидатска дисертация, а през 1967 г. докторска дисертация. През 1968 г. е избран за професор по изчислителна математика, през 1974 г. - за член-кореспондент на БАН, а през 1981 г. за академик.Акад. Сендов е най-младият доктор на науките, най-младият професор и най-младият ректор на Софийския университет.Научните интереси и постижения на акад. Сендов са в областта на теорията на апроксимациите, математическото моделиране (по-специално в математическата биология), числените методи и информатиката, както и в направление „Хаусдорфови апроксимации“, чието начало той постави. Акад. Сендов създаде световно известна българска школа в тези направления.Научното творчество на акад. Сендов е събрано в стотици публикации, от които над 200 научни труда, 4 монографии, много учебници и популярни статии.Богата е административната дейност на акад. Сендов. През периода 1967 г.–1970 г. е заместник-директор на Математическия институт с Изчислителен център на БАН; през 1970 г.-1973 г. е декан на Математическия факултет при Софийския университет, през 1973 г.–1979 г. е ректор на Софийския университет, през 1980 г. е избран за заместник-председател на БАН, през периода 1982 г.-1988 г. е първи заместник-председател на БАН и главен научен секретар на БАН, а през периода 1988 г.–1991 г. е председател на БАН. В различни периоди е член на Комисията по математика и физика на ВАК, Комисията за Димитровски награди, Националния комитет по математика и други национални и международни органи. През 1980 г. е избран за подпредседател на Световния съвет за мира. Член е на редица чуждестранни академии. През периода 1989 г.–1992 г. е председател на Международната федерация за обработка на информацията (IFIP). Акад. Сендов е народен представител в 36-то Народно събрание на Република България, председател на 37-то Народно събрание, а по време на 38-то Народно събрание е заместник-председател на НС. През периода 2004 г.–2009 г. акад. Сендов беше посланик на България в Япония.Акад. Сендов е пионер в редица нововъведения в областта на образованието. През 70-те години на ХХ век акад. Сендов въведе в Математическия факултет на Софийския университет тристепенното обучение (бакалавър, магистър и аспирант – понастоящем докторант), което сега е широко разпространено във всички университети. През 80-те години създадената от него Проблемна група в образованието предложи нови методи на преподаване в училище, основаващи се и на зараждащите се модерни технологии.Дълъг е списъкът на наградите, които акад. Сендов е получавал през годините като признание на неговата научна, административна и обществена дейност. През 1969 г. е удостоен с Димитровска награда в областта на науките; през 1970 г. е избран за член на Американското математическо дружество; през 1976 г. е избран за почетен доктор на Московския университет; през 1981 г. е удостоен със званието „Народен деятел на науката“; през 1982 г. е награден с Орден „Народна Република България – I-ва степен“. Акад. Сендов е носител и на Орден „Кирил и Методий – I-ва степен“ и др.Акад. Сендов беше патриот и човек с голяма енергия, ентусиазъм, трудолюбие и воля за реализация на неговите идеи. С кончината на академик Благовест Сендов Българската академия на науките и българската наука загуби един голям учен, общественик и достойна за уважение личност, се казва в съобщението на БАН.", "date": "2020.01.23", "title": "Прощаваме се с акад. Благовест Сендов"}
{"url": "https://offnews.bg/temida/vkp-vze-na-spetcnadzor-ubijstvata-v-galiche-i-solun-720048.html", "text": "По разпореждане на главния прокурор Иван Гешев Върховната касационна прокуратура взе на специален надзор делото за убийството на 18-годишната Андреа от с. Галиче, съобщиха от ВКП.На проведената в понеделник  на жертвата обвинител №1 пое ангажимент и впоследствие издаде заповед, с която разпореди на административните ръководители на прокуратурите да извършат проверка на разследванията по две и повече досъдебни производства срещу един и същ обвиняем, какъвто е случаят с обвиняемия за убийството.Със заповед на главния прокурор ВКП взе на специален надзор и делото за убития на Солун български гражданин Тоско Бозаджийски. Досъдебното производство е образувано на 21 януари с постановление на прокурор от Софийска градска прокуратура по повод изпратени материали от клуб „Ботев – Пловдив“. Те са свързани с умишлено убития Тоско.С постановление на главния прокурор разследването по досъдебното производство е възложено на Национална следствена служба.", "date": "2020.01.23", "title": "ВКП взе на спецнадзор убийствата в Галиче и Солун"}
{"url": "https://offnews.bg/obshtestvo/vremenno-spirat-vodata-v-studentskia-grad-719973.html", "text": "Заради ремонт на уличен водопровод на ул. „Акад. Борис Стефанов“ жк. „Студентски град“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на:ул. „Проф. д-р Иван Странски“ от ул. „Акад. Стефан Младенов“ до ул. „Акад. Борис Стефанов“района между ул. „Проф. д-р Иван Странски“, ул. „Акад. Борис Стефанов, ул. „Проф. Атанас Иширков“ и ул. „Проф. Кирил Попов“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Борис Стефанов“ до бл. 58..Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2020.01.23", "title": "Временно спират водата в Студентския град"}
{"url": "https://offnews.bg/obshtestvo/zahlazhdane-no-kato-za-kasna-esen-720029.html", "text": "Днес времето ще бъде като през късна есен - леко ще се захлади. Минималните температури ще са между минус 5 и 0 градуса.В София ще се събудим при минус 2 градуса, но по-късно температурата ще се повиши до 4 градуса. Най-висока ще бъде температурата в Пловдив - 8 градуса. Очаква ни слънчев, но по-хладен ден.Атмосферното налягане ще се понижи, въпреки това ще остане по-високо за месеца.", "date": "2020.01.23", "title": "Захлаждане, но като за късна есен"}
{"url": "https://offnews.bg/sviat/samolet-za-gasene-na-pozhari-se-razbi-v-avstralia-3-ma-zaginaha-720047.html", "text": "Самолет за гасене на пожари се разби в планинска местност в австралийския щат Нов Южен Уелс. Загинали са тримата членове на екипажа, съобщиха Франс прес и БТА, като се позовават на местните власти.Връзката със самолета С-130 Херкулес, който участвал в гасенето на горските пожари в района, била изгубена малко след 14.00 часа местно време (03.00 по Гринуич).Австралия се бори със серия от горски пожари още от октомври. Жертвите вече са над 25.Хиляди хора загубиха домовете си заради огъня, а още много се наложи да бъдат евакуирани.Огромни са щетите и върху биоразнообразието. ", "date": "2020.01.23", "title": "Самолет за гасене на пожари се разби в Австралия, 3-ма загинаха"}
{"url": "https://offnews.bg/obshtestvo/novo-20-patnichka-darzhi-vratata-na-avtobus-s-kolan-dokato-patuva-720055.html", "text": "Поредният абсурден случай в междуградски автобус стана повод за недоволство в социалните мрежи, съобщава Нова тв. Междуградски рейс по линията Пловдив - село Войсил вози десетки пътници с отворена врата.Случаят е от 21 яанури, когато хората - предимно работещи в областния град, са пропътували разстоянието от около 20 километра в нечовешки условия, крепейки вратата с колан.„Случаят е от вторник сутринта, когато градусите навън бяха - 5. При тръгване всичко беше нормално, но в момента, в който автобусът набра скорост, вратата се отвори. Видях, че има колан, който я придържа и така пътувах почти до Пловдив”, разказа Десислава Лилова.„Няколко пъти попитах дали вратата може да се затвори. Никой не реагира, а останалите пътници ме гледаха странно. При слизането си реших да сигнализирам на шофьора, че има проблем с вратата, но отново никой не ми обърна внимание”, допълни Лилова.От фирмата превозвач излязоха с абсурдното обяснение, че вероятно става въпрос за неосведоменост от страна на водача.", "date": "2020.01.23", "title": "Ново 20: Пътничка държи вратата на автобус с колан, докато пътува"}
{"url": "https://offnews.bg/politika/prozrachnost-bez-granitci-otnovo-klasira-balgaria-kato-naj-korumpira-720061.html", "text": "Международната неправителствена организация „Трансперънси интернешънъл“ публикува днес своя традиционен Индекс за възприятие на корупцията за 2019 г. Той класира България на 74-то място сред 180 наблюдавани държави. Индексът поставя страната ни на първо място в Европейския съюз по \"усещане за корупция\".По скалата от 0 до 100, където 0 е най-високо, а 100 - най-ниско усещане за корумпираност, България има 43 пункта.На върха на класацията с 87 пункта застават Нова Зеландия и Дания, а на дъното са Сомалия (9) и Южен Судан (12).Класацията е съставена въз основа на няколко изследвания. И тази година, както и всички предишни от 2012-а г. досега, България е с най-висок индекс на корупцията сред държавите в ЕС. В световен мащаб през 2019-а страната ни се е покачила от 77-мо на 74-то място.\"Когато сте под средната стойност на индекса (50 пункта), това означава, че има системни или дълбоки проблеми с корупцията. В последните 7 г. ние устойчиво се задържаме на това ниво. Липсва съществен напредък в борбата с корупцията\", коментира изпълнителният директор на Асоциация \"Прозрачност без граници\" Калин Славов и обобщи: \"Пациентът е в полубудна кома\".Като основни насоки за ограничаване на корупцията се посочват намаляването на \"големите пари\" в политиката и насърчаването на гражданското участие при взимането на решенията. От страните от ЕС най-близко до България в индекса са Унгария и Румъния, които в последната година претърпяха сериозни критики по отношение на борбата с корупцията и правовия ред. \"Тук трябва да отчетем, че не ние се качваме към тях, а те слизат към нас\", коментира Славов.\"И тази година няма изненада. Промяната в позицията е възможна, единствено ако бъдат направени структурни реформи в институциите, които водят до промяна в обществените отношения\", коментира политологът Огнян Минчев, председател на Управителния съвет на \"Прозрачност без граници\".Както обикновено скандинавските държави са на върха на класацията – първа е Дания, следвана от Финландия и Швеция. Швейцария заема четвъртото място.В сравнение между България и другите европейски страни се вижда не само липсата на развитие, но е налице тенденция на сериозно изоставане. Разликата е особено видима на фона на положителния тренд в държавите от Централна и Източна Европа, коментира Калин Славов.Италия и Гърция регистрират голям напредък от 2012 г. досега – и в двете държави има конкретни подобрения, включително приемане на антикорупционни закони в Италия и създаването на антикорупционни агенции и в двете държави.Повечето посткомунистически държави обаче имат проблеми с ефективното справяне с корупцията, отбелязват авторите, като дават за пример отслабването на съдебната система в Унгария, Полша и Румъния, както и скандалите с чешкия премиер. Сред държавите с най-голям напредък са и Естония, която от 2012 г. досега покачва индекса си с 10 пункта, до 74 и Чехия, която се покачва до 54 пункта. ", "date": "2020.01.23", "title": "'Прозрачност без граници' отново класира България като най-корумпирана в ЕС (допълнена)"}
{"url": "https://offnews.bg/knigi/sveti-valentin-idva-s-novata-kniga-na-dobromir-banev-720063.html", "text": "Да изкажеш чувствата си към човека, който обичаш, с изящно томче, събрало най-хубавите стихове от българската и световната лирика – тази традиция бе поставена преди 16 години от изд. „Персей“, което всяка година в навечерието на Деня на влюбените пуска по една такава книга. След антологиите „Обичам те“ и „Да те жадувам“ и автори като Яворов, Дебелянов, Вазов, Ботев, Пенчо Славейков, Дора Габе, Елисавета Багряна, Евтим Евтимов и Маргарита Петкова тази година влюбените ще изразяват любовта си с най-хубавите стихове на Добромир Банев, един от най-популярните и обичани съвременни поети.Каквото и да се случва, ние всички се нуждаем от любов. Това е чувството, което ни води напред. Любовта е закодирана в нас, макар мнозина да не вярват в това. Сега е моментът да осъзнаем, че тя е действие – глагол, който не бива да спираме да упражняваме. Важни са колкото споделените думи, толкова и споделеното мълчание. Важни са жестовете и разбирането към другия, защото има различни начини да бъдем по-малко самотни, най-сигурният от които е да подадеш ръка, да изразиш подкрепа, да покажеш вярата си.Добромир Банев не преценява аргументи „за“ и „против“ любовта. Той отдавна е доказал умението да борави със силата на поезията, за да опише тази невероятна нужда да обичаме и да бъдем обичани. Между страха от провала и смелостта да заявим любовта си, поетът недвусмислено ни извисява в осъзнаването на любовта във всичките ѝ форми и състояния, като и в най-песимистичните думи прозира оптимизмът на човека да подели с някого най-доброто от себе си.„Обичай ме бавно“ събира на едно място най-емблематичните стихотворения на Добромир Банев, както и някои съвсем нови. Те са историята на любовта, която всеки трябва да прочете. Защото именно тази история ни прави хора.Изящното издание е илюстрирано с прекрасни фотографии на Ивелина Чолакова.* * *Животът? Той е всичко онова,което се изплъзва от ръцете –безшумен вятър, шепот на трева,копринено небе, невинно цвете.С теб двамата сме само мизансцен.Телата си споделяме по право.Изглежда, полудяла си по мен.Изглежда, до уши съм хлътнал здраво.Измисляме си нежни имена.Остава любовта неназована.Сред четири годишни временаопитваме се да останем двама.Телата помнят. Думите горчат.Изплъзва се животът. Ние също.Ръцете ни умеят всеки пътеднакво да убиват и прегръщат.* * *Не са виновни птиците, не са.Виновно е небето, че обича.Животът е изпълнен с чудеса,макар да ни изглежда прозаичен.Покоят е най-сигурният бряг.Вълните му приписват просто рими.Не е виновен никой следващ сняг,че рано или късно идва зима.И с теб не носим никаква вина,че още се обичаме в далечност,която – като в книга – е еднаистория, обречена на вечност.* * *Привикваме към тъмното навън,но слънцето оставя отпечатък:отворим ли очи след тежък сън,спокойни продължаваме нататък.Достигнал най-върховния екстаз,да мога да мълча и да ме чуваш,разбирам вече смисъла и аз:щом можеш да обичаш – съществуваш.", "date": "2020.01.23", "title": "Свети Валентин идва с новата книга на Добромир Банев"}
{"url": "https://offnews.bg/ikonomika/biznesat-organizira-protest-sreshtu-naredba-n-18-720053.html", "text": "Представители на българския бизнес организират национален протест срещу спорната Наредба Н-18 на финансовото министерство. Протестът е планиран за 12 часа на 29 януари 2020 г. (сряда) на площад „Народно събрание“. Създаден е и Национален Организационен Комитет в защита на малкия и среден бизнес в България, подкрепен от Българската Асоциация на Заведенията /БАЗ/, Сдружение на Заведенията, Българската хотелиерска и ресторантьорска асоциация /БХРА/ и други представители на малкия и среден бизнес.Организаторите обявяват следните основни искания:- Отлагане влизането в сила на действието на Наредба Н-18 до изчистване на всички основни проблеми, касаещи прилагането й.- Отмяна на текстовете в Наредбата на НАП, касаещи запечатването на търговски обекти без изрично доказана вина от страна на търговеца, стопанисващ обекта.- Сформиране на работна група за обсъждане възможностите за въвеждането на диференцирана ставка на ДДС за храните и сектора на обществено хранене и развлечение, категоризирани по Закона за туризма, на 5 %, каквато е практиката в страните - членки на Европейския съюз.Досега търговците на няколко пъти се обявиха против Наредбата, защото считат, че тя създава допълнителна финансова тежест за легалния бизнес и най-вече за малките и средните предприятия.Той уточни, че в сегашния вид на Наредбата НАП има достъп дори до ноу-хау-то на фирмите, което е недопустимо.Исканията на бранша ще бъдат внесени отново в деловодствата на Министерство на финансите и Националната агенция по приходите. ", "date": "2020.01.23", "title": "Бизнесът организира протест срещу Наредба Н-18"}
{"url": "https://offnews.bg/kultura/preporachvame-vi-otkrivane-na-izlozhbata-igri-s-ochevidnostta-i-sube-719950.html", "text": "Изложбата на Цветан Кръстев \"Игри с очевидността и субективните ограничения\" се открива днес от 18.30 часа, САМСИ, бул. „Черни връх” №2.Изложбата от видео арт, oбекти, текст, инсталация и документация на пърформанси включва произведения на Цветан Кръстев, създадени от началото на 1980-те до днес. Това е първото самостоятелно негово представяне в София с куратор Павлина Младенова. Художникът гостува в САМСИ в рамките на проекта „Автобиография“ от програмата на музея за документиране на съвременно изкуство.Цветан Кръстев живее и работи във Варна, което превръща морето в основен пълнител на визуалните му идеи. „Четейки“ обкръжението, авторът абсорбира обективната истина, деконструира я на мета-ниво и я представя в работата си чрез поредица от нерационални елементи и непознати дефиниции до степен, в която смисълът се измества и възможното тълкуване става многостранно.Това е една игра на финно преформатиране на очевидността и манипулирането на нейните субективни ограничения чрез транс-ексцентрични и хумористични интерпретации. По време на тази игра се прилагат имагинерни асоциации и идиосинкретични правила. Често те отразяват усещането за провокиране и иронизиране на рамкираните ситуации от всекидневието, които биха останали незабелязани в първоначалния им контекст.Цветан Кръстев е роден през 1961 във Варна. Завършва Художествената гимназия в Казанлък през 1980. Работи в областта на концептуалното изкуство. Създава лендарт, живопис, пърформанс, инсталации, видео арт и др. Той е един от основателите на легендарния клуб „Вар(т)на“ (Варна, 1996), заедно със Веселин Димов и Владимир Иванов. Един от основателите и организаторите на Международния фестивал за късометражно кино „Карантината“ (Варна, 2014). Участвал е в множество изложби, фестивали, биеналета и форуми на съвременното изкуство в България и чужбина.Изложбата е отворена за посещения до 1 март 2020 г.", "date": "2020.01.23", "title": "Препоръчваме ви: Откриване на изложбата 'Игри с очевидността и субективните ограничения'"}
{"url": "https://offnews.bg/tenis/prirodnite-bedstvia-prodalzhavat-da-zatrudniavat-otgranizatorite-v-mel-720060.html", "text": "Тазгодишното издание на турнира от Големия шлем - Откритото първенство на Австралия определено ще бъде запомнено с природните бедствия, които продължиха и по време на надпреварата.Освен с мръсния въздух, организаторите трябваше да се справят и с кортовете в Мелбърн, които бяха с променен цвят, след като външните игрища бяха залети от дъжд и кал.Случилото се наложи ново редуциране на програмата, така че да се играят само на трите закрити корта в комплекса, както се случи в първия ден на турнира.Освен почистването на кафявите кортове, организаторите на първия турнир от Големия шлем може да имат нови проблеми с качеството на въздуха, защото се очаква той да достигне опасни нива на замърсяване отново.Междувременно след няколко дни почивка, броят на избухналите и извън контрол пожари скочи отново в югоизточната част на Австралия.Припомняме, че седмица преди началото на Australian Open Мелбърн оглави световната класация за най-мръсен въздух. Това предизвика и проблеми за тенисистите. Далила Якупович не можеше да диша свободно в своя мач от квалификациите, а вследствие от това получи и паник атака, като комбинацията доведе до отказването на тенисистката от турнира.Впоследствие куп топ играчи се оплакаха от мръсния въздух. Младата звезда Стефанос Циципас сподели, че след тренировка се почувствал много зле. Това се е случило непосредсвено след пристигането му в Мелбърн.Денис Шаповалов пък заплаши, че ще откаже да играе, ако условията продължават да не бъдат безопасни, независимо какво казват организаторите.", "date": "2020.01.23", "title": "Природните бедствия продължават да затрудняват отгранизаторите в Мелбърн"}
{"url": "https://offnews.bg/obshtestvo/zavisheno-kolichestvo-na-mangan-vav-vodata-na-pernichani-720101.html", "text": "Леко завишени стойности на манган са открити във водата от водопреносната мрежа в Перник, предаде БНР. Отклоненията са открити при извършвания контролен мониторинг, които се прави във връзка с водния режим. Завишението не е свързано със здравен риск, но не се препоръчва продължителен прием на вода за пиене, съобщават от РЗИ Перник.  „Проблемът няма пряка здравна значимост, дори и при превишаване на нормата до определена степен, но е много важен за консуматора, тъй като този показател променя цвета, мътността, мириса и вкуса на питейната вода“, обясниха от инспекцията.Пробите са взети в периода между 13 януари и днес.Манганът и неговите съединения може да постъпват в организма през храносмилателната система, дихателната система и през кожата.Рядко манганът може да предизвика интоксикации.", "date": "2020.01.23", "title": "Завишено количество на манган във водата на перничани"}
{"url": "https://offnews.bg/politika/deputatite-dadoha-hod-na-zabranata-na-chastnite-lotarii-720106.html", "text": "Парламентарната комисия по финанси даде ход на закона на Валери Симеонов, с който се забранява на частни компании да организират лотарийни игри. Точката от дневния ред бе вкарана извънредно и за около 20 минути бе приета.\"За\" гласуваха 11 депутати, а 6 - БСП и ДПС - се въздържаха.Най-важното в тези законови промени е, че лотарийните игри, без бинго и подобни, ще могат да се организират само от Държавния спортен тотализатор, каза вносителят на закона Валери Симеонов в краткото изложение на мотивите си.Според него Българският спортен тотализатор, който и сега има такава игра, успява да вземе само малка част от тази дейност и да пренасочи приходите към Министерството на спорта. Заради досега действащия закон частните оператори нямат такива задължения. Според приблизителни оценки приходите на частниците са около 600 млн. лева годишно. Редно е държавата да си вземе лотарията, както е навсякъде по света, каза Симеонов.Депутатите имаха въпроси към Комисията по хазарта, но нямаше техен представител в залата.\"Няма, то прокуратурата е там\", каза председателят на комисията Менда Стоянова.Георги Търновалийски от БСП попита дали има нужда от нотификация към Европейската комисия, тъй като предишният закон на Валери Симеонов бе забавен по този начин.Стоянова му обясни, че ако има нужда, от Министерството на финансите (МФ) ще преценят и ще бъде поискана такава, след като проектът мине на първо четене.Срещу Германия за подобен казус има стартирана европейска процедура, тъй като ЕК смята, че тъй като частни компании могат да организират хазартна дейност и да притежават и оперират казина, забраната за частни лотарии е нарушаване на правото на конкуренция.Людмила Петкова, директор на дирекция \"Данъчна политика\" в МФ, заяви, че всички хазартни фирми трябва да плащат данък от 15% върху залога. Въпросът е кой как го е контролирал, каза Петрова, с което прехвърли топката в полета на Комисията по хазарта. Не е пробелам в закона, а в прилагането му, заключи Менда Стоянова.Другите идеи на Симеонов, които бяха приети, са да се забрани организирането на хазартни игри (респ. продажбата на билети) освен в лицензирани обекти, което ще удари всички разпространители на талони, които вземат процент от приходите; освен това да се забрани продажбата на талони в обекти, намиращи се на по-малко от 300 м от учебни заведения.В становището на Българската асоциация за развлекателни и хазартни игри се казва, че одържавяването на лотариите е противоконституционно. На излизане от комисията Валери Симеонов каза убедено, че неговото предложение не нарушава Конституцията, защото не ставало въпрос за одържавяване на целия хазартен бизнес, а само на лотариите.", "date": "2020.01.23", "title": "Депутатите дадоха ход на забраната на частните лотарии"}
{"url": "https://offnews.bg/obshtestvo/pochina-deputatat-ot-vii-vns-lezhal-v-belene-petko-ogojski-720107.html", "text": "Почина депутатът от Седмото Велико народно събрание Петко Огойски, съобщиха от БЗНС. Напусна ни нашият съидейник и член на БЗНС Петко Огойски. Ревностен последовател на БЗНС, той остана верен на идеите на съюза до последния си дъх\", се казва в разпространеното съобщение до медиите.Петко Огойски е роден в село Огоя, на 1 ноември 1929 г. в местността Войкин дол. Произхожда от огойския род „Заяците“. Учи в родното си село, след което завършва гимназия в София.През 1950 г. е осъден на 5 години затвор за „вражески стихове и заговорническа дейност“ която присъда изтърпява в затвори и в концлагера Белене. След освобождаването му е приет в Историко-филологическия факултет на Софийски университет. Следването му е прекъснато от нова присъда през 1962 г.Депутат от квотата на БЗНС „Никола Петков“ в VII ВНС. Бил е главен редактор на в-к „Земеделско знаме“. Член на Съюза на българските писатели, на Съюза на българските журналисти, на Българското историческо дружество и на Съюза на краеведите в България.Петко Огойски е един от хората, които описаха страданията по време на комунистическия режим. До сетния си час работеше върху нови текстове и създаде безброй статии, разкази и стихове. Най-известните от тях са: \"Записки за българските страдания“, кн. 1,2,3. ; „Българска кръв“, изд. 1971 (стихотворения), „Шепа земя“, изд. 1971 (стихове и разкази)Поклонението ще бъде на 24 януари, от 11ч., в църквата на кв. \"Чепинци\".Бог да го прости и светла да е паметта му! ", "date": "2020.01.23", "title": "Почина депутатът от VII ВНС, лежал в Белене, Петко Огойски"}
{"url": "https://offnews.bg/temida/sadat-reshava-dali-da-zadarzhi-v-aresta-valiumnia-iznasilvach-720028.html", "text": "Днес Софийският градски съд ще реши дали да промени мярката за неотклонение , добил известност като Валиумния изнасилвач, който в момента е в ареста.Йохан-Фредерик Стелингверф преди дни получи обвинение за изнасилването на млада жена.Прокуратурата поиска мярка за неотклонение задържане под стража заради бруталното изнасилване на втора жертва в България - този път става дума за унгарка, а случаят е от 23 октомври. Жената е била е разпитана пред съдия.Първата негова жертва у нас е 32-годишна българка, която разказа потресаващи подробности за изнасилването си, довело до операция и дълъг престой в болница.", "date": "2020.01.23", "title": "Съдът решава дали да задържи в ареста Валиумния изнасилвач"}
{"url": "https://offnews.bg/obshtestvo/ombudsmanat-naredbata-za-parnoto-ne-garantira-spravedlivi-smetki-720057.html", "text": "Проектът за наредбата за топлоснабдяването, предложен от министерството на енергетиката, не отговаря на очакванията за справедливо заплащане на реално използваното парно, пише омбудсманът Диана Ковачева до министър Теменужка Петкова.Нормативният акт, посочва омбудсманът, не съдържа нови предложения как се формира дяловото разпределение на топлинна енергия в сгради-етажна собственост. По тази причина новата \"стара\" наредба не дава на гражданите дълго търсената и очаквана справедливост, а именно фактуриране на консумираното количество топлинна енергия, въз основа на действителното потребление най-малко веднъж годишно.Този принцип е залегнал в Закона за енергетиката. Омбудсманът смята и че не е намерен и балансът между икономическите интереси на участващите в процеса страни и гарантиране правото на потребителите да плащат за реално ползвана услуга.Ковачева припомня аргументите на Върховния административен съд (ВАС), който на първа инстанция отмени разпоредби в действащата наредба за топлоснабдяването. Аргументите на съда, свързани с нарушения на административните правила при изработване на нормативни документи и при определяне на формулата за сградна инсталация, \"важат с пълна сила и за новата наредба\", категорична е Диана Ковачева.В мотивите към проекта липсва описание на очакваните финансови резултати, както и анализ за съответствие с правото на ЕС (Директивата за енергийна ефективност). Освен това във формулата за сградна инсталация не са отчетени всички параметри, относими към количеството топлинна енергия, отдадена от сградната инсталация. Представена по този начин, новата \"стара\" наредба не решава проблемите на хората и не представя нова концепция за по-справедливо заплащане на услугата „топло“, смята общественият защитник.", "date": "2020.01.23", "title": "Омбудсманът: Наредбата за парното не гарантира справедливи сметки"}
{"url": "https://offnews.bg/tenis/nik-kirios-prodalzhava-napred-v-melbarn-i-nameri-vreme-da-imitira-rafa-720096.html", "text": "Представителят на домакините Ник Кирьос се класира за третия кръг на турнира от Големия шлем - Откритото първенство на Австралия. Атрактивният тенисист победи Жил Симон с 6:2, 6:4, 4:6, 7:5.Основен акцент от срещата обаче беше комична ситуация, след като в края на втория сет Кирьос си позволи да имитира световния номер 1 Рафаел Надал. В дадения момент съдията на стола даде предупреждение на австралиеца за просрочване на времето за изпълнение на начален удар.Ник реагира иронично показвайки някои от типичните ритуали, които прави преди сервис Матадора, с което разсмя дори съдията на стола.Иначе Кирьос вече очаква следващия си съперник, който ще стане известен от двубоя между Карен Хачанов и Микаел Имер.Давид Гофен пък имаше сериозни проблеми. Той надделя над Пиер-Юг Ербер, след като водеше с 2:0 сета, но му се наложи да играе цели пет, за да стигне до успеха с 6:1, 6:4, 4:6, 1:6, 6:3.Така в следващия кръг на Australian Open белгиецът ще се изправи срещу Андрей Рубльов, който няма загуба от началото на сезона.", "date": "2020.01.23", "title": "Ник Кирьос продължава напред в Мелбърн и намери време да имитира Рафаел Надал (видео)"}
{"url": "https://offnews.bg/112/katastrofa-na-slivnitca-i-opalchenska-ima-zaginal-720104.html", "text": "Катастрофа е станала днес на кръстовището на булевардите \"Сливница\" и \"Опълченска\", съобщи Нова телевизия. Автомобил се е забил в стълб, като по първоначална информация е починал единият пътник в колата.На мястото има екип на \"Пътна полиция\". Уточняват се причините за инцидента. ", "date": "2020.01.23", "title": "Катастрофа на 'Сливница' и 'Опълченска', има загинал"}
{"url": "https://offnews.bg/analizi-i-komentari/iznenada-v-novia-zakon-lotariata-se-oblaga-po-sashtia-nachin-kato-v-s-720103.html", "text": "Една голяма изненада се вижда при по-внимателно четене на предложения от финансовия министър Владислав Горанов .С него се предвижда държавната такса да се плаща единствено върху  печалбата или по-точно казано върху \"разликата между стойността на направените залози и изплатените печалби за всяка игра\".Досегашният закон предвиждаше две хипотези за заплащане на държавна такса - 15% върху оборота или 20% върху печалбата.Аргументът, с който почна атаката срещу Националната лотария, беше, че досега тя неправилно е плащала по-ниския данък - 20% върху печалбата, вместо 15% върху оборота, както е плащал Българският спортен тотализатор.Тезата на братя Найденови, които са съдружници в редица бизнеси с мажоритарния собственик на Националната лотария Васил Божков, но са във война с него за собствеността на Efbet, беше че Божков неправилно се е възползвал от хипотеза, която е предвидена за съвсем друг тип игри. Тези твърдения станаха и повода за проверките на прокуратурата в сферата на хазарта.С мотивите към новия си законопроект обаче Владислав Горанов компроментира тази теза. Ето какво пише на :И след това дълго обяснение защо Националната лотария не може да бъде обвинена за начина, по който досега е изчислявала държавната си такса, Горанов наистина прави ясно разграничение между двата типа игри и уеднаквява начина, по който да се изчислява таксата.И тук е изненадата - уеднакняването не е в посока плащане на по-тежката такса върху оборота, а към по-леката - върху печалбата (). Така, ако проектът на Валери Симеонов само държавният тотализатор да има право да организира лотарии влезе в сила, Българският спортен тотализатор ще плаща на държавата по-малко, отколкото досега.В проекта на Горанов наистина е предвидено увеличаване на ставката от 20 на 25%. Но това като крайна сума е много по-малко от 15% върху оборота.", "date": "2020.01.23", "title": "Изненада: В новия закон лотарията се облага по същия начин като в стария, а тотото ще плаща по-малко, отколкото досега"}
{"url": "https://offnews.bg/tenis/nadal-specheli-bitkata-na-levicharite-v-melbarn-720109.html", "text": "Световният номер 1 в мъжкия тенис Рафаел Надал спечели дуела на левичарите и се класира за третия кръг на турнира от Големия шлем - Откритото първенство на Австралия, след като се наложи над Федерико Делбонис с 6:3, 7:6 (4), 6:1.Матадора демонстрира страхотна форма и впечатли със сервис, който му помогна да не се изправи пред нито един брейкбол.В първия сет Надал стигна до пробив за 3:1 над аржентинеца, като това бе повече от достатъчно за Рафа да поведе в резултата.Втората част бе малко по-оспорвана, като още в първия гейм испанецът достигна до три точки за пробив, но Делбонис успя да ги неутрализира. Така се стигна до тайбрек, където един минипробив бе достатъчен за Рафа, за да спечели и тази част.В третия сет №1 Надал стигна почти с лекота до два пробива за 3:1 и 5:1 и заслужено се поздрави с успеха в срещата.В третия кръг Матадора ще играе с Пабло Кареньо Буста, котйо отстрани квалификанта Петър Гойовчик след 6:4, 6:1, 1:6, 6:4.\"Винаги е специално да играя тук. Това беше първият ми мач във вечерната сесия тази година. Условията за игра са различни с тези през деня. Беше труден мач, въпреки резултата. Радвам се, че продължавам напред\", каза Надал.", "date": "2020.01.23", "title": "Надал спечели битката на левичарите в Мелбърн"}
{"url": "https://offnews.bg/obshtestvo/1-233-046-leva-sa-dareni-chrez-platforamata-dms-prez-2019-godina-720065.html", "text": "С 43% са се увеличили през миналата година онлайн даренията за каузи в дарителската платформа DMS, администрирана от БДФ и фондация BCause. Запазва се тенденцията от 2018 г. все повече хора да даряват по 2 или 5 лв. всеки месец чрез телефонните си сметки. През 2019 г. броят на SMS абонаментите от 5 лв. е скочил с 28%, а този на абонаментите от 2 лв. – с 5%.Общо 264 каузи на хора и организации са набирали средства чрез DMS през миналата година. С помощта на хиляди дарители те са получили общо 1 233 046 лв. Близо половината (49%) от тях са дошли чрез еднократни SMS-и, 34% - чрез месечни абонаменти, а останалите - чрез онлайн дарения. През 2019 г. събраните дарителски средства са с 13% повече спрямо предходната година.С цели 91% са скочили онлайн даренията през последните два месеца на 2019 г. в сравнение със същия период от предходната година. През ноември и декември м.г. за каузите в дарителската платформа са постъпили 36 000 лв. повече, отколкото през същите месеци на 2018 г. Основна заслуга за това има обновеният интернет сайт на DMS. Той гарантира по-голяма сигурност и пълна прозрачност на дейността на платформата чрез подробни месечни и годишни отчети.DMS предлага четири механизма за бързо, удобно и надеждно набиране на средства: еднократни или абонаментни SMS-и на кратък номер 17 777, чрез онлайн дарения през интернет системата ePay.bg и виртуален POS терминал на Обединена българска банка. В информационната кампания за популяризирането на тези дарителски механизми, която завърши преди дни, хиляди столичани и гости на София видяха оранжевата врата с логото на DMS и мотото „Отвори врата за доброто. Влез, стани дарител!“ на различни места в града. Тя гостува в Бизнес парк София, Paradise Center, The Mall и ОББ Милениум център.Част от кампанията беше Предизвикателството на DMS в социалните мрежи. В него известни личности от различни сфери подкрепиха благотворителността чрез личния си пример. Сред тях са радиоводещите Драгомир Симеонов и Митко Павлов, Красимира Хаджииванова от „Майко Мила“, Део и съпругата му Мариана, пианистката и композитор Мария Каракушева, Кирил Николов - Дизела, артистите Лорина Камбурова, Орлин Павлов и Весела Бабинова.За последните 13 години чрез платформата DMS са събрани над 10,5 млн. лв. за 1186 различни кампании. В момента на интернет адрес dmsbg.com очакват подкрепа 59 каузи за лечение на хора и 122 инициативи на неправителствени организации.", "date": "2020.01.23", "title": "1 233 046 лева са дарени чрез платфорамата DMS през 2019 година"}
{"url": "https://offnews.bg/obshtestvo/borisov-ako-se-stigne-do-glasuvane-na-promenite-v-zakona-za-hazarta-720056.html", "text": "Министър-председателят Бойко Борисов обяви, че е възложил на министъра на финансите Владислав Горанов и на председателя на бюджетната комисия в парламента Менда Стоянова, ако се стигне до гласуване на промените в Закона за хазарта, да изразят позицията на ГЕРБ, която е в подкрепа на закона. Това стана по време на заседанието на Министерския съвет днес. \"Ние можем да подкрепим, изрично трябва да бъде вписано, че не може да се отдава на концесия, да се аутсорсва и преотдава и трябва да бъде в забранителния списък за приватизация, да е сигурно, че абсолютно никой друг, освен държавата, няма да се занимава с тази дейност\", коментира Борисов.Премиерът заяви, че внушението е, че трябва едва ли не да се вкарат други играчи в този бизнес и добави, че \"никой на никого няма да взима фирмата\". Тази дейност е лицензионна и ако някой не си е платил таксите, ще му се отнеме лицензът, заяви той. \"За каква национализация и одържавяване става въпрос? Ако е вярно това, значи не са платени стотици милиона лева такса от различни дружества. Дали е виновна Комисията и дали хора оттам ще бъдат осъдени? Ще видим. В момента всички работят на пълни обороти. Бизнесът трябва да бъде не проверяван и да не плаща данъци ли? Той се обвърза и със Закона за хазарта, който отдавна искаме да променим\", допълни премиерът. Според министър-председателя, ако досегашните твърдения, че частните хазартни оператори не са плащали на държавата уредените по закон такси за дейността си, са верни, то те трябва да бъдат наказани с отнемане на лиценз за дейността им, но това в никакъв случай не би означавало национализация.ФК ЛевскиСъздава се много грешно впечатление с умисъл, или не, или от незнание, но в публичното пространство вървят странни заключения. На моето бюро има доклад от Агенцията за държавен и финансов контрол или още казано - Държавна финансова инспекция, адресиран до финансовия министър и главния прокурор. Този доклад от много страници, за който те си носят отговорност, това е официалният доклад, и касае разликите в плащане на такси за стотици милиони. Има много фирми, но тъй като вече прокуратурата е иззела, направили са изземвания вчера, няма да коментирам фирмите като имена, обясни Борисов.\"Къде е свързан ПФК \"Левски\"? Имало го е преди мен, и след мен, и преди, и след Божков. И винаги ще го има.Министър-председателят изрази недоумение, че евентуалните неплатени такси към държавата от частните лотарии могат да се свържат с проблеми за функционирането на футболния отбор \"Левски\".Борисов пояни, че никъде в доклада не пише за ПФК \"Левски\" и че не разбира връзката с това да не си платил такси.Премиерът каза, че за утре има насрочена среща с привърженици на сините, на която ще им предостави да прочетат доклада и допълни, че очаква и резултати след проверката на прокуратурата в хазартния сектор.\"Аз съм левскар и то болен левскар\", допълни Борисов.Ако този доклад е верен, ще имат проблем много хора. Ако не е, няма от какво да се безпокоят. Ние сме изпълнили нашето задължение да изпратим, да се провери и да се констатира и това го правим в много фирми, в много компании и места. Сега е дошло времето на проверката тук, добави Бойко Борисов.", "date": "2020.01.23", "title": "Борисов: Ако се стигне до гласуване на промените в Закона за хазарта, ние ще го подкрепим"}
{"url": "https://offnews.bg/politika/obiasneniata-na-petia-avramova-pri-kakvi-niva-na-vodata-e-remontiran-i-720123.html", "text": "Проектът за рехабилитация на язовир „Студена“ е изготвен така, че строително-монтажните дейности да се извършват при непрекъсната експлоатация на язовира. Строително-монтажните работи по водния откос са изпълнени от водолази и са приключили през 2018 г. За изпълнението на ремонта на водния откос вода от язовира не е изпускана принудително.Това се посочва в писмен отговор на министъра на регионалното развитие и благоустройството Петя Аврамова на депутатски въпрос.Отговорът на Аврамова беше разпространен от пресцентъра на МРРБ - вероятно, за да опровергае съмненията, че \"Студена\" е източен, за да бъде ремонтиран не по най-скъпата технология, както е по проект, а на сухо - което е много по-евтино.С извършването на рехабилитацията се продължава експлоатационният живот и сигурността на язовира, подчертава министърът. \"Рехабилитацията на яз. „Студена“ се изпълнява по сключения на 08.09.2016 г. договор за строително-монтажни работи с международния консорциум „S.C. HIDROCONSTRUCTIA S.A. – HBM Kft – CARPI Association”, срокът по който е 28.02.2020 г. Изпълнението на строително-монтажните работи е над 80 %, като ремонтът на стената е извършен. Предстои завършване на дейностите по водовземната кула.\"", "date": "2020.01.23", "title": "Обясненията на Петя Аврамова при какви нива на водата е ремонтиран язовир Студена"}
{"url": "https://offnews.bg/politika/vdiganeto-na-vazrastta-za-armiata-se-spana-v-kpkonpi-720108.html", "text": "Комисията против корупцията и за отнемане на незаконно придобитото имущество (КПКОНПИ) отказа да съгласува предложени от военното министерство промени в Закона за отбраната и въоръжените сили заради заложен в тях корупционен риск. Поправките, предложени от екипа на министър Красимир Каракачанов, целяха да прекратят хроничния недостиг на хора за армията.С измененията се вдига възрастта за влизане във войската и се увеличава с три години възрастта за пенсиониране. А пенсионерите ще могат да останат в армията за още три години, но след разрешение на минисъра. Според КПКОНПИ това може да доведе до корупционни практики.\"В мотивите към законопроекта са посочени критерии, при които може да се пристъпи към увеличаване на пределната възраст за отделни военнослужещи в тази хипотеза, но те отсъстват в самата разпоредба. Липсват ясно разписани критерии /професионална квалификация, компетентност и др./, освен общо посоченото изискване „в интерес на службата“, относно начина на определяне и подбор на лицата, по отношение на които се предоставя възможност за удължаване на пределната възраст за военна служба. Така се създават условия за субективизъм при вземане на решения за определянето на военнослужещите, които да се ползват от възможността да продължат да заемат длъжността си, въпреки упражненото право на пенсия\", са написали в писмото си от антикорупционната комисия.По останалите пунктове от проекта хората на бившия главен прокурор Сотир Цацаров нямат възражения.", "date": "2020.01.23", "title": "Вдигането на възрастта за армията се спъна в КПКОНПИ"}
{"url": "https://offnews.bg/volejbol/volejbolistkite-na-maritca-postignaha-senzatcionna-pobeda-v-moskva-720127.html", "text": "Марица (Пловдив) постигна първата в историята си победа като гост в груповата фаза на Шампионската лига, при това не над кого да е, а над най-титулувания отбор в Европа – Динамо (Москва). Момичетата на Иван Петков изиграха превъзходен мач в Дворец спорта Динамо и се наложиха над именития руски гранд с 3:1 (25:23, 18:25, 25:23, 25:17). С този свой успех българският шампион запази своите шансове за класиране напред към четвъртфиналите, като пътят към тях минава през победи и в оставащите им два мача в Група Е.След равностойно начало Марица успя да поведе с 13:10, но след 17:14, благодарение на няколко непредизвикани грешки, допусна обрат до 17:19. По време на тази серия Иван Петков използва и двете си прекъсвания, което в крайна сметка даде резултат. Марица изравни при 19:19, с отлична тройна блокада поведе с 23:22. Бомбен удар на Александра Миланова донесе геймбол при 24:22, а елегантна атака на Кремена Каменова довърши гейма при 25:23 за Марица. Във втория гейм домакините натиснаха със сервис и атака. В същото време се позагуби остротата на тези елементи в играта на българския тим. Динамо бързо поведе с три точки аванс. Марица успя да догони противника в резултата за момент при 7:7, но след това руските шампионки отново наложиха превес и стигнаха до убедителното 25:18, оформено с ас на Яна Манзюк.В изключително оспорвания трети гейм Марица върна резултатността на атаката си и поддържаше контрол върху резултата през по-голямата част. Все пак на два пъти в гейма Динамо успя да поведе, втория път със застрашителното 22:19. Последва серия от точки за пловдивчанки, при която Силвия Андреева влезе от ъгъла и силно затрудни противника със своите сервиси, а Дженифър Крос се зае с довършителните работи край мрежата. Със страхотна блокада канадката донесе геймбол при 24:22, а секунди по-късно заби през центъра за победното 25:23. Пловдивчанки продължиха с великолепната си игра и през четвъртата част и наложиха пълно превъзходство на терена. Дръпнаха с голяма разлика, а Каменова с чудесна блокада оформи победното 25:17.За най-полезен състезател на мача (MVP) бе обявена разпределителката на Марица Лора Китипова. Огромен принос за успеха имаше и феноменалната игра в защита на Жана Тодорова. Топреализатор на срещата стана Даря Столярова с 19 точки за Динамо. Александра Миланова бе най-резултатна за победителките с 18 точки, следвана от Кремена Каменова със 17. При официалния си дебют за Марица пък Христина Вучкова впечатли с пет точкови блокади.Марица продължава да е на последното четвърто място във временното класиране с една победа и четири точки от четири изиграни мача. Първи е френският РК Кан (Кан) с три победи и девет точки. Следват руските Динамо и Уралочка-НТМК (Екатеринбург) с по две победи и съответно шест и пет точки.Марица приключи с гостуванията си в групата. До края на груповата фаза Жълто-сините имат да изиграят още два мача у дома в зала Колодрума – на 5 и 18 февруари от 18:30 б.в. съответно срещу Кан и Уралочка.", "date": "2020.01.23", "title": "Волейболистките на Марица постигнаха сензационна победа в Москва"}
{"url": "https://offnews.bg/obshtestvo/zhitelite-na-hitrino-ochakvat-po-visoki-prisadi-za-mashinistite-ot-vla-720059.html", "text": "Силно занижени са присъдите на двамата машинисти - Димитър Михнев, осъден на 15 г. затвор, и на помощника му Радослав Петков, получил 10 г., от влака-убиец в Хитрино. Очакваме от втората инстанция да завиши наказанието на всеки от тях, каза адвокатът на пострадалите от експлозията Николай Димитров пред БНТ.Заведените 30 дела за близо 6 млн. лв. от  ще бъдат възобновени, едва след като влезе в сила присъда по наказателното дело. Исковете са комплексни и са заведени към структурите на , обясни той.Хората очакват от фирмата да изпълни задълженията си, да им заплати за нанесените щети и лично от ръководството на фирмата да поднесат своите извинения.\"Това, което се случи тук, е страшно. И вместо тази фирма да губи ресурс в безсмислени дела, да си понесе отговорността\", бе категоричен адвокат Димитров.Клиентите му очакват още държавата да се задейства, за да не изтече давността. Остават още 2 г., докато се случи това. \"Да си заведе искове за това, което е нанесено като вреди на инфраструктурата. Аз не желая като данъкоплатец аз да плащам за това, което фирмата е направила тук. Поне 5 млн. лв. са вредите, които държавата е понесла\", допълни защитникът.\"Присъдата е малка. Хората не са доволни, не сме доволни и ние, които бяхме на терена не само на самото бедствие, а и 3 г. след това. Материалните щети са за милиони. Няма как да се върнат пострадалите, но мисля, че присъдата трябва да бъде по-жестока, за да не се случват такива неща в България\", каза Неджет Мурад, жител на Хитрино.Той твърди, че влаковете продължават да минават на висока скорост, без да се съобразяват със страха нанаселението.", "date": "2020.01.23", "title": "Жителите на Хитрино очакват по-високи присъди за машинистите от влака-убиец"}
{"url": "https://offnews.bg/zdrave/d-r-stojcho-katcarov-horata-sa-prinudeni-da-vlizat-v-bolnitca-za-da-720105.html", "text": "Коалиция от пациентски организации връчи днес приз \"Добра болница\" на три лечебни заведения - СБАЛ \"Полимед\", СБАЛАГ \"Майчин дом\" и МБАЛ \"Уни Хоспитал\". Това са болниците, които са покрили всичките 10 критерия, посочени от организаторите за публичност на информацията свързана с дейността им. Д-р Стойчо Кацаров от Център за защита на правата в здравеопазването е един от учредителите на наградите.Д-р Кацаров, приза спечелиха две частни болници и една държавна. Какви бяха шансовете за по-солидно присъствие на държавните болници? Равнопоставени ли са?Да. Всичко зависи от тях. Нашите усилия бяха насочени към това да подберем критерии, които смятаме, че са важни. Те са лесно изпълними за всяка болница, без значение дали е частна или държавна. Свързани са основно с това лечебните заведения да публикуват в сайта си информация за своята дейност, която пациентите да могат да видят. Например да публикуват документа за информирано съгласие, който се подписва при тях, информация за лекарите, които работят там, за цените, които пациентът трябва да плати, ако се лекува при тях. Ето такъв тип неща.Не ви ли се струва, че частните болници са по-заинтересувани от това да популяризират дейността си, по всякакъв възможен начин да улесняват пациента с информация? Въпрос на интерес е. Когато си заложил своите пари в тая инициатива, си много по-мотивиран тя да оцелее, защото ще загубиш, ако тя фалира. Ако държавната болница загуби, загубите се отнасят към всички данъкоплатци. Ако частната болница фалира, загубите са за сметка на нейния собственик. Затова мотивацията обикновено при тях - да подобрят работата си, да привлекат повече хора - е по-голяма. Интересът им го диктува.И държавната болница може да проявява активност, ако мениджър ѝ го диктува, но го няма тоя тласък, който му дава собствеността. Така че е съвсем естествено. Моето мнение е, че здравноосигурителната ни система не се интересува от това каква е собствеността на болниците. В този смисъл аз смятам, че най-позитивно за нашата здравна система ще е, ако всички болници са частни. Няма нужда да има държавни и общински болници. Всички могат да бъдат приватизирани, това е залог, че ще се управляват по-добре, защото всички ще имат интереса на заложените собствени пари и ако фалират, това ще е за тяхна сметка и обществото няма да страда.Няма да се налага министърът на здравеопазването да търси хематолог за Бургас, невролог за Видин или реаниматор за Педиатрията. Оставяш ги на пазара и следиш само дали е честна конкуренцията между тях. Ще получиш много по-високо качество на медицинските услуги, включително и на по-ниска цена.Вероятно ще се редуцира и броят на болниците?Най-вероятно пазарът ще ги редуцира. Броят на болниците зависи от правилата. Когато ти си написал в правилата, че 90% от болестите се лекуват само в болница и не могат да се лекуват в извънболнична помощ, естествено, че броят на болните ще е голям.Първоизточникът са лошо написаните правила. Те принуждават хората да търсят болнична помощ, защото правилата не позволяват същото заболяване да се лекува амбулаторно. Втората причина - когато не финансираш достатъчно скъпите изследвания като скенер и ЯМР в извънболничната помощ, или скъпите лекарства, ти принуждаваш тия бедни хора да влязат в болница, за да не платят за изследвания. Иначе ще трябва да дадат 300 лв. ядрено-магнитен резонанс например. А в болницата ще минат по клинична пътека и ще им го направят без да плащат.Тоест ти си стимулирал потреблението на болнична медицинска помощ и в отговор на това потребление възникват нови и нови болници. Затова първопричината са правилата. Питаме защо са толкова много болниците – ами защото такива са правилата. Променете правилата и ще видите, че половината болници ще престанат да бъдат болници и ще станат медицински центрове или въобще ще престанат да съществуват.Това ли бяха единствените три болници, които покриха всички критерии?Да. Тези покриха изцяло критериите, 5 звезди.Някое друго здравно заведение не се ли доближи?Има други, които са се доближили, но само тези три отговарят на всички критерии.Кой от критериите се оказва най-проблемен?Никой не е проблемен. Лечебното заведение публикува информация. Критериите са дали информацията за това лечебно заведение е публикувана. Всяка болница може да го направи. Това показва доколко са ангажирани с проблемите на своите пациенти, доколко са отворени към тях.Има ли разминаване между преценката на пациентите и болниците, които са отличени? Защото и пациентите имат право да гласуват в сайта ви.Твърде малко са все още гласуванията на пациентите, за да се направи обобщена преценка. Може би след една година ще можем да кажем дали има. Възможно е да има. Защото техните критерии са различни.Дали не подраниха тия награди, като че ли сайтът не можа да набере инерция?Достатъчно време имаше. Догодина пак ще ги поканим, ако има още покрили критерии, ще връчим нови награди. Тези отличия са за тази година.Нямам представа защо е слаба активността, може би от мързел, което също не е добър показател. Вижте как са реагирали тези три болници – видели са сайта, прочели критериите и са тук. Това са ангажирани хора. Държат си на имиджа и се стараят всяка възможност да бъде използвана.", "date": "2020.01.23", "title": "Д-р Стойчо Кацаров: Хората са принудени да влизат в болница, за да не плащат 300 лв. за ЯМР"}
