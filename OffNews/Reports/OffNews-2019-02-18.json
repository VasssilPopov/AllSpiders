{"url": "https://offnews.bg/analizi-i-komentari/tuk-kadeto-zhiveia-697895.html", "text": "Тук, където живея, има 139 вида патриоти. Защото има 139 националности. На територия, около два пъти по-голяма от Софийското поле. Близо 48 % от населението на държавата към момента са хора, които не са родени тук.Всеки път, когато изляза, виждам тези 139 вида патриоти, струпани в различни конфигурации, как си пият бирата и виното, слушат си музиката и си говорят оживено. На английски, френски, немски, люксембургски, португалски, чешки, полски, хърватски, турски, руски, суахили ... И никой не се свива, като чуе различната реч. Никой не се свива, като види различния цвят.Министър-председателят ни е гей. Откъде знам ли? Ами цялата държава го знаеше, когато гласува за него през 2013-та. Той встъпи в длъжност, след това сключи брак с дългогодишния си партньор. От това данъците не се покачиха. Нито цените. Икономиката не се срина. Не се качихме нагоре в индекса на корупцията. Не слязохме надолу в индекса за свободата на словото. Изобщо, business as usual. Затова на последните избори го преизбраха.Тук е мястото, където се прибирам спокойно в 11 вечерта сама. Покрай гарата. В къса пола и високи токчета. Където криминалната хроника не е в централните новини, а само на сайта на местната полиция. И съдържа (о, ужас!) кратък разказ за това как снощи прибрали трима пияници, които се сбили в кръчма. Това е най-значимата криминална новина в държавата.Тук е мястото, където расте детето ми. От трети клас пътува самичко до училище и обратно. Когато миналата година поиска да пътува с влака, аз първо се опитах да го спра. То не разбра защо. А аз разбрах, че не бива да го натоварвам с моите страхове. Три месеца след началото на учебната година отидох на родителска среща. И открих, че две от учителките му са цветнокожи. Като се прибрах, го попитах защо не ми е казало. А то отговори, „Ами не знаех, че е важно.“ И така ми помогна да разбера, че повредата не е в неговия телевизор, а в моя.Онзи ден излязох с българи, които прекараха цялата вечер да коментират „мангалите“ и „чернилките“ тук. Да допълня, бяхме на индийски ресторант, така че „мангалите“ им сервираха сготвената от тях храна. Чак ми домъчня. Колко ли трябва да си малък, за да смяташ цвета си за свое основно постижение?Тук може и да има някой патрЕот, който вечер се пени в селската кръчма на халба бира и си спомня, че тая държава е загубила 25% от територията си в полза на съседните държави. Че е била окупирана от една от тях, културно доминирана от другата, че в третата има регион, носещ нейното име. Но тук и сега (защото именно тук и сега е важно), всяка сутрин 118 хиляди граждани на същите тези три големи и страшни съседки се отправят насам да припечелят хляба си. Защото ... няма значение защо, най-важното е, че тук няма патрЕоти. Срам, срам и позор.", "date": "2019.02.18", "title": "Тук, където живея"}
{"url": "https://offnews.bg/futbol/stoichkov-predstavia-avtobiografiata-si-v-pleven-697870.html", "text": "Легендата на българския футбол Христо Стоичков ще уважи честването на 100-годишнината от създаването на организиран футбол в Плевен. Това разкри Пламен Гетов, който лично е отправил поканата към Камата.\"Стоичков има много топли спомени от Плевен. В нашия град реално изгря звездата му, когато го избраха за най-добър футболист в турнира на талантите от \"В\" група.Тогава играеше още за Хеброс. Също в Плевен с екипа на ЦСКА спечели и Суперкупа на България. Приятелите му в града са много и публиката го обича. Ще му го докажем.Разбрах, че ще е в България през юли и има много заявки да представи официалната си биография в различни градове. Надявам се сред тях да попадне и Плевен. Така ще съчетаем две събития - мача по случай 100-годишнината и среща с тези негови фенове, които искат да получат нашумялата му книга с личен негов автограф и снимка.Определено присъствието на най-популярния българин по света безспорно ще даде блясък на честването и вече започнах да действам за това нещата да се случат\", сподели Гетов.", "date": "2019.02.18", "title": "Стоичков представя автобиографията си в Плевен"}
{"url": "https://offnews.bg/politika/parvata-prognoza-na-evroparlamenta-7-evrodeputati-za-gerb-6-za-bsp-697862.html", "text": "Европейският парламент публикува първата серия от прогнози за това как ще изглежда следващата пленарна зала - на базата на данни от национални проучвания на обществено мнение, събрани преди февруари 2019 г. Данните се базират на анкети, проведени от агенции за проучвания на общественото мнение в държавите членки и обобщени от компанията \"Kantar public\" от името на Европейския парламент.За България данните са взети от проучвания на \"Маркет линкс\" и \"Афис\".Данните на двете агенции са осреднени и така се получава следната прогноза:ГЕРБ - 34.8%, а БСП - 33.1%, ДПС - 10.4% ,\"Обединени патриоти\" - 8%, \"Демократична България\" - 3.8%, Реформаторски блок - 2.3%, \"Воля\" - 1.7%.Преизчислени в депутатски места прогнозните резултати изглеждат така: 7 места в Европарламента за ГЕРБ, 6 - за БСП, 2 - за ДПС, 1 - за \"Обединени патриоти\", 1 - за \"Демократична България\".Прогнозата по европейски политически семейства:Ето на какви данни е разчитала компанията \"Kantar public\", за да състави прогнозата си за България:На основата на предпочитанията за гласуване във всички страни членки в момента може да се прогнозира, че разпределението на местата в Европейския парламент след Брекзит ще отразява по-разпокъсан политически пейзаж от всякога. Следващият ЕП ще има по-малкo евродепутати (705) от сегашния Парламент (751).Европарламентът ще публикува актуализирани прогнози всеки две седмици до края на април и всяка седмица през май месец до вечерта на самите избори. ", "date": "2019.02.18", "title": "Първата прогноза на Европарламента: 7 евродепутати за ГЕРБ, 6 - за БСП, 1 - за Демократична България"}
{"url": "https://offnews.bg/medii/kabelnite-operatori-shte-plashtat-otchislenia-na-filmautor-697867.html", "text": "Авторите и продуцентите на филми вероятно скоро ще получават възнаграждения от кабелните оператори, съобщиха от дружеството за колективно управление на авторски права \"Филмаутор\".Преговорите между дружеството и БАККО (Българската асоциация на кабелните и комуникационните оператори) започнаха в Министерството на културата.\"България е единствената страна в ЕС, в която кабелни и комуникационни оператори не плащат авторски права за аудиовизуални произведения\", посочват от \"Филмаутор\".Дружеството представлява 1500 режисьори, сценаристи, оператори, художник-постановчици, аниматори и продуценти на аудиовизуални произведения.Оттам припомнят, че според международните актове, европейското законодателство и българският Закон за авторското право и сродните му права, авторите и продуцентите на аудиовизуални произведения имат право да получават възнаграждение от препредаване на техните творби в България. Средствата се изплащат на организации за колективно управление на права, които от своя страна ги разпределят към правоносителите. Тази практика не се прилага у нас, въпреки че обемът на общите приходи от абонати на платена телевизия за 2017 г. възлиза на 219 млн. лева.“Имаме разбирането, че за труда на авторите трябва да се плаща. Трудностите идват от нееднаквата оценка на двете страни. Готови сме за преговори и се надяваме да постигнем баланс между очакванията на авторите и реалните възможности на пазара, тъй като именно този баланс ще гарантира дългосрочните ни отношения”, коментира Галя Маринова, председател на УС на БАККО.“Смисълът на плащането на авторски възнаграждения е да бъдат създавани възможности за нови творчески произведения. Богатството на съдържание е в основата на бизнес-модела на кабелните оператори”, заяви на свой ред Виктор Божинов, режисьор, продуцент и председател на УС на \"Филмаутор\".", "date": "2019.02.18", "title": "Кабелните оператори ще плащат отчисления на Филмаутор"}
{"url": "https://offnews.bg/politika/gerb-vnese-promenite-za-vrashtane-na-preferentciite-697875.html", "text": "Парламентарната група на ГЕРБ внесе в деловодството на Народното събрание законопроект за промяна на Изборния кодекс за връщане на преференциите. За това съобщи председателят на правната комисия в парламента Данаил Кирилов от ГЕРБ. Той насрочи и заседание на правната комисия в сряда за обсъждане на законопроекта и процедурните правила за избор на нов състав на Централната избирателна комисия. На нощно заседание в четвъртък срещу петък миналата седмица ГЕРБ прокара желаните от ДПС поправки, с които се обезсмисля преференциалното глсуване, машинното гласуване се отлага за далечното бъдеще, а ЦИК остава в стария си състав - с представителите на НДСВ и Бареков в него.След заседание на Изпълнителната комисия на ГЕРБ беше обявено, че от партията ще внесат предложение за промени в Изборния кодекс, с които да се възстанови преференциалното гласуване, и ще се открие процедура за избор на нови членове на ЦИК.  Бойко Борисов се разграничи от парламентарната си група за промените в Изборния кодекс, които предизвикаха възмущение, като посочи, че е оставил депутатите сами да решават. ", "date": "2019.02.18", "title": "ГЕРБ внесе промените за връщане на преференциите"}
{"url": "https://offnews.bg/obshtestvo/bezhanetc-opita-da-vnese-nelegalno-blizo-28-hil-evro-v-rachnia-si-bag-697868.html", "text": "Мъж опита да внесе през Летище София нелегално близо 28 хил. евро в ръчния си багаж. 42-годишният мъж е от Йемен и е имал документ на бежанец. Той е пристигнал с полет от Париж през Белград и е преминал през \"зеления коридор\" и при запитване уверил, че не пренася валута и ценности, подлежащи на деклариране. При паспортния контрол граничният полицай поискал да му бъде направена допълнителна проверка. Тя била извършена съвместно с митничари. В джобовете и в ръчния багаж на мъжа е установена голяма сума пари, предимно в банкноти от по 50 евро.Откритите общо 27 760 евро надвишават лимита от 10 хил. евро, които могат да бъдат внесени, без да бъде подадена валутна декларация.Недекларираната валута е иззета, а на 42-годишния мъж е съставен акт за административно нарушение, съобщиха от Гранична полиция.", "date": "2019.02.18", "title": "Бежанец опита да внесе нелегално близо 28 хил. евро в ръчния си багаж"}
{"url": "https://offnews.bg/politika/bsp-niama-da-se-varne-v-parlamenta-dokato-ne-se-vavede-mashinnoto-gla-697873.html", "text": "От БСП обявиха, че няма да се върнат в парламента, докато не бъде отменен новоприетият график за въвеждане на машинно гласуване и не бъдат изпълнени сроковете в сега действащия Изборен кодекс. Те са категорични, че на изборите за Европарламент през май трябва да има възможност за машинно гласуване във всички секции и избирателите да могат да изберат дали да гласуват с машина или с хартиена бюлетина. \"Нека не позволяваме днес да ни приспиват с благи приказки. Въпреки че това е частична победа, ние продължаваме по следния начин - започваме срещи с други партии и граждански сдружения, с които искаме да направим общ фронт за честни избори. Няма значение каква партийна принадлежност имате, уважаеми българи. Дали ще гласувате за лява, за дясна партия, за център, това е ваше право да прецените, но ние трябва заедно да се обединим,  за да не позволим вашият глас и вашият вот да бъдат употребявани. Продължаваме с тези разговори, за които вече имаме готовност и заявки\", посочиха от БСП.Те обявиха, че са подали сигнал по изборното законодателство във Венецианската комисия и организират среща с всички европейски посланици, на които да представят какво се случва с изборното законодателство на прага на европейските избори.  \"Ще изчакаме президента, за да видим - дали, кога и на кои текстове от ИК ще наложи вето. Не се връщаме в парламента\", категорични са те.\"Днес г-н Борисов направи една сценка, на която мисля, че вече и децата в България не вярват - защото Георги Марков бил от гражданската квота, ходел по улиците и слушал какво говорят гражданите и му казал, и чак тогава премиерът разбрал- какъв огромен ценностен проблем на правовата държава и свободата на изразяването има в България. Надявам се, че вече никой не е толкова наивен да повярва на това, още повече и на твърдението, че ГЕРБ се вслушвали в гласа на хората. Искам да припомня, че на 5 февруари, ние за пръв път поставихме въпроса за промените в ИК, като го определихме като \"узаконяване на диктатурата и превръщане на  една партия  в една държава\". Две седмици по-късно, изведнъж г-н Борисов чул за какво става дума, защото Георги Марков ходи сред хората\", коментира лидерът на БСП Корнелия Нинова решението на ГЕРБ да върне преференциите. Според БСП решението е била от страх - \"от гражданската енергия, която видяха изправена срещу себе си, от решението ни да напуснем Народното събрание (...) и от истината, която беше изговорена от Цветан Цветанов\".\"Ние много пъти сме предупреждавали за нея, но сега тя бе огласена от втория човек на ГЕРБ - че ДПС спасяват правителството и живота на 44-то НС, а патриотите са просто статисти там, за да прикриват истинското управление  - между ДПС и ГЕРБ. Това има една единствена цел - ГЕРБ да се запазят на власт\", посочи Нинова.", "date": "2019.02.18", "title": "БСП няма да се върне в парламента, докато не се въведе машинното гласуване"}
{"url": "https://offnews.bg/obshtestvo/1000-dushi-na-bdenie-v-pamet-na-ubitia-v-kiustendil-valeri-dabov-697877.html", "text": "1000 души се събрана на бдение в Кюстендил в памет на убития Валери Дъбов. 35-годишният мъж беше убит вчера сутринта при опит да разтърве биещи се в града. Скандалът избухнал, когато група пияни роми от клана на Гольовците опитали да влязат в дискотека, но не били допуснати вътре от охраната. Викнали подкрепление и започнал бой. 35-годишният мъж се намесил в опит да разтърве биещите се и бил прободен до смърт.Шестима бяха ранени при боя, двама от тях са в \"Пирогов\" в тежко състояние, останалите са в местна болница с прободни рани.Участниците в бдението донесоха цветя и свещи в памет на убития и оставиха пари в кутия за дарения с лика на Дъбов за подпомагане на семейството му.19-годишният младеж, заподозрян за убийството на Дъбов е в ареста, след като се предаде сам снощи. Той е криминално проявен.Младежът от рода Гольовци живее в крайната част на ромската махала. Домът на приятелката му е един от претърсените. Тя не вярва той да е способен на подобно престъпление, съобщи bTV.Жителите на Кюстендил изразиха недоволството си от това, че криминално проявен младеж се разхожда спокойно в града с нож. ", "date": "2019.02.18", "title": "1000 души на бдение в памет на убития в Кюстендил Валери Дъбов"}
{"url": "https://offnews.bg/tehnologii/a1-s-dve-otlichia-ot-prestizhnite-employer-branding-awards-2019-697871.html", "text": " получи две отличия от престижния конкурс Employer Branding Awards 2019, който се организира от b2b Media и отличава успешните работодатели в страната. Компанията беше наградена с първо място в категория „HR стратегия на годината” за всички инициативи с и за служителите в процеса на своето ребрандиране. В категория „HR технология на годината” А1 получи второ място за множеството дигиталните форми за обучение, въведени от компанията през последната година.През 2018 г. телекомът смени досегашния си бранд и стана А1. Освен смяна на логото и името, ребрандирането включваше и много промени и подобрения, касаещи услугите към клиентите и тяхното преживяване. Основна роля в успеха на ребрандирането имаха служителите, които свършиха изключителна работа в много кратки срокове и постигнаха забележителни резултати.Сред причините за тяхната ангажираност е цялостният проект за подобряването условията на работа на служителите, повишаване тяхната удовлетвореност от компанията като работодател и ангажирането им в процеса по трансформация. В резултат на това, А1 вече е сред най-разпознаваемите брандове в България, а клиентите могат да се възползват от много нови услуги и възможности, които да правят живота им в дигиталната ера по-приятен и лесен.Непрекъснатото учене и развитие на служителите са сред водещите принципи на А1. Следвайки стратегия за осигуряване на повече възможности чрез нови технологии, А1 въведе нова дигитална програма за обучения, която да подпомогне служителите в развитието и повишаването на квалификацията им, като насърчи ученето и го направи достъпно по всяко време и от всяко устройство. Проектът е насочен към всички близо 4 000 служители на А1, като всички те имат достъп до онлайн обучителната платформа и курсовете в нея, което пести време и ресурси за А1 и служителите.Годишните награди на b2b Media отличават бизнеси и личности за постижения в областта на изграждането и утвърждаването имиджа и популярността на бранда, за който работят. Основен фокус на конкурса са иновациите в управлението на талантите и новите успешни стратегии в HR.", "date": "2019.02.18", "title": "A1 с две отличия от престижните Employer Branding Awards 2019"}
{"url": "https://offnews.bg/obshtestvo/oshte-tri-sluchaia-na-morbili-bolnite-sa-veche-27-697878.html", "text": "Регистрирани са още три случая на морбили, съобщиха от Министерството на здравеопазването.Става въпрос за 2-годишно дете и майка му, която е на 19 години. Те живеят в кв. \"Христо Ботев\". На същия адрес е имало и 9-месечно бебе от Костенец, което също е с клинична картина на морбили. Жената и двете деца са настанени в Инфекциозна болница. Те не са били имунизирани. Към момента няма данни болните да са пътували в чужбина или да са имали контакти със заразени от района на Благоевград, където са установени най-много случаи на болни от морбили.В момента здравните власти издирват хора, с които тримата са имали контакти.Към днешна дата Министерството на здравеопазването е информирано за общо 27 случая на хора с клинична картина на морбили.Лабораторно потвърдените са 20, съобщи БНТ.", "date": "2019.02.18", "title": "Още три случая на морбили, болните са вече 27"}
{"url": "https://offnews.bg/temida/ot-deloto-sreshtu-ivancheva-sadat-premeri-kolko-e-debela-pachkata-ot-697864.html", "text": "Седемдесетте хиляди евро, за които прокуратурата твърди, че са получени като подкуп от подсъдимите Десислава Иванчева, Биляна Петрова и Петко Дюлгеров, са дебели едва 35 мм, без да са хванати с ластик. Ако се премерят заедно с ластика, дебелината им става 45 мм. Това установи съдия Иво Хинов в съдебната зала по искане на защитата на отстранения кмет на Младост Десислава Иванчева. Парите могат да бъдат обхванати в лист с размер А 4, демонстрира магистратът.  Съдът й позволи да отиде утре на зъболекар, а - след насрочване на час, и на гинеколог, за да се консултира за започване на процедура ин витро.СДВР пък вече няма да прави всекидневни проверки в домовете на подсъдимите, които са с мярка \"домашен арест\", а само на случаен принцип. В залата бяха разпитани двама свидетели, нито един от които не се оказа неизвестният събеседник на строителния предприемач Александър Ваклин, на когото той говори и се чуват думите \"специализирана прокуратура\" и \"15 хиляди евро\". Следващото заседание по делото ще бъде на 15 март, когато обаче само ще се приеме графологичната експертиза на почерка на Десислава Иванчева, която не бе готова за днес. ", "date": "2019.02.18", "title": "От делото срещу Иванчева: Съдът премери колко е дебела пачката от подкупа"}
{"url": "https://offnews.bg/sviat/es-niama-da-goni-poslanitcite-na-venetcuela-697872.html", "text": "ЕС няма да гони посланиците на Венецуела, заяви днес върховният представител по външната политика и сигурността Федерика Могерини, цитирана от БТА.По-рано днес председателят на групата на Европейската народна партия (ЕНП) в Европейския парламент Манфред Вебер призова ЕС и държавите от Общността да прогонят представителите на \"режима на Мадуро\". Причина за настояването му стана връщането от венецуелската граница на евродепутати от ЕНП, пристигнали в Каракас.Могерини уточни, че представителството на Европейската комисия във Венецуела е било предупредено, че евродепутатите няма да бъдат допуснати в страната. Тя съобщи, че представители на ЕС и Уругвай заминават тази седмица за Венецуела, за да съдействат за свикването на нови мирни президентски избори.Върховният представител отбеляза, че международната контактна група за Венецуела, в която ЕС участва, бе създадена по призив на ЕП. Тя уточни, че днес министрите на външните работи от ЕС не са обсъждали възможността групата да бъде закривана, защото е вероятно единственият начин да се постигне целта за мирен преход.", "date": "2019.02.18", "title": "ЕС няма да гони посланиците на Венецуела"}
{"url": "https://offnews.bg/obshtestvo/karaiancheva-za-levski-v-natcionalnata-ni-pamet-niama-druga-lichnost-697889.html", "text": "В националната ни памет няма друга личност толкова нравствено чиста, безкористна, принесла себе си в жертва на бъднините народни, заяви председателят на Народното събрание Цвета Караянчева на възпоменателна церемония по повод гибелта на Васил Левски в Петрич.Председателят на парламента присъства на ритуала по полагане на венци и цветя в знак на почит към Апостола на свободата.В словото си пред присъстващите Цвета Караянчева отбеляза, че за българите Левски е мерило за нравственост, национална съвест и човешко достойнство.Дирята, която той оставя е незаличима, а неговата гибел вече близо век и половина ни разтърсва и ни напомня, че с нея са откупени нашите грехове, и свободата – нашата и тази на потомството ни, заяви тя.В историческото ни битие няма друга подобна саможертва – истинска, неподражаема и осъзната, подчерта Цвета Караянчева.Тя припомни думите на Апостола на свободата: „С моята кончина не свършва пътят, който трябва да извървите\".", "date": "2019.02.18", "title": "Караянчева за Левски: В националната ни памет няма друга личност толкова нравствено чиста и безкористна"}
{"url": "https://offnews.bg/112/zapali-se-edin-ot-tiutiunevite-skladove-v-plovdiv-697874.html", "text": "Пожар е избухнал в един от тютюневите складове в Пловдив. Сигнал за огъня е постъпил малко след 10 часа днес. На мястото са изпратени четири противопожарни автомобила.Пожарът е избухнал на първия етаж на склада на ул. \"Одрин\", който беше полуразрушен преди три години.Установено е, че са горели около 10 кв. м боклуци и вехтории. Според директора на Регионалната дирекция \"Пожарна безопасност и защита на населението\" в Пловдив комисар Георги Мангараков пожарникарите са се справили много бързо с огъня. Нанесени са щети само на прозорец на първия етаж, обясни той. Все още не е взето решение дали ще се образува разследване по случая. Основната версия е, че пожарът е причинен от клошари, които са обитавали приземния етаж.Четири от складовете в \"Тютюневия град\" горяха през август 2016 г. Те бяха напълно унищожени от огъня.За пожара беше обвинен бездомникът Любомир Данчев. Той беше осъден на 4 години затвор.Собствениците на тютюневия склад на ул. \"Одрин\"8 Георги Бранеков и Александър Николич бяха обвинени за събарянето на склада. Бяха им повдигнати обвинения за подправяне на документ и за незаконни строителни дейности в имот, който е паметник на културата.През октомври миналата година обаче Пловдивският окръжен съд ги оправда, като обяви, че тютюневият склад не е паметник на културата.", "date": "2019.02.18", "title": "Запали се един от тютюневите складове в Пловдив"}
{"url": "https://offnews.bg/sviat/richard-bransan-planira-blagotvoritelen-kontcert-v-pomosht-na-venetcue-697890.html", "text": "Британският милиардер Ричард Брансън планира благотворителен концерт в помощ на Венецуела, съобщи БГНЕС. Концертът има за цел да събере средства за хуманитарна помощ за страната и се организира по искане на опозиционера, обявил се за президент, Хуан Гуайдо и политическия дисидент Леополдо Лопес, обясни Брансън. Предвижда се концертът да се проведе на 22 февруари в колумбийския граничен град Кукута, в който вече се събира хуманитарна помощ за Венецуела.Гуайдо обяви по-рано, че ще одобри влизането на хуманитарна помощ във Венецуела на 23 февруари.\"Нашата цел е да съберем 100 милиона долара за 60 дни и да отворим границата, за да може хуманитарната помощ да достигне до милиони хора, които се нуждаят от нея. С фантастична селекция от международни и регионални артисти, концертът ще бъде излъчен по целия свят”, заяви Брансън.Венецуела е изправена пред галопираща инфлация и липса на храна и лекарства, поради икономическата и политическа криза. ", "date": "2019.02.18", "title": "Ричард Брансън планира благотворителен концерт в помощ на Венецуела"}
{"url": "https://offnews.bg/tehnologii/prez-muzika-marketing-i-teatar-do-chatbotove-697883.html", "text": "Когато бях притиснат до стената и викайки неволята се хванах за косата и се теглих и теглих, строих си стълба „от парещите въглени на мъката си” и се възвисявах над дребните проблеми. . .Преди около три години, след като вече се бях установил в Сингапур, сам и далече от създаваните с години професионални контакти, с помощта на двама мои приятели създадох страницата си в интернет. Направих я в WP. Свързах WooCommerce и направих малка магазинна част в която да продавам онлайн уроците си и курсовете си по Сценично поведение. Не мислех и не се надявах да е лесно, бързо и веднага. Учех нови и далечни до момента за мен неща – онлайн продажби, създаване на онлайн школа. Таргетирането, слава Богу, беше лесната страна, защото услугата ми е професионална и аз си знаех от офлайн бизнеса преди кои са ми клиентите. Добрата новина беше, че страницата, благодарение на приятелите ми и готовите темплейти стана доста добра визуално и удобна практически. Но тук дойде проблема с популяризирането ѝ. Така де, всичко сам и без пари не можеш да си направиш.Четенето и търсенето продължи с пълна сила. Тогава чух думата „чатбот”. Сам не знаех какво е. Малко хора знаят, че имам 5-ти разряд по електротехника от ОТЕА „С. М. Киров” в София. Което на по-прост език означава, че технически не съм съвсем бос. Истината е, че отвертките и клещите никога не са ме привличали. Но този път създаването на чатбот ме плени. Оказа се, това е ребус. Това е „кръстословица”, която трябва да решиш. Защото, както казва моят колега и бизнес партньор Велик Хазнатарлиев: „Лесно е да се научиш да правиш чатботове от техническа гледна точка. Трудно е да направиш чатбота такъв, че хората да не го разпознават веднага, да му се доверяват, да го приемат като надежден източник на информация и помощник.”.Но когато научих, че чатботовете могат да заменят доста от липсващите звена в моят екип от един човек – всъщност аз си бях екипа, се въодошевих и направих първият си вирутален асистент. И тогава започнах да изпитвам на собствен гръб последиците от неумението да говориш на езика на клиентите си, да отговаряш на очакванията им, които не си проучил и не познаваш и да „бомбардираш” със съобщения щастлив от техническият си прогрес и нови знания де що има навред приятели, колеги, ученици, познати и непознати. След седмица спрях чатбота. Бях заплашен от приятелите ми с линч, но мълчанието на реалните клиенти ме притесни много повече.Сценарият, подходът и всички тези важни малки нещица от човешкият фактор поставих на дневен ред. Запхочнах да чета нови „дебели книги” за това кое и как се прави. След това се върнах отново към чатбота си. Създадох го отново от нулата, но този път логиката на общуване беше подчинена на интереса на клиента, на нуждите му и на желанията му.Не мина много време, но мина много материал през главата ми за създаване на онлайн школи и обучения и с помощта на моят чатбот създадох автоматизиран петдневен курс по сценично поведение, който и до днес се използва. Периодично изпращане на съобщения, което се случва в следствие на някаква логика – курсиста е изпълнил теста и е минал на следващо ниво, отговорил е на въпрос или друго. Интегрирах система за разплащане STRIPE, която позволява плащането да се извърши ИЗЦЯЛО в месинджъра. По този начин клиентите НЕ НАПУСКАТ любимото им интернет пространство и по-точно Месинджъра. След това вече всичко стана много по-лесно и по-интересно.Хареса ми да решавам такива проблеми. Започнах да мисля за това как да развия тези си знания и умения до степен да ги продавам. Започнах нови онлайн курсове, тестове и експерименти. И така създадох първата си агенция. Клиентите се появиха един по един и скоро доволните споделяха с други и така един по един идваха при мен за създаването на поредният чатбот.Миналата година имах привилегията да бъда първият и може би все още ЕДИНСТВЕН клиент и партньор на платформата MANYCHAT, която използвам за създаването на чатботове си, да присъствам като гост и да експериментирам някои от нововъденетията, които предстояха да се пуснат масово. Видях с очите си колектив от млади и усмихнати хора, които работят мотивирани от успехите си и от трудността да си на върха. В момента тази платформа е номер едно не само по популярност, но и по иновации и брой клиенти. Тя е основен и най-голям партньор на Facebook.През октовмри „срещнах” в дигиталното пространство Велик Хазнатарлиев и двамата с него създадохме агенция , скоято вече набираме скорост. Имаме клиенти на три континента. Единствената българска агенция, която е сертифицирана от платформата MANYCHAT за Агенция партньор и Месинджър Маркетинг Експерт е нашата. От стотиците кандидатствали агенции от цял свят нашата е една от седемнайсетте ИЗОБЩО сертифицирани за момента.В момента работим по програма за подпомагане и обучение на български специалисти по създаването на чатботове, платформа, в която да се развиват тези знания и умения, както и екип от специалисти във всички съпътстващи създателите на чатботове професии като – дигитален маркетолог, PR, програмисти, търговци, прависти и други.Такова бе началото ми с чатботовете – по неволя. А се превърна в огромна любов! Музикант (завършил съм ДМА „П. Владигеров” ), икономист ( магистър по маркетинг в УНСС ) и доктор на театралните науки ( защитих дисертацията си в НАТФИЗ „Кр. Сарафов” ) на 46 години започнах да уча абсолютно нови за мен материи и да създавам бизнес начинания от нов тип и съвсем от нула. Но докато съм жив вероятно ще остана такъв – търсещ предизвикателствата и заобикалящ лесните пътища.Сингапур, д-р Мартин Кърнолски, 13/02/2019г.", "date": "2019.02.18", "title": "През музика, маркетинг и театър до чатботове"}
{"url": "https://offnews.bg/obshtestvo/balgarski-voenen-korab-se-vkliuchva-vav-vtorata-postoianna-protivominn-697880.html", "text": "Минен ловец „Цибър” от състава на българските Военноморски сили отплава за поредно участие във Втората постоянна противоминна група кораби на НАТО.Церемонията по изпращането на екипажа, с командир капитан III ранг Лъчезар Иванов, се проведе днес, 18 февруари, в Пункт за базиране Варна.Корабите от състава на групата ще посетят градовете Варна (в периода от 22 до 25 февруари) и Констанца, а от 1 до 8 март ще участват в противоминното учение „Посейдон - 2019”. То ще се проведе в пристанище Констанца и морските пространства на Румъния.Целта на учението е да се затвърди нивото на оперативна съвместимост и подготовката на личния състав при прилагане на процедурите и стандартите на НАТО по време на плаване в състава на многонационални съединения, съобщиха от Министерството на отбраната.", "date": "2019.02.18", "title": "Български военен кораб се включва във втората постоянна противоминна група кораби на НАТО"}
{"url": "https://offnews.bg/futbol/bfs-globi-vereia-s-15-000-leva-uefa-podozira-starozagortci-v-manipuli-697886.html", "text": "Дисциплинарната комисия към Българския футболен съюз наложи санкция на Верея в общ размер от 15 000 лева. Първата глоба е от 10 000 лева и е поради факта, че новият наставник на тима Олександър Севидов, който все още няма подписан договор, е бил на скамейката в мача с Лудoгорец (0:0) от 21-ия кръг на Първа лига.Украинецът се е легитимирал на пистата с баджа на бившия треньор на тима Небойша Лекич. Отделно от санкцията за клуба, наставникът е глобен с 1000 лева.Допълнително Дисциплинарната комисия санкционира с 5000 лв. старозагорския клуб на база сезиране от Експерт по почтеността в БФС на основание чл. 46, ал.6, б) и в). от правилника.Съгласно въпросния текст от нормативния документ, когато в БФС постъпи официално уведомление от УЕФА в рамките на състезателния сезон за сериозни съмнения за участие на дадем отбор в манипулирани мачове за първенство, Купа, Суперкупа и други, въпросният тим се предупреждава или наказва, като при трето уведомление замесеният отбор се наказва с порицание и имуществена санкция в размер на 5000 лева, каквато е наложена и на Верея.\"На база сезиране от Експерт по почтеността в БФС, на основание чл. 46, ал.6, б. В от ДП /2018/2019/ – ДК наказва ФК „Верея“ Стара Загора с порицание и имуществена санкция в размер на 5000 лева.За ръководене на отбор без правоспособност, на основание чл.34, ал.8 от ДП /2018/2019/ – ДК наказва Олександър Севидов – ФК \"Верея\" Стара Загора с глоба в размер на 1000 лева.За допускане на лице, което е без правоспособност да ръководи отбор на основание чл.34, ал.8 от ДП /2018/2019/ – ДК наказва ФК \"Верея\" Стара Загора с имуществена санкция в размер на 10000 лева.", "date": "2019.02.18", "title": "БФС глоби Верея с 15 000 лева, УЕФА подозира старозагорци в манипулиране на мачове"}
{"url": "https://offnews.bg/politika/slavi-za-preferentciite-poslanieto-na-polititcite-e-che-izbiratelite-697882.html", "text": "Телевизионният водещ Слави Трифонов коментира решението на ГЕРБ да внесат нови промени, с които да върнат преференциалното гласуване. Ето пълния текст на позицията му. Публикуваме я без редакторска намеса:", "date": "2019.02.18", "title": "Слави за преференциите: Посланието на политиците е, че избирателите са тъпи, а те са нагли и хитри"}
{"url": "https://offnews.bg/kultura/noviat-balgarski-film-tango-v-tunela-v-programata-na-sofia-film-fest-697850.html", "text": "„Танго в тунела“ е заснет през 2018 година от режисьорите Ники Станчев и Стоян Анов; за Анов това е пълнометражен дебют. Сюжетът отправя към зрителите въпроси за приятелствата, препятствията в живота, за мечтите на младите хора у нас.Филмът разказва историята на младия Тони (Ники Станчев), който е изоставен от родителите си. Единственият му близък човек е неговата баба, която той галено нарича Маминка. Тони расте без мечти, без очаквания и без отговорност към живота на останалите. Той и приятелят му Ники (Йонко Димитров) постоянно се забъркат в абсурдни и доста често опасни ситуации, но късметът ги следва и винаги успяват да се измъкнат невредими, до една съдбовна вечер, която променя живота на двамата приятели завинаги…В биографията си Станчев има няколко късометражни филма - „Тъмният скитник“ (2018), „Луксозна смърт“ (2017), „На стоп за диаманти“ (2015), „Треперене“ (2015), а през 2015 година излиза първият му пълнометражен филм „Момичето от ниЗката земя“. Другият режисьор на филма Стоян Анов също има опит в късометражното кино - „Неочаквано съобщение“ (2017).За двамата режисьори работата по филма е изключително предизвикателство като сблъсък на идеи, гледни точки и опит. Ники Станчев споделя „За разлика от дебюта ми „Момичето от ниЗката земя“, в този филм създадохме едно истинско, творческо семейство, което независимо от трудностите съумя умело да разкаже една съвременна, българска драма, насочена към обърканото, младо поколение.“Продуценти на „Танго в тунела“ са Златето Керемедчиева, която е написала и сценария, както и Диляна Данева, за която филмът също е дебют – в ролята на продуцент. И двете участват във филма и като актриси. Оператори са Момчил Александров и Емилиан Дечев, а музиката е на Иван Динев. В актьорския екип са още Анна Банкина, Павел Владимиров, Лилия Лилова, Илия Виделинов, Асен Караниколов и други. Като част от саундтрака на филма са включени парчета на Веси Бонева, „Индиго кидс“ и рапърът Din Yo. „Танго в тунела“ е съвместна продукция на „New Actors Studio“ и „Yellow Brick Pictures“.", "date": "2019.02.18", "title": "Новият български филм 'Танго в тунела' в програмата на София филм фест"}
{"url": "https://offnews.bg/obshtestvo/snegorini-chistiat-4-metrovi-prespi-na-troianskia-prohod-697848.html", "text": "Започна разчистването на Троянския проход. Целта е поетапно възстановяване на движението по второкласния път II-35 Троян – Кърнаре във възможно най-кратък срок и в зависимост от метеорологичните условия, съобщават от АПИ. През зимните месеци трафикът през най-високия старопланински проход бе ограничен, за да се гарантира безопасността на шофьорите, поради силния вятър, снеговалежите и образуването на преспи на места до 3-4 метра.Разчистването на пътното платно от огромните снегонавявания се извършва от специализирани машини - роторен снегорин, грейдери, багери и т. н.С пускането на движението през Троянския проход ще се улесни пътуването на шофьорите от областите Ловеч и Пловдив, както и връзката между Северна и Южна България.", "date": "2019.02.18", "title": "Снегорини чистят 4-метрови преспи на Троянския проход"}
{"url": "https://offnews.bg/izvan-terena/naomi-osaka-iahna-bagi-v-pustiniata-697849.html", "text": "Световната номер 1 в женския тенис Наоми Осака реши да захвърли ракетата за малко и да изпита силни емоции извън корта.Японката и нейният екип напуснаха спортните съоръжения в Дубай и се отдадоха на .\"За трети път съм тук. Искам да разгледам Дубай. Надявам се да се справя добре тук, но в момента съм в преходен период\", сподели Осака.Припомняме, че преди няколко дни японката изненадващо се раздели с треньора си Саша Бажин. Наоми разкри причината това да се случи.\"Всички говорят, че става въпрос за пари, но това не е така. Много ми е трудно да слушам такова нещо. Приемам моя екип като част от семейството ми. Не бих постъпила лошо с тях. Не искам да говоря лошо за никого.Разбира се, че съм му благодарна за всичко, което направи за мен. Не искам да поставям успеха над щастието. А, ако на мен не ми е приятно да съм към край някого, няма да се измъчвам.Хубаво е да се обграждаш с хора, които ти допадат. В сравнение с Австралия в момента съм щастлива. Забавно е като се има предвид какви неща прочетох затова как съм изглеждала там\", каза Осака.Наоми спечели турнирите от Големия шлем US Open 2018 и Откритото първенство на Австралия 2019, като стана първият представител на своята родина с подобни постижения.", "date": "2019.02.18", "title": "Наоми Осака яхна бъги в пустинята"}
{"url": "https://offnews.bg/dw/zashto-bsp-napusna-parlamenta-eto-kakav-e-zamisalat-697894.html", "text": "БСП напусна парламента, за да изостри максимално играта, казва за ДВ социологът Андрей Райчев. И добавя: Това е дюшеш, който Нинова получава от ГЕРБ. Или по-точно от принудата, на която ДПС подлага ГЕРБ.ДВ: Г-н Райчев, как си обяснявате решението на БСП да напусне парламента?Райчев: Това е решение да се изостри до максимум играта. А ако мина на народна терминология - това е дюшеш, който Корнелия Нинова получава от ГЕРБ. И всъщност не толкова от ГЕРБ, колкото от принудата на ГЕРБ да се съгласи с постановките на ДПС. Ще обясня: при излизане от парламента изключително важен е поводът. Хората не обичат партиите да напускат парламента - те все пак са пратени там. И затова искат въпросът, провокирал излизането от парламента, да е много важен и безспорен. Имаше много корупционни скандали и прочие, които обаче са спорни - нещо се възразява, нещо се защитава, има контраобвинения. Докато в дадения случай позицията е съвършено понятна и напълно съвпада с мнението на мнозинството българи. Преференциите са важно нещо, българите искат да има преференции, участват масово в тези преференции, пренареждат листи и т.н. Накратко: налице е консенсус, че трябва да има преференции. Нещо, което споделят, впрочем, и хората от ГЕРБ.ДВ: Тоест, Корнелия Нинова и БСП използват ситуацията.Райчев: Да, както казах, използват ситуацията, за да изострят максимално играта и да покажат, че ГЕРБ постъпва безпринципно. На въпроса защо махнаха преференциите, г-н Цветанов отговори съвсем откровено - защото ДПС постави това като условие за оцеляването на политическата власт. Тук трябва да обясним защо ДПС са против преференциите. ДПС е партия селска - 80 на сто от хората, които гласуват за нея, са от села и малки градове, където клановете са много силни. По време на избори преференциите водят до това, че клановете започват да се карат - ръководството казва едно, а клановете не го искат. И именно преференцията им дава възможност да се бунтуват. Така ДПС се подлага на много тежки центробежни сили, особено при общински избори. Затова Движението настоява да няма преференции и очевидно е успяло да наложи тази си воля на ГЕРБ. Така ГЕРБ се оказват принудени да извършват нещо, което не е според тяхното убеждение. А БСП се възползва от ситуацията да ги клъвне - и то много тежко.ДВ: Г-н Райчев, смята се, че Вие добре познавате микроинструментариума и структурата на БСП. Какво цели, според Вас, Корнелия Нинова с този ход? Какъв е тактическият и стратегически замисъл?Райчев: Тактическият замисъл е следният: БСП обират дивиденти от нещо, с което българите са съгласни. Те казват: преференции трябва да има, но ГЕРБ е против, затова ние напускаме парламента. И всеки път, когато някой попита защо БСП не са в залата, отговорът ще е: ами заради преференциите. Това е тактическото, а стратегията, разбира се, е свързана с изборите през май.ДВ: Само с тях?Райчев: Да, дотам е хоризонтът на изчисления в момента. Тук искам да напомня, че на тези избори ГЕРБ и БСП се явяват с различна оферта. Стратегията им е де факто противоположна. ГЕРБ предлагат да си говорим за Европа, БСП предлага да си говорим за България. Единни са само в чувството, че ще спечелят - всяка от тях си мисли, че ще победи. ГЕРБ отиват на тези избори, казвайки: вижте, ние имаме големи европейски успехи, хората ни вярват, Меркел ни обича, дайте да гласуваме за Европа. Докато БСП отива на тези избори със съвсем друга оферта: дайте да свалим Бойко Борисов, дайте да сменим властта. Поради тази причина на ГЕРБ им трябва по-спокойна ситуация, докато БСП се нуждаят от максимално изостряне.ДВ: Какви успехи могат да представят ГЕРБ преди изборите?Райчев: Първо, цялата успешност на Бойко Борисов като международен деец. При всички критики към него, не съм чул някой да го обвинява в това, че не е успешен международно. Напротив - Борисов извади България от тази вечна ситуация да сме все последни и все да ни мъмрят. Второ, има две неща, които не са оповестени още, но се очакват. И с тези две неща ГЕРБ ще покажат нещо много сериозно. Едното е очакваната инвестиция на Фолксваген, а второто е следното: разправят, че в началото на май ще отпадне Шенген по въздух, което определено би било голям успех. Тоест, ГЕРБ имат кошница, с която отиват на тези избори. А БСП противопоставят на всичко това нещо, което е свързано не с международната ситуация, а с вътрешната. И с действията си на практика казват: оставете сега международните работи, дайте да ги махнем тези, защото много крадат.", "date": "2019.02.18", "title": "Защо БСП напусна парламента? Ето какъв е замисълът"}
{"url": "https://offnews.bg/izvan-terena/bivshata-na-bufon-siae-dalech-ot-nego-697853.html", "text": "Бившата половинка на вратар №1 в света Джанлуиджи Буфон Алена Середова вече е преодоляла мъката от развода им през 2014 година и изглежда невероятно за своите 40 години.Атрактивната чехкиня отново се радва на живота, има нов мъж до себе си и както саркастично отбеляза след напускането на Буфон в посока Пари Сен Жермен \"вече мога да съм фен на Ювентус\". Тя дори заведе синовете им в Торино и ги запозна с новата мегазвезда на торинци Кристиано Роналдо, за да направи напук на Буфон, за чиято изневяра научава в началото на 2014 година от...радиото.Тогава закарва децата на училище и влиза в салон за красота. Докато е в съблекалнята чува новините по радиото, където се съобщава, че предната вечер съпругът й е бил сниман от папараци с друга. Вечерта изухва скандал.Синовете им Луис Томас и Давид Ли чуват неща не за детските уши. Буфон си събира багажа и напуска семейното гнездо. Като всяка жена в подобна ситуация, Алена не знае какво точно иска да получи в този момент. Тя не би приела извинение, но и в същото време не иска да губи мъжа, на когото е посветила голяма част от живота си.През лятото двамата се развеждат, а Буфон заживява с новата си приятелка Илария Д'Амико.Това е краят на една любов, която започва през 2002 година. Тогава Буфон е на върха на славата си. Година преди това \"Старата госпожа\" брои рекордните за вратар 52 милиона евро и всички педричат бляскаво бъдеще на младежа. Середова е вече доста популярна в Италия с работата си на модел. Тя се е снимала за всички модерни списания, отклонила е ухажванията на Алесандро дел Пиеро, върти на малкия си пръст известни плейбои като Филипо Индзаги и Кристиян Виери.Буфон се запознава с Алена и взима преднина пред останалите й поклонници. През лятото на 2006 година ден преди финала на световното първенство срещу Франция Буфон на шега й прави предложение - ако Италия спечели, да се оженят. Тя приема. Буфон изиграва мача на живота си, спасява удари на Тиери Анри и Зинедин Зидан, а при дузпите отразява втората, изпълнена от Давид Трезеге, и така печели едновременно титла и съпруга.Алена все пак трябва да почака цели пет години преди да чуе Менделсон, тъй като пресметливият Буфон се е притеснявал от брак, за да не бъде разорен при евентуален развод. Оказва се, че той е бил прав да се притеснява, тъй като се е познавал добре. Именно той дава повод за развод, а след него двамата с Алена не запазват добри отношения.", "date": "2019.02.18", "title": "Бившата на Буфон сияе далеч от него"}
{"url": "https://offnews.bg/obshtestvo/bareti-arestuvaha-lekari-vav-varna-697856.html", "text": "Над десет лекари във Варна са били арестувани при акция на ГДБОП, съобщи .Медиците са попаднали в полезрението на службата заради подозрения за издаване на неверни решения от ТЕЛК (лекарските комисии, които определят степента на инвалидност - б.р.) и участие в схема за изписване на лекарства с психотропно действие.В ареста в момента задържаните са поне петима, добавя . По предварителна информация в центъра на престъпната дейност е лекарка от Добрич - невроло. Голяма част от пациентите с лекарски експертизи също са разпитвани от разследващите органи.", "date": "2019.02.18", "title": "Барети арестуваха лекари във Варна"}
{"url": "https://offnews.bg/sviat/otnovo-naprezhenie-i-ubiti-v-kashmir-697851.html", "text": "Четирима войници и един цивилен са били убити в управлявания от Индия индийски Кашмир при сражение с боец, съобщава Би Би Си.Сражението е станало на същото място, на което миналия четвъртък в самоубийствен атентат бяха убити над 40 индийски войници, за което бе обвинен Пакистан и пакистанската ислямистка групировка \"Джаиш е Мохамад\".Би Би Си съобщава и за ликвидирането на двама от заподозрените организатори на кръвопролитния самоубийствен атентат. Те са били граждани на Пакистан и членове на \"Джаиш е Мохамед\", уточняват от полицията, като допълват, че силите за сигурност си вършат работата.Полицията е помолила всички граждани да стоят по домовете си, а местни медии съобщават, че войниците претърсват селото.Арестувани са 23-ма мъже, заподозрени за връзка с екстремистите, извършили самоубийствения атентат.Междувременно Пакистан привика посланика си в Индия за консултации.Атаката от миналия четвъртък беше най-смъртоносната атака срещу индийските сили от 30 години насам. Тя предизвика възмущения, протести и бунтове, които завзеха и социалните мрежи.", "date": "2019.02.18", "title": "Отново напрежение и убити в Кашмир"}
{"url": "https://offnews.bg/futbol/liubo-penev-tcska-ne-e-iasla-problemite-sas-sadijstvoto-se-zadalboch-697852.html", "text": "Треньорът на ЦСКА Любослав Пенев отправи сериозни обвинения по адрес на ръководството на Българския футболен съюз, както и на главния рефер Стефан Апостолов при загубата на \"червените\" от Черно море (0:2) през уикенда.Ел Голеадор не пропусна възможността да коментира и работата на настоящия президент на футболната ни организация Борислав Михайлов.\"\", каза Пенев.", "date": "2019.02.18", "title": "Любо Пенев: ЦСКА не е ясла, проблемите със съдийството се задълбочават"}
{"url": "https://offnews.bg/futbol/ludogoretc-izprevari-levski-za-bivsh-zashtitnik-na-tcska-697855.html", "text": "Българският шампион Лудогорец направи изненадващ трансфер, информира Sportal.bg. \"Орлите\" привлякоха Станислав Манолев, който се очакваше днес да парафира с Левски.Националът беше освободен от ЦСКА след назначаването на Любослав Пенев, като пристига на \"Лудогорец Арена\" със статут на свободен агент. Очаква се той да се конкурира за титулярно място със Сисиньо и Джоди Лукоки отдясно.33-годишният халф-бек е получил по-добрпи условия от Лудогорец от тези, които са му предлагали столичани. През тази зима Лудогорец привлече бразилския халф Дейвид Рибейро, както Пламен Илиев от Астра (Гюргево), Серкан Юсеин от Ботев (Пловдив) и Адриан Попа от Рединг.Междувременно стана ясно, че голмайсторът на Израел Мавис Чибота на този етап няма да парафира с шампионите, тъй като при прегледите се е установило, че има здравословен проблем.", "date": "2019.02.18", "title": "Лудогорец изпревари Левски за бивш защитник на ЦСКА"}
{"url": "https://offnews.bg/obshtestvo/karakachanov-obvini-dps-che-e-vinovno-za-sastoianieto-na-romite-697846.html", "text": "ВМРО обвини ДПС, че е виновно за състоянието на ромския етнос у нас.В изказване, публикувано във фейсбук, лидерът на войводите Красимир Каракачанов написа:Повод за думите на Каракачанов е изказване на депутата от ДПС Йордан Цонев, че ВМРО етнизира проблеми като  Вицепремиерът добавя:", "date": "2019.02.18", "title": "Каракачанов обвини ДПС, че е виновно за състоянието на ромите"}
{"url": "https://offnews.bg/snukar/nijl-robartsan-triumfira-v-kardif-697773.html", "text": "Нийл Робъртсън е новият шампион на Откритото първенство на Уелс по снукър. Във финала австралиецът победи Стюарт Бингам с 9-7 фрейма.Преди финала Робъртсън бе спечелил последните си две срещи срещу англичанина без да загуби фрейм, а сега освен с ранкинг титла номер 15 в кариерата, си тръгна и с чек за 70000 паунда. Бингам, който е шампион в турнира от 2017 година, отстъпва с две позиции и ще има сериозната задача да удържи мястото си в топ 16 преди Световното първенство.Първата сесия отиде на сметката на 37-годишния Робъртсън след резултат от 5-3, а след подновяването разликата продължи да расте. Пропусната черна топка от Бингам позволи на съперника му да разчисти масата за 6-3, а след това резултатът набъбна до 7-3.Световният шампион от 2015 година спря пропадането в 11-я фрейм, намалявайки пасива си на 7-4. Неуспех по кафявата на Робъртсън даде шанс на Бингам, който записа още един фрейм на сметката си и двамата играчи се оттеглиха на 15-минутна почивка при резултат 7-4.След паузата Стюарт продължи да играе много силно, изравнявайки резултата при 7-7. В изключително напрегнатия фрейм номер 15 победител излезе Робъртсън, което го доближи само на фрейм от победата. Тя бе факт още в следващия, когато австралиецът вкара дълга червена като част от 83-точковия си брейк.Щастливият победител заяви след срещата, че е доволен от успеха и се надява да запази добрата си форма до Световното първенство. От своя страна Бингам поздрави новия шампион и сподели, че се чувства разочарован от неуспеха да задържи набраният в хода на срещата устрем.", "date": "2019.02.18", "title": "Нийл Робъртсън триумфира в Кардиф"}
{"url": "https://offnews.bg/112/tragedia-v-sofia-chetvartoklasnik-i-baba-mu-zaginaha-v-srednoshten-po-697860.html", "text": "10-годишно момченце и 55-годишната му баба загинаха в среднощен пожар в къща на централната софийска улица \"Средна гора\". Майка му и едногодишната му сестричка са били спасени от пожарникарите, пристигнали на мястото. Дядото (57 г.) и чичото (37 г.) са спасени, но са в болница с изгаряния, съответно на главата и крайниците.За трагедията съобщи Столичната дирекция \"Пожарна безопасност и защита на населението\". Тя е станала на 16 февруари сутринта. Пожарникарите са се отзовали на сигнал, получен в 3:30 ч.Детето е ученик в близкото 18-о училище. Съучениците и останалите деца от випуска са научили днес за трагедията, а психолози са започнали работа с разстроените деца.От Пожарната отклониха въпросите ни за подробности около инцидента с обяснението, че причината за възникването му е в процес на установяване.През последната седмица са станали близо 200 битови пожара, при които са загинали 9 души, а 8 са пострадали. Близо 40 души са били спасени. ", "date": "2019.02.18", "title": "Трагедия в София: Четвъртокласник и баба му загинаха в среднощен пожар, спасиха майката и сестричката му"}
{"url": "https://offnews.bg/futbol/loko-sofia-skasa-dogovora-s-milan-697847.html", "text": "Собственикът на Локомотив (София) Иван Василев обяви, че клубът е прекъснал отношенията си с италианския гранд Милан. Преди време бе подписан договор за взаимно сътрудничество между двата клуба.\"Една година продължиха взаимоотношенията ни. Договорът бе прекратен, след като дойде новото ръководство на Милан.В действителност идваха треньори от Италия, които по една седмица да тренират юношите. Новото ръководство на клуба обаче промени изискванията за подобни сътрудничества, а нямаше откъде да ги осигуря тези средства\", споделя Василев пред \"Труд\".Първият двубой на \"железничарите\" от пролетния дял във Втора лига е на 24 февруари, от 14:30 часа в Разград, срещу втория отбор на Лудогорец.", "date": "2019.02.18", "title": "Локо София скъса договора с Милан"}
{"url": "https://offnews.bg/lajfstajl/50-cent-shte-povdigne-obvinenia-sreshtu-politcaj-697859.html", "text": "Полицията в Ню Йорк разследва твърденията, че заместник полицейски инспектор на име Емануел Гонзалес е казал на членовете на екипа си да застрелят рапъра 50 Cent по време на боксов мач, който звездата е трябвало да посети през юни миналата година.43-годишният изпълнител, чието истинско име е Къртис Джаксън, ще подаде жалба против заместник-инспектора. В неделя говорителят му заяви, че той приема заплахата \"много сериозно\" и ще се консултира с адвокатите си. \"Той е притеснен, че не е уведомен за заплахата от полицията в Ню Йорк и още повече, че Гонзалес все още носи значка и пистолет\", допълва говорителят.Би Би Си пише, че Гонзалес действително е казал това, но го обърнал в шега.Месец по-рано същият инспектор подава жалба срещу рапъра за обида и заплахи в социалната мрежа „Инстаграм“. Там 50 Cent защитава един от любимите си нощни клубове, които Гонзалес разследвал.\"Този мъж, Емануел Гонзалес, е мръсно ченге и злоупотребява с властта си. Тъжно е, че той все още има значка и пистолет\", пише рапърът в Twitter.", "date": "2019.02.18", "title": "50 Cent ще повдигне обвинения срещу полицай"}
{"url": "https://offnews.bg/zimni/predlagat-obuvka-na-lionel-mesi-na-blagotvoritelen-targ-v-bansko-697869.html", "text": "Футболна обувка на звездата на Аржентина и Барселона Лионел Меси с негов автограф ще бъде продадена в Банско по време на Световната купа по ски-алпийски дисциплини в края на седмицата.Това ще стане по време на благотворителната вечеря организирана от Fibank. По традиция и тази вечеря ще бъде с кауза. The Winter Legends Charity Gala Dinner тази година ще бъде подчинена на набирането на средства за подпомагане дейността на Българската спортна федерация за деца и младежи в риск.Вдъхновеното от благородна кауза събитие ще се проведе на над 1600 метра надморска височина, в специално конструирана за целта бална зала под звездното небе на Бъндеришка поляна.Галавечерята ще включва благотворителен търг и томбола с уникален предметен фонд, дарен от световни звезди в спорта, изкуството и културата. Всеки гост ще може да подкрепи благотворителната мисия и ще има възможността да придобие уникални лични предмети със силен емоционален заряд.Обувката на Меси е лично подписана от звездата през 2016 година в Барселона по време на частна сесия за автографи на официални UEFA артикули, със сертификат за автентичност.Сред другите ценни артикули за благотворителния търг ще бъдат и каската на българската звезда в сноуборда Радослав Янков от сезон 2015/2016, с която той спечели Големият кристален глобус.Звездата в алпийските ски Алберт Попов ще предостави своя състезателен костюм, с който той дебютира преди година на олимпийските игри в Пьончан и зае 28-о място в гигантския слалом.Специални гости на вечерята ще бъдат ски легендите световните и олимпийски шампиони Тед Лигети и Марсел Хиршер, а също така и звездата на Германия Феликс Нойройтер и българският ас Алберт Попов.Изисканото 4-степенно гурме меню ще бъде сътворено то шеф Реми Жиро, носител на 2 звезди Мишлен.През 2015 година, в рамките на Световната купа за жени в Банско, бе организирана подобна благотворителната вечеря, на която бяха събрани 81890 лева в полза на талантите от Фондация \"Димитър Бербатов\". Тогава лични предмети за благотворителният търг и томбола бяха предоставили Линдзи Вон, Лара Гут и Джулия Манкузо.", "date": "2019.02.18", "title": "Предлагат обувка на Лионел Меси на благотворителен търг в Банско"}
{"url": "https://offnews.bg/vitc-na-denia/vitc-na-denia-ti-majka-ti-bashta-697861.html", "text": "В българските документи щяло да пише \"ти майка, ти баща\" и снимка на Баце.", "date": "2019.02.18", "title": "Виц на деня: Ти майка, ти баща"}
{"url": "https://offnews.bg/politika/dbg-poiska-prezidentat-da-svika-ksns-zaradi-opasnost-ot-falshifitciran-697858.html", "text": "Движение България на гражданите призова президента Румен Радев да свика Консултативния съвет за национална сигурност във връзка с опасността от фалшифициране на изборите, съобщи пресофисът на ДБГ.\"Призоваваме президента да свика Консултативен съвет за национална сигурност на тема опасността от фалшифицирането на изборите в България, както и да наложи вето върху промените в Изборния кодекс\", заяви председателят на ДБГ Димитър Делчев пред тв \"Европа\".В писмо до държавния глава той пише, че промените, които обезсилват мажоритарния вот и ограничават електронното и машинното гласуване, са направени \"на тъмно\" и са удар по демократичността на изборите. Заради тях и машинациите на вота през последните години недоверието в свободата на изборите се срива и това е съществен въпрос, който касае националната сигурност, твърди още Делчев.Липсва градивност в действията на ГЕРБ, правителството се занимава само с това да руши, отменя и отлага важните за страната решения. Това те наричат стабилност, коментира той.За председателя на ДБГ е ключово важно изчистването на избирателните списъци от над 1 милион „мъртви души“, чрез които се манипулират резултатите от вота. Той призова за категорични мерки за борба с купения и корпоративния вот у нас.Според него коалицията между ГЕРБ и ДПС е вече официална.\"За да е наясно г-н Борисов, в какво се забърква, ДПС са партията на г-н Доган, който получи хонорар от 1 млн. лв. за проекта „Цанков камък“, и Делян Пеевски, за когото се говори, че е основен участник в сриването на Корпоративна търговска банка\", припомни председателят на ДБГ.", "date": "2019.02.18", "title": "ДБГ поиска президентът да свика КСНС заради опасност от фалшифициране на изборите"}
{"url": "https://offnews.bg/kultura/sedmitca-na-dokumentalnite-piesi-v-ndk-697866.html", "text": "Две документални пиеси ще бъдат поставени в НДК през седмицата 18 - 24 февруари. „За кравите” на Вадим Леванов изследва ролята на телевизията в обществото. „Апарт“ е спектакъл по текстове и интервюта на едни от най-значимите български режисьори и актьори.Вижте и пълната програма на останалите събития:18 ФЕВРУАРИ /ПОНЕДЕЛНИК/„За кравите” – документална пиеса на Вадим Леванов, която изследва ролята на телевизията в обществото ще можете да гледате на 18 февруари (понеделник) от 19:00 часа в Театър Азарян. Сюжетът проследява емисия новини в голям телевизионен канал със скандален сюжет за дълъг съдебен спор за гладуващи елитни крави между селска ферма и доставчик на фураж. Чиновници от различни нива се опитват да сплашат продуцентите на телевизията и да спрат сюжета, но въпреки всичко той излиза в ефир. Отвратителната история завършва щастливо за останалите живи крави, но има печален постскриптум за хората, работещи на фермата.Книгата на Димитър Шумналиев „Любов и червено вино“ ще бъде представена на 18 февруари (понеделник) от 18:00 часа в Литературен клуб „Перото“.19 ФЕВРУАРИ /ВТОРНИК/Италиански културен институт и Национален център за книгата, организират литературно четене с тема: Елена Феранте – „Новото фамилно име“. Очакваме ви във вторник (19 февруари) от 18:00 часа в Литературен клуб „Перото“.„Прочети ми лична поезия“, е събитието, което събира на една място пишещи хора, които искат да представят творчеството си. Мястото е Литературен клуб „Перото“ на 19 февруари (вторник) от 20:00 часа.Пърформансът НЕОН ще можете да гледате на 19 февруари от 19:30 часа на сцената на ДНК – пространство за съвременен танц и пърформанс. Спектакълът се интересува от тялото, което предизвиква, провокира, флиртува и празнува себе си като форма на протест. Той е резултат от колективното авторство и ще бъде представен от Александар Георгиев – Аце (Македония/Швеция/България), Жана Пенчева (България) и Дарио Баррето Дамас (Испания), водени от интереса към кабаретния жанр бурлескa и неговия потенциал за въздействие.20 ФЕВРУАРИ /СРЯДА/„Островът на съкровищата” – вълнуващо приключение за пирати, скрити съкровища и тайнствени острови, ефектни декори и много младежка енергия и настроение. Това ще видите на 20 февруари от 18:30 часа в Театър Азарян.На 20 и 21 февруари от 19:30 часа в ДНК-пространство за съвременен танц и пърформанс ще можете да гледате премиерата на Moonlight. Спектакълът е село на STEAM ROOM и представя поредица от авторски хореографски дела, които работят в полето на поетичността и наблюдават поетичното тяло и неговите социални измерения през перспективата на хореографията. Те предлагат своята работа в контекста на Поетични тела.21 ФЕВРУАРИ /ЧЕТВЪРТЪК/Най-новият спектакъл от програмата на Театър Азарян – „Апарт“ ще можете да гледате на 21 февруари от 19:00 часа на сцена backstage в театъра. „Апарт“ е документален спектакъл по текстове и интервюта на едни от най-значимите български режисьори и актьори: Крикор Азарян, Леон Даниел, Наум Шопов, Ицхак Финци, Стефан Илиев – Чечо, Гинка Станчева, Емилия Радева, Мария Стефанова, Жоржета Чакърова, Гергана Кофарджиева, Никола Петков, Красимира Казанджиева, Стефан Германов, Христо Домусчиев и др.Национална конференция „Образование 4.0“, организирана от „24 часа“ ви очаква на 21 февруари (четвъртък) от 09:00 часа в зала 6.Книгата „Поводи за връщане“ ще бъде представена в четвъртък (21 февруари) от 18:30 часа в Литературен клуб „Перото“.22 ФЕВРУАРИ /ПЕТЪК/По инициатива на фондация Академия–Кардиология и Арбилис ООД, съвместно с Фондация Логартис, от 22 до 24 февруари в зала 6 на НДК за втора поредна година се организира научна конференция, на която ще се обсъждат профилактичните, диагностичните и лечебните подходи при хората над 75-годишна възраст.Детска лидерска академия ще се проведе на 22 февруари (петък) от 19:00 часа в Клуб 1.В петък (22 февруари) в Литературен клуб „Перото“ от 19:00 часа ще се проведе затворено събитие.23 ФЕВРУАРИ /СЪБОТА/Мирослав Илич ще отбележи 45 години на сцената с концерт в зала 1 от 19:00 часа. Заедно с него ще бъде и оркестърът на Миша Миятович. Приходите от билетите за концерта ще отидат в помощ на клиниката по детска кардиология.Представители на повече от 60 образователни институции пристигат в София за среща с ученици, студенти и кандидат-студенти в рамките на изложение „Световно образование“. Форумът ще се състои на 23 и 24 февруари (събота и неделя) в зала 3 на Националния дворец на културата от 10:00 до 17:00 часа.Семинар посветен на IT професиите на бъдещето ви очаква на 23 февруари от 10:00 до 13:00 часа в Литературен клуб „Перото“.", "date": "2019.02.18", "title": "Седмица на документалните пиеси в НДК"}
{"url": "https://offnews.bg/evropa/spored-prouchvania-krajnodesnite-shte-specheliat-mesta-v-ispanskia-par-697854.html", "text": "След насрочването на предсрочните парламентарни избори в Испания за 28 април, излязоха и първите социологически проучвания, които предвиждат, че за пръв път от близо четири десетилетия в испанския парламент ще бъде има място за крайнодесни депутати, съобщава Ройтерс.Според проучване на института ХЕСОП, поръчано от вестник „Периодико“, новосъздадената крайнодясна партия „Вокс“ ще спечели до 46 места в 350-местния парламент. Друго проучване, поръчано от вестник „Вангуардия“, обаче показва, че те ще получат 16 места.Анализаторите смятат, че новосъздадената партия не бива да се подценява, тъй като по време на регионалните избори в Андалусия през декември тя печели цели 12 места.Според проучванията на изборите Испанската социалистическа партия ще спечели около 115 места, а Консервативната Народна партия 75. Така обаче една от двете политически сили ще се нуждае от подкрепата на още поне още една партия, за да си осигури мнозинство.Все още политическата ситуация и прогнозите са много неясни.От испанското издание „Ел Паис“ съобщават, че следващите седмици ще бъдат много трудни за Педро Санчес и екипа му, които ще бъдат подложени на голям натиск от страна на опозицията.Те пишат, че ако Санчес беше разпуснал парламента по-рано, за са проведе избори на 11 април, е щял да си спести много работа, която сега му предстои. Това обаче не е направено, за да остане Парламентът „жив“ с цел одобрението на закони, които липсват и трябва да бъдат отразени в Държавен вестник.В петък премиерът Педро Санчес свика предсрочни избори, след като каталунски партии, които са за независимост на Каталуния и досега подкрепяха управлението на Санчес, се обединиха с опозицията. Заедно те попречиха да бъде приет неговият проектобюджет за 2019 година.", "date": "2019.02.18", "title": "Според проучвания крайнодесните ще спечелят мeста в испанския парламент"}
{"url": "https://offnews.bg/kultura/190-zhivopisni-kartini-na-hudozhnika-aleksandar-petrov-pokazva-natcion-697863.html", "text": "Изложба на Александър Петров ще бъде открита в Националната галерия на 21 февруари, четвъртък, 18.00 часа. Националната галерия представя 190 живописни произведения, рисунки, литографии и ескизи на Александър Петров. Той е един от авторите, които изграждат облика на българското изкуство през втората половина на ХХ век. Неговата живопис съчетава синтеризана пластичност на образа с националното като дух и тематика, особено характерни за изкуството ни от 1960-те.Художникът е роден през 1916 във Варненското село Невша в семейството на железничар. През 1934 завършва гимназия в Стара Загора. Година по-късно е приет в Художествената академия, специалност „Живопис“ при проф. Борис Митов. След завършването си през 1940 започва да излага като гост в салоните на Дружеството на новите художници, а от 1943 - като редовен член.След събитията през септември 1944 заминава за фронта като военен художник доброволец. Създава голям брой рисунки за фронтовите и централните вестници. През 1948 картината му „Десант през Драва“ е включена в българската експозиция на Венецианското биенале. През цялото си творчество Александър Петров работи върху осмислянето и синтеза между българската пластична култура и западно-европейското изкуство. През 1960 пътува в Средния Изток – Самарканд, Бухара, Хива, където създава цикъла „Средна Азия“.В края на 1960-те художникът посещава карловското село Богдан. Вдъхновен от Розовата долина, създава един от големите си цикли - „Розобер“. Основни теми в неговото творчество са трудът, любовта, майчинството, морето. Темата за бране на лавандула се превръща в негова емблема и колегите му го наричат Александър Петров – Лавандулата. От многократните си пътувания до Париж художникът донася множество рисунки, скици, акварели.В изложбата са включени произведения от основните цикли в творчеството на Александър Петров. Те са собственост на семейството на художника, на колекциите на Националната галерия и СГХГ.Изложбата ще бъде отворена за посещения до 27 април 2019 г.", "date": "2019.02.18", "title": "190 живописни картини на художника Александър Петров показва Националната галерия"}
{"url": "https://offnews.bg/obshtestvo/su-zapochna-kandidatstudentskata-si-kampania-697865.html", "text": "Софийският университет започна кандидатстудентската си кампания за учебната 2019/2020 г.От днес се приемат заявления за явяване на изпити за първата и втората кандидатстудентска сесия. Крайният срок за първата е 15 март, а за втората - 23 май 2019 г.Заявленията могат да се подадат чрез сайта на СУ (), на място в Ректората или в бюрата на фирмите в страната.Таксата за явяване на изпит е 30 лв.Първата сесия ще се проведе в неделните дни в периода 24 март - 28 април, а втората - в съботните и неделните дни от 26 май до 23 юни.Първото класиране се обявява на 9 юли, второто – на 16 юли, а третото – на 23 юли.В 5 от 119-те специалности не може да се влезе с оценка от матури вместо изпит. Това са регулираните „Право“, „Медицина“ и „Фармация“, както и „Журналистика“ и „Връзки с обществеността“.Две са новите бакалавърски програми - „Счетоводство, финанси и дигитални приложения“ (на английски език) в Стопанския факултет и „Геопространствени системи и технологии“ в Геолого-географския факултет.На 21 февруари 2019 г. започва участието на Софийския университет в традиционната кандидатстудентска борса. До 21 март кандидатите в София, Пловдив, Монтана, Велико Търново, Добрич, Варна, Бургас, Хасково и Стара Загора ще могат да се запознаят със специалностите и начина за кандидатстване в най-старото висше училище в България.", "date": "2019.02.18", "title": "СУ започна кандидатстудентската си кампания"}
{"url": "https://offnews.bg/politika/nastimir-ananiev-gerb-chuha-volt-za-preferentciite-no-podminaha-mash-697845.html", "text": "Управляващите от ГЕРБ чуха призива на Европейска партия Волт да поправят грешката си, чрез която саботираха преференциалния вот миналата седмица. Както и очаквахме премиерът Бойко Борисов дойде на бял кон и отново влезе в ролята на спасител на демокрацията. Това заяви лидерът на Волт България Настимир Ананиев. По думите му обясненията за действията на ГЕРБ, че са искали да запазят кворума изобщо не са логични. Също така интерес буди и фактът, че председателят на парламентарната група на ГЕРБ - Цветан Цветанов, не беше на брифинга.", "date": "2019.02.18", "title": "Настимир Ананиев: ГЕРБ чуха Волт за преференциите, но подминаха машинното гласуване"}
{"url": "https://offnews.bg/sviat/britanskiat-parlament-obvini-fejsbuk-s-umishlena-zloupotreba-s-lichni-697844.html", "text": "Британска парламентарна комисия издаде доклад, в който обвини интернет компанията Фейсбук в умишлено нарушаване на законите за поверителност на личните данни и борбата с антиконкурентните практики във Великобритания и призова за по-голям надзор върху социалните медии, предаде БТА.Докладът за фалшивите новини и дезинформацията в социалните медии беше публикуван след 18-месечно разследване. Той беше подготвен от парламентарната медийна комисия, която заяви, че социалните медии би трябвало да следват задължителен етичен кодекс, чието спазване да се наблюдава от независим регулаторен орган, за да има по-добър контрол върху вредното или незаконно съдържание.Докладът конкретно посочи Фейсбук, чиято структура според него изглежда е замислена така, че да \"скрива осъзнаването и отговорността за конкретни решения\".\"Очевидно е, че Фейсбук умишлено и съзнателно е нарушил законите за поверителността на личните данни и борбата с антиконкурентните практики\", се казва в доклада, който обвинява изпълнителния директор на социалната мрежа Марк Зукърбърг, че е проявил неуважение към британския парламент, като е отказал многобройни покани да се яви пред медийната комисия.През юли комисията издаде междинен доклад със сходни заключения, а през декември публикува много документи, представящи доказателства, че Фейсбук е използвала огромното количество потребителски данни, с което разполага, като конкурентно оръжие, често по начини, чиято цел е била да бъдат държани потребителите ѝ в неведение.Фейсбук и други интернет компании са подложени на все по-засилено наблюдение за това как боравят с потребителските данни и са остро критикувани, че не правят достатъчно, за да спрат злоупотребата с техните платформи от групи, опитващи се да оказват влияние на избори.", "date": "2019.02.18", "title": "Британският парламент обвини Фейсбук с умишлена злоупотреба с лични данни"}
{"url": "https://offnews.bg/interviu/programata-vivacom-regionalen-grant-doprinasia-za-kachestvena-promiana-697837.html", "text": "Г-жо Вуткова, четвъртото издание на Виваком Регионален грант навлезе в заключителната си фаза. Колко и какви проекти кандидатстваха в това издание?И тази година наблюдаваме голям интерес към Виваком Регионален грант. Инициативата стана традиционна и съответно кандидатите стават все повече, а проектите- все по-вълнуващи. Тази година сме участваха 259 проекта от всички 28 области в страната.Регионалният грант е израз на една от основните ценности на Виваком като компания – идеята за равния старт. Програмата показва на практика как малките идеи могат да направят голяма разлика за много хора в десетки населени места. За нас е особено важно, че успява да обединява – екипът, който заедно създава идеята, подава кандидатурата, а след това въвличат още свои съмишленици и местната общност, за да я реализират. Благодарение на нея се създава по-добра среда за активен обществен живот, споделят се знания, развиват се таланти, дава се достъп до култура и подкрепа и взаимопомощ на хора в уязвимо положение - всичко това, което ни прави цивилизовано общество.Бихте ли разказали малко повече за проектите, които кандидатстват?Част от проектите обръщат поглед към българските корени и народните обичаи, към инициативи, свързани с артистични прояви и културни събития с участието на местното население, социални активности сред и за природата. Други са насоченикъм подкрепа на хора от уязвими групи, занимания с деца, насърчаване на доброволчеството и благотворителността.Значителна част от идеите са с културно-образователна и социална насоченост, като в това число се предвиждат най- разнообразни дейности и подходи за обединяване на общностите, преодоляване на различията и вдъхване на нов живот в старите обичаи.По какви критерии се оценяват победителите?При преценката на инициативите ние, членовете на журито, което, освен мен, включва и Мария Чернева (журналист), Иван Кънчев (Сдружение „Българска история“), Ива Дойчинова (журналист) и Надя Шабани (Български център за нестопанско право), взимаме под внимание три критерия: полза  от реализирането на инициативата или решаването на проблем за конкретна общност; въвличане на местната общност, новаторство. Мотото на нашата програма е „даваме скорост на добрите идеи“, ето защо и целта ни като жури е да оценим и подкрепим финансово онези идеи и проекти, които реално ще допринесат за подобряване на живота по места.В началото на март ще обявим победителите, които ще получат безвъзмездна помощ до 5000 лв.Ако направим равносметка, какво постигна инициативата Виваком регионален грант през изминалите три години?Краткият отговор е общо 39 подкрепени до момента проекта в сферите на култура, изкуство, образование, местни общности, екология, социална сфера, спорт и здраве и инвестиция от компанията ни в размер на 179 389 лв. Близо 18 000 души са въвлечени в тези проекти през изминалите три години. Но по-важното зад тези сухи цифри е, че животът на всички тези хора е бил повлиян от проектите, което ни накара да продължим инициативата. Във Виваком разбираме от мрежи и мога отговорно да споделя, че мрежата на Регионалния грант е наистина впечатляваща: стотици партньорства, донесли качествена промяна, решаващи проблеми и създаващи възможности. Важно е да се отбележи, че програмата подкрепя инициативи предимно в по-малки населени места, което допринася за тяхното развитие.А ако трябва да сме напълно конкретни – ето каузите и цифрите зад тях:Примерите са много, но и тези показват, че програмата е успяла да постигне една от основните си цели, а именно да даде скорост на идеи в полза на малките общности.", "date": "2019.02.18", "title": "Програмата VIVACOM Регионален грант допринася за качествена промяна и развитие"}
{"url": "https://offnews.bg/bojni/fiuri-prosnal-milar-na-zemiata-sedem-pati-po-vreme-na-sparing-697843.html", "text": "Бившият шампион в тежка категория по бокс Тайсън Фюри твърди, че седем пъти е пратил в нокдаун Джарел Милър по време на спаринг сесия през 2011 година.В края на миналата седмица Голямото бебе беше официално обявен за следващия съперник на световния Антъни Джошуа. Срещата ще се проведе на 1 юни в легендарната зала \"Медисън Скуеър Гардън\" в Ню Йорк.\"Върнах се у дома в Моркамб и имах нужда от спаринг партньор. Първият човек, за когото се сетих, беше Милър. Струваше ми се, че спарингите с него ще бъдат добри за мен.Разбира се, по това време все още не бях световен шампион. Той пристигна в Моркамб и проведохме спаринг в местната зала. Няма да навлизам в подробности.Наех го за две седмици, но го изпратих у дома след един спаринг. Повалих го седем пъти в нокдаун, след което го изпратих да си стяга багажа и да се прибира в САЩ\", споделя Фюри.", "date": "2019.02.18", "title": "Фюри проснал Милър на земята седем пъти по време на спаринг"}
{"url": "https://offnews.bg/tenis/grigor-dimitrov-veche-e-31-v-sveta-697830.html", "text": "Най-добрият ни тенисист Григор Димитров изпадна от топ 30 в света за първи път от 2,5 години насам. Българинът загуби седем позиции спрямо последната ранглиста и вече е номер 31 в света с актив от 1310 точки.Причината за срива е в контузията на Димитров, който отказа участие на АТР 500 турнира в Ротердам, където миналата година достигна до финал и имаше да защитава 300 точки. Григор не е играл от Откритото първенство на Австралия, където достигна до осминафиналите.От другите българи Димитър Кузманов се изкачва с четири позиции до №335 в света, Александър Лазов e с едно място нагоре - №481, а Александър Лазаров е №489 с прогрес също от една позиция.В топ 10 няма промени. Начело в класацията е шампионът от Откритото първенство на Австралия Новак Джокович с 10955 точки, следван от Рафаел Надал (Испания) с 8320 точки и Александър Зверев (Германия) с 6475 точки.", "date": "2019.02.18", "title": "Григор Димитров вече е №31 в света"}
{"url": "https://offnews.bg/112/mazh-zagina-pri-pozhar-v-kashta-vav-varna-697829.html", "text": "Мъж загина при пожар в къща във Варна, съобщи полицията в Морската столица.Сигналът за горящата сграда постъпил към 7:25 ч тази сутрин на тел. 112.Два противопожарни екипа пристигнали на място - ул. \"Розова долина\", които овладели огъня и потушили пожара. След това вътре открили тялото на 54-годишен мъж.По случая е образувано досъдебно производство.Изясняват се причините и обстоятелствата, довели до инцидента.", "date": "2019.02.18", "title": "Мъж загина при пожар в къща във Варна"}
{"url": "https://offnews.bg/politika/pargov-kam-tcgm-aparatite-za-sinia-i-zelena-zona-imat-li-vrazka-s-nap-697842.html", "text": "Апаратите за самотаксуване в \"синя\" и \"зелена\" зона имат ли фискална връзка с НАП, пита Калоян ПарговВ ЦГМ ЕАД затрудняват ли се при прилагането на новите изисквания на Наредба Н-18 и ще спазят ли срока до края на март да променят софтуерите и касовите апарати, пита председателят на групата на БСП в СОСИмат ли апаратите за самотаксуване в \"синя\" и \"зелена\" зона за паркиране в центъра на София фискална връзка с НАП? Това пита председателят на БСП - София и на групата на социалистите в СОС Калоян Паргов.Въпросът му е във връзка с измененията, налагани от Наредба Н-18, която задължава да бъдат направени промени на около 170 000 фискални устройства в страната до края на март. Измененията във въпросния документ, които предизвикаха бурно негодувание от бизнеса и заплахи за протести, бяха приети в края на септември миналата година. Те предвиждат всяка издадена касова бележка да бъде изпращана почти в реално време - до 5 минути - към сървърите на НАП. Досега този процес, според данни на приходната агенция, е отнемал месец. Друга новост е задължително да бъде отпечатван QR-код върху всяка касова бележка. За тази цел обаче са необходими сериозни софтуерни промени и поредна смяна на касовите апарати.\"Промените в Наредба Н-18 засягат пряко общинското дружество \"Център за градска мобилност\" ЕАД, коментира Калоян Паргов, който е заместник-председател на Комисията по транспорт и туризъм в СОС. В тази връзка настоявам директорът Румяна Милова да информира всички членове на Комисията по транспорт и туризъм, както и обществеността за процеса на работа по промяна на софтуера за фискална връзка с НАП. Както и да докладва дали \"Център за градска мобилност\" ЕАД ще се справи с тези промени в указания срок до края на март 2019 г. Освен това, макар и не много, в София има апарати за самотаксуване в \"синя\" и \"зелена\" зона. В тази връзка бих искал да чуя от госпожа Милова дали те имат фискална връзка с НАП към този момент и дали софтуерът вече е или предстои да бъде съобразен с новите изисквания на Наредба Н-18?\".Калоян Паргов и останалите общински съветници от групата на БСП са притеснени от твърденията на експерти, че най-затруднени от промените, въведени от Наредба Н-18, ще бъдат фирмите за градски и обществен транспорт. Затова настояват за бърза и изчерпателна информация от страна на ръководството на \"Център за градска мобилност\" ЕАД и транспортните дружества по въпроса за промяната на софтуерите.", "date": "2019.02.18", "title": "Паргов към ЦГМ: Апаратите за синя и зелена зона имат ли връзка с НАП?"}
{"url": "https://offnews.bg/istoria/koga-e-godishninata-ot-gibelta-na-levski-697831.html", "text": "Сигурно сте забелязали, че в последните години проявите за отбелязване на годишнината от обесването на Васил Левски се честват в два поредни дни. Някои я отбелязват на 18-и февруари, а други полагат венци на 19-и февруари.Макар няколко поколения българи да помнят датата 19 февруари още от първите си дни на ученическата скамейка, тази дата е исторически неточна, отбелязват историците.Преди години с мисията кончината на Апостола да се чества на правилната дата - 18 февруари по нов стил (6 февруари по стар стил) се заема Общинският комитет \"Васил Левски\"-В. Търново. Още през 2009 г. общото събрание на комитета взема решение в старата столица честванията да бъдат изместени от 19-и на 18-и февруари. Постепенно различни авторски колективи записват именно тази дата в учебниците по история. Към момента в повечето от тях пише, че Дяконът Левски е обесен на 18 февруари.Подобна позиция е изказвал и Факултетският съвет на Историческия факултет на Великотърновския университет.Покойният именит историк проф. Николай Генчев преди време написа статия, като обръща внимание на тази неточност,  припомнят от комитета.Как тръгва объркванетоЧестването на 19 февруари е в резултат на грешка, повтаряна през годините, обясняват историците. Според тях обаче към историята, както към всяка друга наука, трябва да се подхожда с уважение и да не се позволява само заради навика да се подменят дати.Полковникът от резерва Марко Златев и бивш преподавател по военна история обясни на пресконференция още през 2017 г., че през 1945 година по инициатива на тогавашния началник на Националното военно училище е издадена заповед патрон да бъде Васил Левски и това е станало на 18 февруари, защото това е датата на смъртта на Апостола. До 1950 година това е била официалната дата, която е била и празник на висшето училище. Тогава няколко години подред 18 февруари е бил официален празник и почивен ден на военното училище.Марко Златев припомня, че малко след 1950 г. във вестник \"Работническо дело\" виден български историк публикува статия, в която пишело \"На днешния ден Васил Левски увисна на бесилото…” Статията излязла на 19 февруари, понеделник, тъй като 18-ти се паднал в неделя. \"И си остава така и оттам вече тръгва 19-ти\", казва преподавателят.", "date": "2019.02.18", "title": "Кога е годишнината от гибелта на Левски?"}
{"url": "https://offnews.bg/obshtestvo/patna-politcia-zapochva-zasileni-proverki-na-kamioni-i-avtobusi-697833.html", "text": "Пътна полиция започва операция за контрол на товарните автомобили и автобусите.тя ще се проведе от 18 до 24 февруари и е част от календара на TISPOL – Европейската мрежа на службите на Пътна полиция. Операцията тече на територията на всички държави-членки.Засилените проверки имат за цел да се обърне внимание на водачите, че последиците и броят на загиналите и ранените при пътнотранспортно произшествие с участието на тежки машини и автобуси са значително по-големи в сравнение с другите тежки ПТП. Основните причини за възникналите инциденти с участието на товарни автомобили и автобуси са неспазване времето за почивка от водачите, превишаването на скоростта, употребата на алкохол и упойващи вещества, превоз на необезопасени товари както и претоварването на автомобилите.Проверките ще се осъществяват съвместно със служители на Изпълнителна агенция “Автомобилна администрация”. В проверките ще се включат служители на криминална и икономическа полиция.", "date": "2019.02.18", "title": "Пътна полиция започва засилени проверки на камиони и автобуси"}
{"url": "https://offnews.bg/politika/demokratichna-balgaria-kani-sds-dbg-i-vsichki-desni-za-obshta-lista-z-697825.html", "text": "Бруталните и антидемократични промени в изборните правила ще обединят десницата. Демократична България ще покани ДБГ, СДС и други десни формации къз явяване на изборите с единна листа. Това заяви евродепутатът от ЕНП Светослав Малинов по бТВ. Приетите промени в Изборния кодекс обслужват ДПС, коментира Малинов.По думите му най-обидно за интелигентния избирател е премахването на възможността да се пренареждат листите чрез преференциален вот.Цветан Цветанов каза, че правителството ще падне, ако не бъдат гласувани промените, това означава, че ДПС крепи кабинета, коментира още Малинов.", "date": "2019.02.18", "title": "Демократична България кани СДС, ДБГ и всички десни за обща листа за вота"}
{"url": "https://offnews.bg/futbol/milan-s-interes-kam-zvezda-na-ren-697827.html", "text": "Италианският колос Милан e стартирал преговори за Исмаила Сар през лятото, информира “Гадзета дело Спорт”. Росонерите от известно време наблюдават младока и не е изключено да се стигне до сделка.20-годишният сенегалец осъществи преминаването си в тима на Рен през лятото на 2017 година от Метц срещу 17 милиона евро. До момента през сезона той се е разписал 9 пъти и е асистирал за 8 попадения в 33 мача.Сар може да бъде много полезен на Милан, тъй като умее да играе и по двата фланга на атаката, а се справя и като централен нападател.", "date": "2019.02.18", "title": "Милан с интерес към звезда на Рен"}
{"url": "https://offnews.bg/112/mlad-mazh-ubi-roditelite-si-brat-si-i-baba-si-v-novi-iskar-697841.html", "text": "Млад мъж е убил родителите си, брат си и баба си в къща на ул. \"Светлина\" в Нови Искър, съобщиха от пресцентъра на МВР.Сигнал за тежкото престъпление е получен около 10:30 тази сутрин. Задържан е 25-годишен мъж. По първоначални данни извършителят е нанесъл смъртоносни наранявания на жертвите.По-късно градският прокурор на София Емилия Русинова обяви, че убийството е извършено с брадва. Знае се, че задържаният е посещавал психиатър през 2015, 2018 и 2019 г. Засега няма данни дали е с психични отклонения.Телата са били открити след посещение от военна полиция, тъй като бащата на арестувания не се е появил на работа два дни. Той е бивш военен. След пенсионирането си е продължил да работи като цивилен в системата.Съседи описват арестувания млад мъж като необщителен, семейството живеело затворено.Четворното убийство се случва година след като в къща в Нови Искър бяха застреляни шестима души. Жертвите бяха баща, син, доведена дъщеря, нейният приятел и баба ѝ. В кладенец в района бе открита и майката, която също е била застреляна. Заподозрян за убийството бе 56-годишният Росен Ангелов – рецидивист с присъди за блудство и кражби. Няколко дни след престъплението той бе намерен мъртъв с куршум в главата.Първоначално се появи информация, че задържаният е военен. От Министерството на отбраната обаче коментираха, че мъжът няма правоотношения със системата на Министерството на отбраната нито като военнослужещ, нито като цивилен служител.", "date": "2019.02.18", "title": "Млад мъж уби родителите си, брат си и баба си в Нови Искър"}
{"url": "https://offnews.bg/kultura/berlinale-2019-kraiat-na-edna-era-697834.html", "text": "Днес приключи 69-то и последно издание на „Берлинале“ с директор Дитер Козлик, който 18 години заемаше този пост. Другата година за основната селекция на фестивала ще отговарят Мариете Ризенбийк и Карло Катриан. Общата надежда е, че двамата ще могат да балансират изборите си и това да проличи в качеството на селектираните филми.В традицията на фестивала, филмът, който спечели „Златна мечка“ има доста експериментален характер. Наградата отиде при Надав Лапид за „Синоними“, израелският филм в надпреварата.Няма как да не усетим политическата коректност в този избор. На пръв поглед бихме могли така да си обясним победата, но филмът наистина успява да създаде интересна атмосфера- за мен лично на смесени чувства. Лентата разказва за млад евреин, който напуска Тел Авив и отива в Париж с желанието да забави идентичността си и дори майчиния си език.На зрителя става ясно, че режисьорът критикува силно Израел и враждебния характер на държавата. Наричам филма експериментален, защото ни предлага доста провокативни сцени, иронични алегории и неконвенционална динамика между героите. Объркана съм, защото стават много нелогични и необясними развития в сюжета. Започва интригуващо, но после например главният герой има от нищото квартира в Париж, „Макбуук“, но яде спагети за 1.75 всеки ден, защото няма пари.„Синоними“ е лична изповед на Надав Лапид, остра критика към родината му, но и към абсурда на днешна Франция. Определено много по-добър избор от миналата година с „Не ме докосвай“, но уви предвидим. „Сребърна мечка“ взе френският филм „By the grace of God” на Франсоа Озон. За мъжка и женска роля бяха заслужено наградени китайците - Уанг Джингчун и Йонг Мей. „Systemsprenger” бе отличен със „Сребърна мечка“ за „Откриване на нови перспективи“.Така завърши „Берлинале“, с добри и слаби филми, но верен на берлинското си, ъндърграунд, независимо усещане. Очакваме юбилея догодина!", "date": "2019.02.18", "title": "Берлинале 2019: Краят на една ера"}
{"url": "https://offnews.bg/politika/barekov-premisli-politikata-e-za-oligofreni-shte-stavam-uchitel-po-b-697828.html", "text": "Пореден сензационен обрат претърпяха кариерните планове на евродепутата консерватор Николай Бареков. На личния си фейсбук профил той публикува статус, от който се разбира, че се отказва от намеренията си да се кандидатира за втори мандат евродепутатство и че смята да става учител по български език и литература.Под поста си той е влязъл и в разговор със свои следовници. Един от тях му обяснява, че за учител не се кандидатства в МОН, а се подава заявление до директора на съответното училище. А Бареков отговаря:И още от него: Има и хора, последвали профила му, които молят безцензурния политик да не се отказва от политиката. Новият Бареков обаче отвръща категорично:Бареков обяснява и че всъщност преподавателската професия не му е чужда.", "date": "2019.02.18", "title": "Бареков премисли: Политиката е за олигофрени, ще ставам учител по български"}
{"url": "https://offnews.bg/obshtestvo/oshte-3-detca-se-razboliaha-ot-morbili-697835.html", "text": "Още три деца са се разболели от морбили. Те са на 1, 2 и 3 годинки, съобщи днес Министерството на здравеопазването.Два от случаите – дечицата на 1 и 3 годинки – са от Разлог, 2-годишният пациент е от Добринище.И трите деца са били в контакт с болен от морбили и не са имунизирани поради ненавършена възраст или отказ на родителите (първата имунизация се прави на 13-месечна възраст – бел. ред.)Две от тях са приети в болницата в Гоце Делчев, третото е в софийската „Св. Анна“.2-годишното дете е шестият пациент от Разлог с морбили в Инфекциозното отделение на болница „Света Анна“. То има и придружаващо заболяване пиелонефрит, съобщиха от лечебното заведение.Детето е стабилизирано и няма пряка опасност за живота му, съобщи началникът на отделението д-р Петър Петров.Състоянието на другите пет деца е стабилно, без пряка опасност за живота. Всички те също са с придружаващи заболявания - пневмония или пиелонефрит. Най-тежко преминава болестта при най-малкия пациент, който е едва на 4 месеца, но лекарите са оптимисти за неговото излекуване.Със сигурност времето за лечението на децата ще надвиши 5-те дни по съответната пътека, но те ще бъдат изписани едва след като бъдат излекувани напълно, заяви д-р Петров.Трите нови случая не са лабораторно потвърдени за морбили, взети са клинични проби, които са изпратени в Националната референтна лаборатория към Националния център по заразни и паразитни болести, уточни МЗ.Общо регистрираните към момента случаи на морбили в страната са 24, като това отново не са лабораторно потвърдените, а всички пациенти с проявена клиничната картина на болестта.Лабораторно потвърдените са 15, съобщи на брифинг директорът на Националния център по заразни и паразитни болести и национален консултант по микробиология проф. Тодор Кантарджиев. Днес се чакат резултатите от 18 проби на други пациенти, всички – от област Благоевград, всички - неваксинирани.СъветиПроф. Кантарджиев даде и насоки как да не се допусне допълнително разпространение на заразата.Първата препоръка е да се ваксинират децата, пропуснали ваксинацията на 13-месечна възраст. Всички деца до 8-годишна възраст, които нямат имунизация за морбили, трябва да бъдат имунизирани.Второ, децата под 1 година да избягват контакт с други деца.Трета препоръка е неваксинираните деца на възраст под 12 месеца да не пътуват в държави, в които има данни за болестта.Хора, които се връщат от чужбина, нека през първата седмица от завръщането си да не контактуват с деца по-малки от 1-годишна възраст, съветва още проф. Кантарджиев.„За съжаление, нямаме специфично лечение срещу вируса. Лечението е симптоматично, лекуват се усложненията, не се допускат бактериални усложнения на инфекцията и се дават антиоксиданти – витамин А в голямо количество, който помага. Това са достиженията на медицината на този етап по отношение на морбили“, обясни професорът.Първите изследвани в Националната референтна лаборатория при сегашния взрив на болестта са били здрави деца – братчетата и сестричетата на първите болни дечица, на възраст под 6 месеца. „При тях доказахме антитела от майката – видимо имунизирана.Господ е направил така, че през плацентата минават защитни антитела в детето три пъти по-голямо количество, отколкото в кръвта на майката. Първите 6 месеца пазят децата, докато не са имунизирани, следващите 6 месеца – естествената кърма на майката ги пази“, обясни проф. Кантарджиев.На въпрос за обстановката в съседните държави и рискът от усложняването ѝ и у нас професорът припомни, че м. г. е имало 5 500 случая в Сърбия, 2 500 – в Гърция, главно Северна Гърция, и 1 500 – в Румъния. По-миналата обаче е била по-тежка, защото само в Румъния са регистрирани 11 хил., а няколко десетки деца са починали. „Всичко това ни притеснява. Македония от месец и половина обяви също епидемична обстановка за цялата си държава“, посочи специалистът.", "date": "2019.02.18", "title": "Още 3 деца се разболяха от морбили"}
{"url": "https://offnews.bg/futbol/plashtame-po-10-i-20-leva-za-vitosha-levski-697840.html", "text": "Отборът на Витоша Бистрица ще приеме тази сряда, 20 февруари, тима на Левски в двубой от междинния, 22-и кръг на Първа професионална лига.Мачът между двата тима, който е с начален час 17:00, ще се играе на Националния стадион \"Васил Левски\". Цената на билетите ще бъде 10 лева. Срещу тази сума на \"Васил Левски\" ще влизат както феновете на домакините, така и на гостите.Привържениците на Витоша Бистрица ще влизат през вход 25 на Сектор \"А\", докато тези на Левски ще имат две опции - вход 2 на Сектор \"А\" и вход 6 и 7 на Сектор \"Б\". Пропуските за VIP-ложата пък са на стойност 20 лева.", "date": "2019.02.18", "title": "Плащаме по 10 и 20 лева за Витоша - Левски"}
{"url": "https://offnews.bg/futbol/trenior-v-levski-napadnal-igrach-na-loko-pd-697826.html", "text": "Треньорът на вратарите в Левски Димитър Иванков е атакувал грубо Момчил Цветанов от Локомотив Пловдив при излизането на двата отбора в почивка по време на срещата на \"Герена\", завършила 1:1.Малко преди това Локо откри резултата с попадение на Анте Аралица, а в ролята на асистент влезе именно Цветанов, който е популярен с прозвището Малкия шивач. Директно в ефир Иванков налетя на футболиста, а след това в тунела дори е успял да го сграбчи за гушата, но след намесата на хора от двата щаба не се стигнало до ескалация, информира \"Меридиан Мач\".Не е ясно какво е провокирало гнева на бившия вратар, но се предполага, че вероятно той е реагирал по този невъздържан начин на отправени от Цветанов жестове след гола на Аралица. През второто полувреме Левски стигна до изравнителен гол, който падна малко случайно, а при отбелязването му имаше засада.\"Макар че не победихме, аз съм доволен, защото имаше моменти, в които правилно контролирахме мача. Допуснахме, разбира се, и доста грешки. Радвам се, че ръководството има вяра в мен и ми предложи дългосрочен контракт\", коментира треньорът на Левски Георги Дерменджиев след равенството.", "date": "2019.02.18", "title": "Треньор в Левски нападнал играч на Локо Пд"}
{"url": "https://offnews.bg/politika/demokratichna-balgaria-vnese-iskane-prezidentat-da-nalozhi-veto-na-pro-697836.html", "text": "Демократична България внесе искане mрезидентът Румен Радев да наложи вето върху от Закона за изменение и допълнение на Изборния кодекс, приет 15 февруари, съобщиха от ДБ. Липсата по същество на предварителна оценка на въздействието на приетите разпоредби разкрива доминиращата партийнополитическа нагласа в българския парламент, която е в разрез както с императивните норми на Закона за нормативните актове, така и с конституционните принципи на правовата държава и на народния суверенитет.Всяка съществена промяна в изборното законодателство следва да се извършва само след продължителен процес на обществени консултации с всички заинтересовани страни, като се отчита позицията на независимите експертни и граждански организации, съобщават от Демократична България. Пълният текст на искането: Ние, представителите на Демократична България, настояваме Президентът на Република България да упражни своето правомощие по чл. 101, ал. 1 от Конституцията на Република България и да наложи вето върху от Закона за изменение и допълнение на Изборния кодекс, приет от 44-то Народно събрание на 15 февруари 2019 г.1. Измененията в Изборния кодекс на практика отмениха правото на българския гражданин да гласува с преференция и по този начин да определя своите представители в Народното събрание, Европейския парламент и общинските съвети.Народното събрание прие промени в чл. 298, ал. 2, чл. 386, ал. 2 и чл. 454, ал. 2 на Изборния кодекс, с които драстично вдигна прага, над който се считат за валидни предпочитанията (преференциите), които отделните кандидати са получили. Новите прагове, които въвежда законодателя са:Районната избирателна квота – за изборите за национален Парламент;Националната избирателна квота – за избори за Европейски парламент;Общинската избирателна квота – за избори за общински съветници.Така поставените условия за валидност на преференциите, водят до невъзможност за прилагането им.По същество, това е отмяна и ограничаване на съществуващи права на избор като част от активното избирателно право на българските граждани. Три десетилетия след началото на демократичния процес в българскот общество, парламентарното мнозинство въвежда съществени ограничения на конституционното право на избор. Извоювани и активно използвани от гражданите права се отнемат. Нещо повече, приетите законодателни промени влизат в разрез с недвусмислено изразената воля на българските граждани в подкрепа на по-силен мажоритарен елемент в изборите на проведения през м. ноември 2016 г. национален референдум. До този момент възможността за преференциално гласуване е имала стимулиращ ефект върху гражданското участие по време на избори.Следва да се има предвид, че утвърдените в рамките на Съвета на Европа стандарти за ирзаботване на изборното законодателство също са нарушени. Според Венецианската комисия промените в изборното законодателство следва да се извършат най-късно до една година преди провеждането на съответните избори (§ 65 от обяснителния доклад към Кодекс на добрите практики в сферата на изборите, CDL-AD (2002) 023rev). Този подход е гаранция за стабилност, предвидимост и сигурност на изборното законодателство и съответства на принципите на правовата държава (§58 от обяснителния доклад към Кодекса на добрите практики). Този европейски стандарт е гаранция срещу манипулиране на изборното законодателство в интерес на доминиращата политическа конюнктура.С извършената промяна в Изборния кодекс по-малко от два месеца преди началото на процеса по регистрация на партиите и коалициите за предстоящите на 26 май 2019 г. избори за Европейски парламент, се нарушава принципа за равенство на възможностите на различните партии и коалиции, които планират участие във вота (§ 2.3. от Кодекса на добрите практики). С поставянето на невъзможен за постигане праг за валидност на преференциалното гласуване се затрудняват преди всичко коалициите от партии, които ще участват на изборите, тъй като възможността за отбелязване на валиден преференциален вот е съществена част от кампанията по мобилизация на съответните партийни структури, а и на по-широката гражданска общност.Липсата по същество на предварителна оценка на въздействието на приетите разпоредби разкрива доминиращата партийнополитическа нагласа в българския парламент, която е в разрез както с императивните норми на Закона за нормативните актове, така и с конституционните принципи на правовата държава и на народния суверенитет.Всяка съществена промяна в изборното законодателство следва да се извършва само след продължителен процес на обществени консултации с всички заинтересовани страни като се отчита позицията на независимите експертни и граждански организации. Именно това не е извършено в рамките на протеклия законодателен процес.В своята съвкупност, липсата на продължителен обществен дебат по приетите промени в Изборния кодекс, както и нарушаването на императивни законови норми (относно предварителната оценка на въздействието), на конституционните принципи на правовата държава и народния суверенитет, както и на общоприети европейски стандарти относно изборното законодателство, ерозират легитимността на приетите промени. Те съдържат основания за негативна оценка на конституционността на новоприетото изборно законодателство.2.С приетите измененя в Изборния кодекс се променя възможността за обжалване на актовете на избирателните комисии. Промяната в подсъдността – от Върховния административен съд към съответния административен съд – създава елемент на несигурност непосредствено преди предстоящите европейски и местни избори като по този начин се нарушава принципа на правовата държава, чийто ключов елемент е предвидимостта на законодателствотото и правната сигурност. При приемането на новите процедурни правила не е извършена адекватна оценка на готовността на административните съдилища да правораздават по този вид дела. Без да има актуална оценка на кадровата обезпеченост в административните съдилища, която да включва както оценка на наличните ресурси, така на специализацията на съдиите, реално се поставя под въпрос достъпът до правосъдие на гражданите, политическите партии и коалиции в рамките на изборния процес. Така се нарушават процесуалните гаранции за честни и свободни избори, както и се ерозира доверието в самия изборен процес.3. С приетото ограничаване на представителството на партии и коалиции в избирателните комисии (изключването от участие на представители на партиите и коалициите, които имат избрани с техните кандидатски листи членове на Европейския парламент, но не са парламентарно представени) се ограничава представителността и плурализма в самите комисии, както и равенството между самите партии и коалиции. Подобно ограничение е изцяло функция на конюнктурната воля на мнозинството в парламента и не е съобразено с общовалидни принципи и стандарти. Необявената цел е да се постигне доминация на управляващите партии и коалиции в избирателните комисии, което наред със занижените изисквания за формиране на мнозинство за вземане на решение в комисиите, е предпоставка за манипулации на изборния процес.В състояние на увеличавене на рисковете пред демократичните системи в регионален контекст, подложени на засилващи се авторитарни тенденции и национал-популистка мобилизация, ограничаването на избирателните права на българските граждани съществено подрива доверието в институциите и поставя под въпрос демократичните устои на страната. Злоупотребата със законодателния процес още повече илюстрира липсата на капацитет на настоящия парламент и конюнктурно парламентарно мнозинство да осъществяват функциите си по предвидим и легитимен начин в съответствие с конституционните и демократичните принципи.Уважаеми господин Президент,Призоваваме Ви да упражните конституционните си правомощия и да наложите вето на измененията на Изборния кодекс, с които драстично се нарушават основни права на гражданите и се ерозират демократичните принципи и стандарти.", "date": "2019.02.18", "title": "Демократична България внесе искане президентът да наложи вето на промените в ИК"}
{"url": "https://offnews.bg/analizi-i-komentari/levski-e-podtikval-vsichki-da-se-uchat-dnes-ni-podtikvat-da-ne-mislim-697832.html", "text": "И пак за деня на Левски.Левски е имал визия за бъдещето. Днес нас ни тикат да живеем в миналото.Левски е следвал идеали. Днес ни карат да следваме политици.Левски е подтиквал всички да се учат. Днес ни подтикват да не мислим.Левски е мечтал за модерна република. Днес ни казват, че промените идвали прекалено бързо.Левски е искал всички да живеят в мир. Днес всякакви политици ни противопоставят едни на други.Левски е призовавал за действия. Днес ни успиват друг да ни оправя.Левски е живял в настоящето си, за да промени бъдещето. Днес ни карат да гледаме в миналото, за да забравим за настоящето. И да се откажем от бъдещето.Левски е говорил от свое име. Днес мнозина говорят от името на народа.Левски е бил скромен. Предпочитал е делата пред думите. Днес всеки кресливец с татуиран надпис „Свобода или смърт“ смята, че е изпълнил дълга си.Левски е бил божи човек. Било го е грижа за хората. Всички хора, независимо от пол, вид, род, религия, занимание, каквото и да е. Днес божиите хора раздават анатеми и мразят различните.Левски е бил патриот. Искал е да направи нещо за родината си. Днес всеки патриотарски лумпен чака какво родината ще направи за него.Левски е бил човек на честта. Днес отмятането от обещанията е превърнато в политическо ежедневие.Днес български полици ни карат да правим точно на обратното на заветите на Левски. Уж в неговото име.За да може да уеднаквим понятията и да се разбираме по-добре, отново предлагам кратка дефиниция:Българщина не е:- Да се плацикаш в ледени води;- Да пиеш люта ракия;- Да удряш патриотично по масата;- Да крещиш гръмогласно: „Их бре“, „Ух, бре“, „Вашата м…“ и други подобни;- Да се биеш в гърдите като павиан в джунглата;- Да мразиш слабите и беззащитните, да мразиш различните, и да го показваш с думи и дела;- Да не мислиш, а само да слушаш и изпълняваш.И други подобни…Българщина е:- Да се скъсаш от работа и тренировки и да печелиш тенис мачове по цял свят;- Да се скъсаш от учене и работа и да вземеш медали по математика; или по художествена гимнастика; или по физика; независимо по какво, независимо в коя възрастова група;- Да се скъсаш от учене, работа, репетиции, тренировки, изобщо от всякакви ежедневни усилия, без даже да получиш някаква награда, известност или признание;- Да заминеш далеч, но да не забравиш за дома;- Да останеш тук и да се опиташ да промениш нещо;- Да четеш и да знаеш история, география, физика, химия;- Да си родител и да отгледаш прекрасно поколение, въпреки свинщината, която ни заобикаля;- Да се опиташ да разбереш другия, или поне да му дадеш правото да е друг;- Да подадеш ръка и да помогнеш на непознат, ей така, защото е правилно;- Да запазиш усмивката си, въпреки всичко.И още много истински, ежедневни, български, наши си геройства…А ако искате децата да научат нещо от Левски, прочете им това негово писмо:/Левски до чорбаджията Ганчо Милев, Карлово, 10.05.1871г./P.S. Българските политици не искат даже да признаят, че датата на обесването на Левски е 18. февруари, за да не си развалят комфорта. А карат по „традиция“, с грешната дата 19-и. Ако не знаете, това е станало заради статия в „Работническо дело“ от 19-и февруари, 1950 г. Та какво да очакваме в такъв случай от тях…Б. ред. - Коментарът на известния пиар специалист Любомир Аламанов препечатваме от профила му във фейсбук с негово разрешение. Заглавието е на редакцията.", "date": "2019.02.18", "title": "Левски е подтиквал всички да се учат. Днес ни подтикват да не мислим"}
{"url": "https://offnews.bg/politika/gerb-razmisli-i-vrashta-preferentcialnoto-glasuvane-shte-ima-nov-sast-697838.html", "text": "Преференциалното гласуване ще бъде възстановено. Това обяви на пресконференция в присъствието на премиера Бойко Борисов депутатът от ГЕРБ Георги Марков.По-рано тази сутрин министър-председателят свика заседание на Изпълнителната комисия на партията. Темата бяха точно последните промени в Изборния кодекс. Заседанието бе в централата на ГЕРБ. БСП вчера на пленум депутатите ѝ да напуснат парламента. Категорично смятам, че трябва да бъде запазен нисък прагът за преференциалния вот. Реалната възможност на гражданите да гласуват за конкретни личности в партийните листи е стимул за партиите да предлагат качествени кандидати със силни професионални качества. В същото време възможността партийната листа да бъде преподредена работи за по-висока избирателната активност, коментира столичният кмет Йорданка Фандъкова.Евродепутатът и зам.-председател на ВМРО Ангел Джамбазки  вчера отворено писмо до премиера Бойко Борисов, в което го призова да върне преференциите в Изборния кодекс. Днес промените в Изборния кодекс бяха определени като ”брутални и антидемократични ” и от \"Демократична България\".Тази вечер в социалните мрежи се организира протест пред Народното събрание с искане поправките в ИК да бъдат отменени. ", "date": "2019.02.18", "title": "ГЕРБ размисли и връща преференциалното гласуване, ще има нов състав на ЦИК"}
{"url": "https://offnews.bg/futbol/novi-problemi-v-lagera-na-tcska-predi-derbito-s-levski-697822.html", "text": "След поражението от Черно море, проблемите в ЦСКА преди дербито с Левски се увеличиха с още един. Лекарите на клуба правят всичко по силите си да възстановят левия бек Жеферсон, но е твърде вероятно бразилецът да не вземе участие в двубоя, съобщава \"Меридиан мач\".Жеферсон носеше шина на левия крак заради контузията, която получи на лагера в Испания, при кацането в София. Към момента той не тренира наравно с отбора, а ако до петък не успее да се включи в отборните занимания ще пропусне \"Вечното дерби\".Въпреки че бранителят не впечатли през есента, той остава най-надеждната опция за левия фланг на защитата. Бразилецът е попаднал в радара на Атлетико Минейро, но в крайна сметка от клуба се отказали от идеята за закупуването му. Жеферсон има договор с ЦСКА до лятото на 2020 година.Кристиян Малинов и Ангел Лясков също са застрашени да пропуснат мач номер 1 на България. Това ще се случи, ако получат жълт картон в двубоя срещу Ботев Враца.", "date": "2019.02.18", "title": "Нови проблеми в лагера на ЦСКА преди дербито с Левски"}
{"url": "https://offnews.bg/nashite-avtori/liuboslava-ruseva-tcvetanov-kato-to-i-zhurnalistikata-kato-vid-697823.html", "text": "Да започнем с досадното, за да определим контекста на този разговор. Повечето хора биха предположили (поне по моему), че си с леви убеждения, но тези термини много се размиха в българския политически разговор.Няма да скрия, че това предположение ме изненада, защото поне до този момент съм била определяна по-скоро като „десен“ човек. Никога през живота си не съм гласувала за лява партия, пък и БСП, да речем, такава ли е? Когато управляваше тройната коалиция с левия премиер Сергей Станишев, беше въведен плоският данък, схващан дори като либертарианска мярка.ОК, приемам, че съм се объркал (смях).А неотдавна сегашният десен финансов министър Владислав Горанов обяви с почти болшевишки патос, че данъкът давал на бизнеса „легален чист ресурс за яхти и ролс-ройси“. И наистина, прословутият Бенчо Бенчев, спонсорът на БСП, беше превозван до общинските заседания в Бургас ту със собственото му бентли, ту с личния му ролс-ройс. Така че тези термини, по справедливата ти забележка, силно се размиха, а аз допускам, че тъкмо в това се е състояла целта. Нека си спомним, че вкарването (не влизането!) на царя в българската политика беше придружено от възторзи как сега той ще разбие „порочния двуполюсен модел“, но в резултат получихме още по-порочната размитост. Та ако трябва сама да се определя каква съм, честно ще отговоря: не знам точно. От една страна, аз съм консервативен човек, който тачи правилата и никак не харесва радикалните промени, но, от друга, често съм взимала толкова екстравагантни решения за собствения си живот, че на моменти съм се чудела дали в мен не дреме един анархист.Някой Бакунин или дори Кропоткин, примерно.Да, който да ме подтиква да правя малките си лични революции. Социалните революции обаче не са ми по вкуса, но в същото време съм склонна да ги приема за „неизбежно зло“, когато управляващи и управлявани са се превърнали единствено в отвратителни и отвратени. Горещ привърженик и защитник съм на индивидуалните свободи, само че държа да има установени норми, които да важат за всички ни. Мисля, че хората са равни по права, но намирам за отблъскващо лицемерие идеята за равенство. Иначе постоянно мрънкам, че нямаме дарба за общностно живеене, че ни липсва онова „лепило“, което да ни събере един с друг в смислено общество. Приветствам свободния пазар и съм против затормозяването му с безкрайни регулации, но и него не смятам за единствен меродавен регулатор на възможностите за реализация. Харесвам социалната държава, в която няма „изключени“, обаче роптая срещу подпомагането на мързеливия, когото упреквам за доброволното му изключване и отказа му да се развива, очаквайки друг да се погрижи. Може би съм привърженик на Контрапунктистиката, която Умберто Еко беше описал на шега в „Махалото на Фуко“ като наука за „вътрешната противоречивост на предмета“. Оттам нататък Белбо и Диоталеви измислиха всевъзможни оксиморони, които да звучат наукообразно – от Стабилност на революцията и Основи на народната олигархия през История на обновителните традиции до Съвременна шумерска литература и Фонетика на немия филм...Диоталеви е обратното на теб, ако позволиш (смях). Кой и как трябва да управлява България в момента? Какъв е начинът да се спасим от вече все по-сигурния пълен крах?В една своя реч Джон Кенеди казва, че демокрацията е труден вид управление, защото изисква най-висшите качества, наречени самодисциплина, въздържаност, готовност да се ангажираш и да се жертваш за общото благо. Кратка, проста и съвършено ясна „рецепта“, но ужасно трудна за изпълнение. Впрочем това се вижда точно от модела „Бенчо Бенчев“, или Бентли Бентлиев, както го нарече един приятел.Аз го нарекох “Бенчи Бенч”, в същия смисъл (смях).Сполучливо. Но: в този затворен кръг партиите, независимо от идеологическите им различия, ако въобще съществуват такива, „си играят“ с местни бизнесмени. Тези бизнесмени ги финансират, като едновременно с това партиите им предоставят възможност да влязат в местната власт, за да вземат решения, пряко облагодетелстващи бизнеса им. Тоест става дума за една всеобхватна политико-икономическа конюнктура, понеже абсолютно същото се случва на национално ниво.Защо например „това, което имаме като Цветан Цветанов“ е толкова всемогъщо? Причината е повече от очевидна: то изгради ГЕРБ, то познава актива, то владее структурите по места. Методите на кадровика Цветанов - а Цветанов всъщност може да се казва Иванов или Петров, защото говорим за явление (затова го наричам „то“), - бяха единствените възможни. Действително единствените, тъй като трябваше да се изгради мощна организация от членове и активисти, които не са обединени от идеология и нямат дори минимално съзнание за някаква мисия. При наличие на сбор от множество лични интереси, провидели шанса да се консумира власт, „то“ следваше да измисли ефективни начини за контрол. И ги измисли: клиентелистката структура получава достъп до обществен ресурс, но от своя страна е длъжна да се отчита пред върха на пирамидата. Отчита ли се „правилно“, клиентелата може да си вилнее както си пожелае, да се превърне в стотици, че даже и хиляди борисовчета и цветановчета по места. Онзи скандал с изнудвания бизнесмен от Добрич, който беше дал на регионален партиен фактор няколко тона суджуци, чудесно обрисува трагикомичната картина на вече тоталния управленски разгул. Комична, разбира се, само покрай уханието на мръвки, иначе подобно нещо, при това етикетирано като „дясно“, е атентат срещу представата за нормалност, правила, култура, смисъл.А как да се спасим ли, питаш? Това ме подсеща, че преди двайсетина години бях получила писмо от човек, който се беше подписал като Хитър Петър и предлагаше да се забранят всички партии. По-късно този призив се появи и на улицата, миналата есен цъфна и върху плакатите на протестиращите срещу цените на горивата. Иначе казано, подобни предложения набират популярност, защото са привлекателно прости: сочат виновника за колективното ни нещастие, както и средството, което ще ни позволи да се освободим от него. Понеже голяма част от така наречения електорат се чувства непредставена и предадена от всяко следващо управление, такива като Хитър Петър стават податливи на опасни популистки идеи. Но едва ли има нужда да обяснявам какво ще се случи, когато простите силови политически решения завладеят умовете на хората, а тези, които ги пропагандират, получат власт. Защото проблемът ни не е в наличието на партии, той е в състоянието на партиите. В това, че те не са „нормални“ политически организации, а котерии, чийто доминиращ интерес е употребата на властта. По тази причина те си приличат като еднояйчни близнаци и затова е толкова лесно хората, хранещи се от политика, да преминават от партия в партия и да създават нови партии. Тези фракции се занимават преди всичко с политически бизнес, а конкуренцията се води основно за преразпределяне на облагите от властта. В такъв случай не виждам друг начин да избегнем краха, освен самодисциплината, въздържаността и готовността да се ангажираш и дори жертваш за общото благо. Него обаче партийната клиентела възприема с циничен кикот.Ти си от “мислещата страна” на прехода. Какви бяха грешките и защо не ни се случи една, да речем, „Словения“ и на нас?Обяснявам си го с дефектите на специфичния български индивидуализъм, който няма нищо общо с този в западната част на Европа. Неразвитата градска култура роди индивидуализъм без корени, неспособен да вдъхнови лична инициатива и желание за свобода, но способен да изкористи всяко общо дело. По времето на комунизма силовата модернизация, съчетана със смачкването на пооформилите се градски буржоазни елити, буквално изтърбуши нравствеността на българите. Тя постави много хора в социални роли, които са непригодни да изпълняват. До вчера пасли кози, те започнаха да се изявяват на поприща, които са им изглеждали съвършено недостъпни – партиен секретар, ченге, стопански деец, юрист, писател, философ. Тоталитарният ред обаче строго контролираше терените за себеизява, ясно начертаваше възможните пътища за житейски успех, по които да се блъскат тълпите от кариеристи-парвенюта. Университетът, проникването в Партията, влизането в Службите, няколко паралелни, но доходни поприща – летци, бармани, склададжии, журналисти – важното е, че беше ясно какво да правиш. Съответно беше ясно и какво трябва да правиш, ако не искаш да избереш нито един от тези терени – да станеш доброволен аутсайдер, но пък да се наслаждаваш на вътрешна свобода, споделяна на чашка в компания. Уви, доброволното аутсайдерство не беше развито достатъчно, за да породи влиятелна дисидентска култура.И изведнъж?Ами изведнъж рухването на този модел разкаля всички тези терени, които създаваха някакви ненарушими правила при ръгането с лакти в борбата за успех. Остана само ръгането с лакти без никакви правила. Разделени и ненавиждащи се, ние се чувстваме чужди един на друг, деградацията на усещането, че за да живеем заедно добре, от нас се изискват приличие и самовзискателност, е фатална. Тежкият недоимък на градска култура се забелязва и в най-дребното нещо, защото повсеместно се вихри душевността на селяка-индивидуалист, който гони единствено личния си интерес във всяко колективно дело. „Може и така“, ако не става - „карай да върви“. Всичко се върши нефелно, през пръсти, без уважение към общото. Плаче ми се всеки ден, когато вървя по една от най-хубавите улици в София – „Оборище“. Разбито, мръсно, кално, гнусно. Грозота. Това е думата, колкото и някои да ми се сърдят, че „плюя българския народ“. А не го плюя, мъчно ми е, изпитвам искрена горест. Разказвала съм как синът ми като малък ме питаше: „Защо наоколо е толкова грозно?“, но после престана да ми задава този въпрос. С порастването си, изглежда, прие абсурдната гледка, докато в чистата детска душа все още е имало инстинктивна тревога и съпротива. И той свикна, прие го, вече не му прави впечатление.Остана ли някакъв български дух? Къде и при кого?Макар да се дразня от патриотарските изблици с носии, чанове, хорà, гайди, нагазване в ледени реки и рилски езера, също толкова се дразня от опитите българският дух да бъде присмян и унизен. Едно е да критикуваш, съвсем друго е да мачкаш с внушения, че той не струва пукната пара. Всъщност онези, които са ненавиждали и сочели най-лошите черти на българите, са обичали българите най-силно. Толкова са били загрижени за нас, че да ни направят на салата заради нашите недостатъци. Един от тях самите българи нарекли Щастливеца, защото винаги крачел с усмивка, а в анкетата на проф. Иван Шишманов отговорил на въпроса кой е идеалът му за земно щастие така: „Свободата от всякакви условности и задължения.” „Ако бихте желали да си имате девиза, коя бихте взели?” – попитал го още проф. Шишманов, а Щастливеца избрал „Свобода, честност и любов.” И тъкмо с любов окайвал народа си, за когото „робуванието е блаженство, тиранията – благодеяние”, и който „няма една твърда точка, на която да спре погледа си, една дръжка, на която да се ослони”.Години по-късно поетът Кирил Христов - когото високо ценя, както знаеш, - попаднал на гроба му. Върху кривия кръст едва прочел няколко букви „от тъй скъпото име”. Самият гроб бил хлътнал, буренясал, с нечисти хартии, хвърлени от случаен минувач, затова поетът издал жестока присъда над българския народ: няма приличие нито в неговия живот, нито на гробищата му, където се заличават гробовете на великаните – „единственото оправдание за съществуването на това полудиво племе”. А след тези думи пак Кирил Христов, саркастикът на саркастиците, написал една от най-оптимистичните теории за нашия народ. Вярвал, че ще дойде епоха на възход, че от туй мътно вино ще излезе и шампанско, както се изразил.Колкото и да съм черногледа, предпочитам и аз да вярвам в това. Но колкото и да искам да вярвам, интелигенцията някак ми се губи от картината, виждам в нея Динко и шкембето на Каракачанов.С това се присъединяваш и към мойта “омилетика” (смях). Каква трябва да е ролята на политическия анализатор в контекста на жанровата флуидност, която преживяват медиите днес?Май най-важното е да не държи да се харесва на всеки. Още: да не бъде неутрален, да не се плаши от пристрастията и несъгласията си, да изразява спокойно личните си позиции. Казвали са ми, че съм прекалено субективна в текстовете си, но това не ме притеснява. В края на краищата не настоявам за абсолютна правота и непогрешимост. Няма да се правя на смелчага, който храбро е отказвал да се съобразява с политиката на изданието, където работи, но и никога не съм писала по принуда неща, които не мисля. Напротив, даже съм се карала с приятели, на които не съм спестявала и подигравателните си оценки. Справедливи или не, не съм се криела зад маски, не съм лицемерила. И смея да кажа, че съм изключително самокритична и се вслушвам във всякакви забележки. Например от политическите наблюдатели се очаква не само да анализират, но и да предлагат решения, а аз чак да чертая перспективи не се наемам. На мен ми е достатъчно да притежавам и развивам изпреварващ усет за важните неща, само че на хората явно не им е достатъчно.Какво за теб е свободен журналист и какви функции трябва да изпълнява той като такъв? Познаваш ли такъв въобще? И как той би трябвало да действа в светлината на следното: според колегата Хобс, всяка общност е изправена пред две опасности – анархия или деспотизъм, а според Лок, с неговото учение за взаимодействието на властите, бъдещите медиатори между народ и власт трябвало да следват “естествения закон”?Много пъти съм писала за срутената бариера между власт и медии, което направи и двете страни зависими една от друга.Ще прозвучи банално, ако повторя и как тази медийна обвързаност с политическите звезди на деня роди несвободна публика. Свободни журналисти обаче все още има, най-вече в сайтове, които те поддържат с неимоверни усилия. Нямат финансиране, тичат от работа на работа, за да успеят да напишат. Стойко Тонев, известен като Тони Филипов, д-р, преди време ни събра няколко души в „Редута“ и знам какво му коства това. Да прави сайта и едновременно с това да пише забележителните „Делниците на един луд“, които са хроника на наистина налудното ни време, е денонощен труд. Този труд изпива силите, буквално ти взима здравето. И като ми каже някой, че си живеем живота, понеже сме получили финансиране от „Америка за България“ и директно ни се спускат тези, че и готови текстове, направо побеснявам. Хем ми е смешно, хем ми идваше да ударя телевизора, когато мернах Мадам В. и я чух да го разправя. Точно тя... Ама руснаците имат един чуден лаф: „Каждый судит по мере своей испорченности“.От кого си се учила и кого искаш да научиш? Бих искал да те насоча към нещо конкретно – трябва ли да отричаме „големите“ от миналото заради идеологии, с които не сме съгласни, и как можем да бъдем учители на следващите?Чета много, напоследък предимно документалистика и публицистични есета. Това много ми помага, защото ми дава възможност да правя препратки, да използвам аналогии, цитати, случки, факти. Така не ми е скучно, защото непрекъснато се сещам за нещо и някак текстът сам ме повлича. Уви, това невинаги води до щастливи обрати в процеса на писане, но пък нерядко открива някаква съвсем различна перспектива. Дори да не съм съгласна с тезите на автора, когото чета, не захвърлям труда му с лека ръка, а се опитвам да разбера кое го е накарало да мисли другояче. Случвало се е и обратното – да се възхитя от написаното, а внезапно да се окаже, че биографията на човека зад него не предполага чак такова възхищение. И веднага ще дам пример: Димо Казасов, чиято статия „За демокрацията и за елита“ е публикувана през 1930 г. в списание „Звено“. В нея той пише: „Демокрацията е състояние на едно напреднало обществено развитие, към което пътят у нас е задръстен от много псевдодемократи и псевдодемократически институти. Нашата борба не е срещу демокрацията, а срещу спекулантите с демокрацията и срещу онова състояние на институтите, при което външната форма служи само за прикритие на отдавна отречени олигархически порядки. Противник на демокрацията не е този, който сочи, а който търпи тия порядки“.Това, струва ми се, е едно от най-точните описания на състоянието, до което днес е изпаднала българската държава. Олигархията подчинява интересите на мнозинството на интересите на едно нищожно малцинство. Най-важните постове са убежища на посредствеността. Безличието и некадърността прикриват грабежите в задкулисието. Политическите дейци служат на извехтели догми и най-вече на тайните си покровители. Ситуацията е повече от нетърпима. Не се вижда никакъв избор. Хората ненавиждат партиите. Какво тогава да се прави с тези „събирателни дружества за експлоатация на властта“?Прекрасно го е формулиран, но отговорът на по-горния въпрос, както знаем, идва четири години по-късно, под формата на преврат. Като основател на „Звено“ самият Казасов активно се включва в свалянето на Народния блок и в създаването на нов политически модел: „непартийна – национална власт“. И когато го цитирах, мигновено станах и превратаджийка, и фашага...Доста си е патило човечеството от разни идеологии, налага се да бъдем внимателни и прозорливи. Лично аз нямам самочувствието да поучавам, не си го позволявам и спрямо собствените си деца, защото съм убедена, че всеки има право да гради мнение, включително на своите заблуди. Важното е да приема грешките и глупостта си със самоирония, вместо да упорства в тях.Каква беше ролята на българската култура (и имаше ли такава изобщо) в края на 90-те и 2000-те?Имаше я, не може да се отрича. Даже някои бяха по-добри тогава, понеже на хоризонта още се мержелееше някаква надежда. Изключвам, разбира се, полуинтелигентите, въоръжени с претенцията, че са интелектуалци. Страхувам се обаче, че на публиката ѝ все по-трудно да разпознава едните от другите, защото последните получиха достъп до телевизионните студия. Изпълняваха ролята на интелектуални „шпицкоманди“ съобразно политическата конюнктура, събираха се в комитети, давеха гласовете си в колективни декларации. Същинско интелектуално озарение притежават малцина, но все пак ги има, не са съвсем изчезнали.Какво най-много липсва на българската култура? Да погледнем отвъд липсата на институции, планиране и финансиране. Защото и при всички пари на света, ако няма качество, продуктът винаги ще е чалга.Вероятно най-много ѝ липсва самовзискателност. Халтурата преобладава, тъй като се действа на принципа „да изкараме сега едни кинти“. Чудесни актьори се кривят и лигавят без мярка, иначе талантливи хора се правят на гламави шутове. Неотдавна частен театър, който се хвалеше, че не е взел или ползвал „дори половин стотинка държавни пари“, се хвърли на амбразурата в защита на Вежди Рашидов, който и хабер си няма къде се е родил Иван Вазов и жива ли е още Гена Димитрова. Пречупват гръбнак пред властта, от която вече не зависят, а някои и никога не са зависели, и карат напред, през просото. Ама това не се получило? Ама от филма не се чува и една реплика, а сценарият е тъп? Бе давай там, голям праз.Не знам дали да се успокояваме, че това е временно явление, а не вкоренен манталитет. И въпреки че не всичко е чалга, разбира се, „производителите на саздърма и бахур“ постепенно наложиха вкуса си. За да им се угоди, масово продължават да се правят „компромиси“, на чийто фон опитите за елитарно изкуство са или страшно непосилни, или непосилно страшни.Колко често си мечтаеш да пишеш за нещо друго, а не за, примерно, поредния скандал в някое министерство, и какво е то?Мечтая си да не пиша изобщо. Скоро попаднах на едно събиране, където всеки обясняваше, че пише или вече е написал „книга“. Като го питаш как е, отговаря: „Пиша книга“, даже „Пиша си книгата“, все едно ще сътворява Магна харта. Здрав ли е, закъсал ли го е, имал ли е бъбречна криза – това няма значение. Което е чудесно, само дето после получих един ръкопис, където главната героиня – столична интелектуалка, постоянно иЗкаше нещо си (смях). Това означава, че преди да се пише, не се чете. А аз иЗкам да чета ли, да чета, да препрочитам големите автори, да научавам разни нови работи. Ей така от биографията на Леонардо да Винчи научих, че езикът на кълвача може да се изпъне над три пъти дължината на човката, което освен за измъкване на личинки, служи и за предпазване на мозъка. Когато удря с клюн, силата, упражнявана върху главата на кълвача, е десет пъти по-голяма от тази, която би убила човек! Надали тази информация ще ми потрябва някога, но съм безкрайно любопитна и не искам да преставам да се удивлявам. Мисля, че загубим ли любопитството си и способността си да се удивляваме, това е краят.Е, понякога все пак си записвам разни истории или хрумнали ми сюжети. Ако не ги използвам в някой текст за поредния, да, скандал, може и аз да си напиша „книгата“. Засега обаче не ми остава време, а и писането на публицистични умотворения се превърна в задължение, което на моменти е истинска тегоба. Уморително и изхабяващо занимание е, още повече когато „кривиците“ са все едни и същи, а олицетворенията им ни най-малко не вдъхновяват. Някъде прочетох за американската поетеса Рут Стоун, която като дете във Вирджиния чувала как стихотворението препуска към нея. Докато работела на нивата, просто го чувала и била наясно как трябва да постъпи: да тича бързо. Да бяга към къщи с всички сили, за да го изпревари и да вземе лист и молив. Само така успявала да го улови, щом пристигне, „да го хване за опашката“. Това за мен е щастието – интересните истории да препускат към теб и ти да тичаш, за да ги запишеш с огромния си талант. Пожелавам го на всеки пишещ човек.Как можем да избегнем това напълно смазване на всякакъв талант само защото „няма какво друго да се работи“? Постоянно преквалифициране в роли, които са даже и непристойни или най-малкото видимо не удовлетворяват този, който ги изпълнява?Дъщеря ми много се смя, когато веднъж ѝ казах, че обичам да чистя. Но съм напълно сериозна, защото виждам смисъл в това да миеш и търкаш, а след два-три часа да се обърнеш, да се огледаш и да видиш резултата. Журналистиката също е вид чистене, но често, да не кажа никога, резултат не виждаш. Идва ти да виеш от безсилие, когато усилията ти изтичат в канавката, а нищичко не се променя. Чувството за безсмислие пропилява и попилява истински таланти. Отново Димо Казасов нарича журналистическата професия „кучешки занаят“, изпитвайки и на собствения си гръб „всичката пошлост на това по-пусто и от невежеството интелигентско тщеславие“.Оправданието, че няма какво друго да се работи, може да приспи инертността и съвестта само за известно време. А има и много по-достойни занимания от това да робуваш на плондироподобен медиен олигарх и да козируваш пред нечия партийна централа. Чистенето на къщи и миенето на чинии, например, със сигурност ще носи по-голямо удовлетворение. И не само не виждам нищо срамно в това, ами го намирам за животоспасяващо бягство.Oще на NB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2019.02.18", "title": "Любослава Русева: Цветанов като “То” и журналистиката като вид чистене"}
{"url": "https://offnews.bg/bojni/kobrata-shte-se-bie-s-rumanetc-697816.html", "text": "Румънецът Богдан Дину ще е следващият съперник на Кубрат Пулев. Родният боксьор ще участва на галавечер пред 18 хиляда в Лос Анджелис на 23 март.Мачът му срещу финландеца Роберт Хелениус се смяташе за сигурен, но пропадна заради отказ на съперника му. Така се стигна до избора на Богдан Дину, който има 19 мача на професионалния ринг и 18 победи.Единствената му загуба бе в последния мач, когато бе нокаутиран от Джарел Милър. Дину трябваше да участва на галата в \"Арена Армеец\", на която Кубрат победи Хюи Фюри, но се отказа ден преди мача заради офертата от Милър.", "date": "2019.02.18", "title": "Кобрата ще се бие с румънец"}
{"url": "https://offnews.bg/obshtestvo/euprotects-kakvo-triabva-da-znaem-pri-naemane-na-avtomobil-v-es-697036.html", "text": "Един от тях е Игнат Арсенов от -България. Toва е мястото, където потребителите могат да намерят помощ за разрешаване на трансгранични случаи - когато български граждани имат проблеми с компании, регистрирани в други държави в ЕС, и обратно - когато техни граждани имат проблем с български компании.Едни от често срещаните казуси в ЕПЦ са тези с наемането на автомобили (rent-a-car). Услугата набира популярност сред българите, пътуващи в чужбина, но все още им е леко непозната, казва Игнат Арсенов.Там има доста условия и ако го правим за първи път, е добре да четем и дребния шрифт, съветва той.Хората например често не знаят, че за да наеме кола, шофьорът трябва да има валидна кредитна карта на негово име. Тя служи за гаранция, тъй като ни се поверява вещ, която струва много срещу много по-ниска стойност на наема. А много от повредите се установяват след това. Тази гаранция служи и след изтичането на договора, т.е. след връщането на автомобила. Проблемът в много от случаите е, че компаниите не търсят хората, а направо удържат от картата без обяснения, посочва специалистът. Работи се по прекратяване на тази нелоялна практика. Най-малкото трябва да се даде възможност за оспорване преди удържане на сумата, смята той.Какво трябва да знаем преди да вземем автомобил- Уверете се, че имате съответната категория свидетелство за управление;- Проверете има ли застраховка и до какво покритие. - Когато разглеждате офертите по интернет, трябва да имате предвид, че често е посочена само основната цена.- Проверете колко ще ви струват други екстри като ползване на детска седалка или навигация; - Обърнете внимание на правилата за горивото - дали трябва да върнете автомобила с пълен резервоар; - Проверете за ограничения във възрастта на шофьора; - Вижте каква сума ще ви бъде блокирана като гаранция от кредитната карта и при какви условия може да се откажете от договора, съветват от ЕПЦ.И - разбира се - никога не забравяйте да четете внимателно условията.Клопка: Една от честите неприятни изненади при наемане на автомобил е които потребителят е принуден да плати на място, казва Игнат Арсенов. Трябва да се знае, че това не е задължително, а в същото време оскъпява цената. След като мине наемният период, не можем да търсим обезщетение за нея, затова е важно да уточним размера ѝ още преди да ползваме автомобила.Какво трябва да знаем по време на ползването на автомобила- Поинтересувайте се за правилата при възникване на повреда в автомобила или настъпване на пътно произшествие.- В приемо-предавателния протокол трябва да бъдат отбелязани всички видими щети по автомобила, за да не бъдат начислени по-късно средства за ремонт;- Ако колата се повреди, следвайте инструкциите и не се опитвайте да я поправяте сами или за ваша сметка без предварителното съгласие на компанията;- В случай на произшествие уведомете незабавно полицията и компанията и следвайте техните инструкции.Какво трябва да знаем при връщане на автомобила- Винаги се стремете да върнете автомобила в рамките на работното време и да получите документ, че колата е прегледана и приета без забележки;- Ако връщате автомобила извън работно време, го паркирайте само на указаните места. Може да направите снимки като доказателство, че сте го върнали в добро състояние;- Тъй като автомобилите, върнати извън работно време, се преглеждат за щети на следващия ден, то е възможно впоследствие да бъдат удържани суми от кредитната ви карта за причинените вреди;- Ако възникне инцидент, се свържете с компанията. - Огледайте внимателно автомобила, когато го връщате, за да бъде съставен протокол за състоянието му. Още по-внимателни бъдете и когато вземате колата - ако забележите пукнато стъкло, голяма драскотина, ударен калник - снимайте ги и обърнете внимание на това, поискайте да ги запишат изрично. Ако въпреки тези съвети след пътуването имате проблем с компанията и се чувствате несправедливо ощетени, можете да се свържете с Европейския потребителски център. Игнат Арсенов разказва няколко скорошни случая, които са били благополучно разрешени. Единият е на семейство, пътувало до Германия и направило онлайн резервация за автомобил. Когато взели колата от летището, им обяснили, че нямат достатъчно застрахователно покритие и се опитали да им продадат по-голямо. Клиентите го отказали и избрали по-евтин вариант - 20 евро застраховка на ден за покритие 900 евро. Въпреки това обаче застраховката скочила почти колко самия наем на автомобила. След почивката оставили ключовете, но на мястото нямало служител и не бил съставен протокол. Потребителите не огледали колата. След няколко седмици получили имейл от компанията за щета от 900 евро за драскотина. Обърнали се за съдействие към ЕПЦ. Оттам успели да убедят компанията, че щетата не е била там и е възможно да е направена след връщането, а глобата не била удържана от кредитната карта.Често колите се наемат от сайт, след като резервираме самолетен билет и хотел. Така направили други туристи, които решили да наемат в Испания автомобил за 12 дни. Предложили им застраховка по-скъпа от самия наем и потребителите преценили, че ще поемат риска и няма да сключват допълнителна застраховка. На място им дали друг автомобил, по-висок клас, но поискали за него да се сключи пълна застраховка. Клиентите отказват и заявяват, че в такъв случай няма да наемат колата, но компанията отказва да им върне парите за резервацията. Принудени са на място да подпишат документи, но без плащане с кредитна карта. Въпреки това, компанията блокира 500 евро по нея - стандартна практика в случай на възникване на щета. В крайна сметка почивката минава без инцидент, но след връщането си в България потребителят забелязва, че от кредитната му карта без уведомление са изтеглени 234 евро. След намесата на експертите от ЕПЦ сумата е възстановена.Потребителите имат и задължения освен права, припомня Игнат Арсенов. Първо трябва да се свържат с търговеца и едва тогава, ако имат оплаквания, да се обърнат към нас или друг контролен орган. И никога да не забравят са да четат внимателно условията.", "date": "2019.02.18", "title": "#EUProtects: Какво трябва да знаем при наемане на автомобил в ЕС"}
{"url": "https://offnews.bg/obshtestvo/14-tona-toksichni-otpadatci-do-s-iana-rajonat-e-ottcepen-697824.html", "text": "14 тона токсични отпадъци са изхвърлени в района на Гара Яна. Районът е отцепен. В петък вечерта в 22:00 ч. получихме сигнал за миризма в района на промишлената зона на село Яна. Веднага предприехме действия. Уведомихме РИОСВ“, каза директорът на Дирекцията за аварийна помощ и превенция към Столична община Красимир Димитров, цитиран от Нова тв. Измерванията показаха по-високи концентрации на въздуха с опасни вещества. Бяха изсипани варели с неизвестно вещество, което е лесно запалимо и токсично. Оторизирана фирма ни помага с преместването на тези варели от реката, допълни Димитров.Токсичните отпадъци са изхвърлени от служители на фирма, която има площадка за депониране на отпадъци. Това количество е огромно, предизвиква силна задушлива миризма в района. Действието е изключително опасно за живота и здравето на хората. Отпадъците сигурно са изхвърляни с дни, обясни още директорът на Дирекцията за аварийна помощ и превенция към Столична община. Продължава работата на фирмата до изчистване на почвата. ", "date": "2019.02.18", "title": "14 тона токсични отпадъци до с. Яна, районът е отцепен"}
{"url": "https://offnews.bg/na-tozi-den/146-g-ot-gibelta-na-vasil-levski-697812.html", "text": "Навършват се 146 години от гибелта на Васил Левски.Апостола на свободата ще почетем днес с редица събития в София и страната.Възпоменание на 146-ата година от гибелта на Васил Левски ще събере обществеността на Карлово и вицепрезидента Илияна Йотова пред паметника на Апостола днес. Церемонията в родния му град започва в 18 ч. Час по-късно ученици от СУ \"Васил Левски\" ще изнесат спектакъла \"Васил Левски - един неосъществен сценарий\" в Народно читалище \"Васил Левски - 1861\", а Йотова ще бъде сред зрителите. Възпоменателното отбелязване на годишнината е под патронажа на вицепрезидента.Във възпоменателна церемония по повод обесването на Левски ще се включи и председателят на Народното събрание Цвета Караянчева в Петрич. В 18:15 ч. тя ще присъства на ритуала по полагане на венци и цветя в знак на почит към Апостола на свободата и ще произнесе слово.Също днес Столичната библиотека и фондация „Въздигане“ ще представят новата книга на Николай Иванов „Проучванията на евреите за бесилката и гроба на Левски“, заедно с документална изложба, свързана с последните разкрити документи за смъртта на Апостола. Откриването е от 17:30 ч. в Мраморното фоайе на Столична библиотека.Националният военноисторически музей (НВИМ) почита Апостола с безплатна семейна образователна програма (от 10:30 и от 14 ч.) „Васил Левски – вчера и днес“. Днес НВИМ предлага безплатен достъп до своята най-популярна образователна програма за всички посетители. Те имат възможност да научат повече за личността на Апостола, за неговия живот и за влиянието му в наши дни.От днес Драгоман ще има паметник на Левски. Той ще бъде официално открит в 11 часа.Панихиди, поклонения и културни събития във връзка с отбелязването на 146 г. от гибелта на Левски са планирани още в Добрич, Велико Търново, Кюстендил, Стара Загора.", "date": "2019.02.18", "title": "146 г. от гибелта на Васил Левски"}
{"url": "https://offnews.bg/futbol/paro-napadna-igrachite-na-tcska-i-zashtiti-liubo-penev-697815.html", "text": "Представянето на ЦСКА при загубата с 0:2 от Черно море във Варна силно разтревожи легендарния бивш треньор и играч на \"червените\" Аспарух Никодимов.Той упрекна основно играчите и защити наставника Любослав Пенев, който отскоро води тима.\"Не разбирам какво са тренирали на лагера в Испания. И физически, и тактически в момента отборът не е в добро състояние. ЦСКА изглеждаше така, все едно не е тренирал нищо през цялата подготовка\", казва Паро пред \"Тема Спорт\".\"В крайна сметка Любо Пенев дойде в ЦСКА в заварена ситуация и е в трудно положение. Важно е публиката да има търпение към него, а не след втория негативен резултат да му се нахвърли. Пенев е последният, към когото могат да се отправят упреци.В тази ситуация за ЦСКА има еидн изход - да хвърли всички сили за купата и да гради отбор за лятото\", казва още Паро, който е в недоумение защо се стигна до раздялата със Станислав Манолев, който е спряган за ново попълнение на...Левски.", "date": "2019.02.18", "title": "Паро нападна играчите на ЦСКА и защити Любо Пенев"}
{"url": "https://offnews.bg/112/ranen-v-boia-v-kiustendil-e-v-izkliuchitelno-tezhko-sastoianie-drug-e-697820.html", "text": "В изключително тежко състояние е единият пострадал при масовия бой в Кюстендил, който беше откаран в \"Пирогов\", съобщиха от болницата. Той е с черепно-мозъчна травма. Опериран е и остава под активно наблюдение и интензивно лечение в реанимация, където се борят за живота му.Вторият пострадал, откаран в столичната болница за спешна помощ, също е опериран. Ръката му е с тежки увреди. Предстоят му поредица от операции. Няма непосредствена опасност за живота му към момента.Двамата са най-тежко пострадалите в пиянското сбиване, станало в събота към 4 ч. сутринта, когато ромска група не била пусната в дискотека от охраната. В последвалия бой беше убит човек, шестима бяха ранени.Започнаха протести на кюстендилци.Издирваният за убийството на 35-годишен мъж, опитал да разтърве биещи се, се предаде снощи, 30-ина минути преди полунощ в полицията. Той е на 19 години, криминално проявен, с инициали А. А. Има две престъпления, свързани с телесни повреди.", "date": "2019.02.18", "title": "Ранен в боя в Кюстендил е в изключително тежко състояние, друг е с тежки увреди на ръката"}
{"url": "https://offnews.bg/obshtestvo/bez-voda-na-4-mesta-v-sofia-697811.html", "text": "\"Софийска вода\" предупреди за спиране на водоподаването днес в някои столични райони заради планирани ремонти.Във връзка с реконструкция на уличен водопровод на бул. \"Ген. Едуард Тотлебен\" в центъра се налага спиране на водата от 9 до 19 часа на на: бул. „Ген. Едуард Тотлебен“ от бул. „Академик Иван Гешов“ до ул. „Константин Иречек“Ако работите продължат над 12 часа, ще има водоноска на ъгъла на ул. „Баница“ и бул. „Ген. Едуард Тотлебен“.Във връзка с подмяна на сградно водопроводно отклонение на ул. „Владово“, жк. „Христо Смирненски“, се налага спиране на водата от 10 до 16 часа на: ул. „Спътник“, ул. 593, бул. „Шипченски проход“, ул. „Владово“.Ако работите продължат над 12 часа, ще има водоноска на ъгъла на ул. „Владово“ и ул. „Спътник“.Във връзка с подмяна на спирателни кранове на ул. „Васил Левски“, вилна зона „Мало Бучино“, се налага спиране на водата от 9 до 21 часа на ул. „Хаджи Димитър“, ул. „Стефан Караджа“, ул. „Дъб“, ул. „Христо Ботев“, ул. „Георги Сава Раковски“.Ако работите продължат над 12 часа, ще има водоноска на ъгъла на ул. „Хаджи Димитър“ и ул. „Стефан Караджа“.Във връзка с реконструкция на уличен водопровод на ул. „Ген. Иван Колев в кв. „Кръстова вада“ се налага спиране на водата от 9:30 до 21:30 часа на: ул. „ Емилиян Станев“ - от ул. „Проф. Марин Големинов“ до ул. „Никола Крушкин - Чолака“; ул. „Ивайло Петров“, ул. „Йосиф Брадати“, ул. „Никола Крушкин - Чолака“ - от № 10 до № 16; ул. „Ген. Иван Колев“ - от ул. „Димитър Манчев“ до ул. „Проф. Марин Големинов“; ул. „Иван Колев“ - от № 40 до № 46.Ако работите продължат над 12 часа, ще има водоноска на ъгъла на ул. „Алдомировска“ и бул. „Генерал Николай Столетов“.", "date": "2019.02.18", "title": "Без вода на 4 места в София"}
{"url": "https://offnews.bg/temida/ombudsmanat-maia-manolova-otnovo-na-sad-s-toplofikatcia-sofia-697798.html", "text": "Днес в 10 ч. омбудсманът Мая Манолова ще се яви на заседание в Административния съд София-град, след като на 4 февруари т. г. беше отложено делото по жалбата ѝ срещу решение на изпълнителния директор на „Топлофикация София“ ЕАД, с което ѝ бе отказан достъп до обществена информация.Съдебната сага продължава 3 г., тъй като \"Топлофикация\" отказва информация за какво са похарчени събраните през 2015 г. юрисконсултски възнаграждения за близо 15 млн. лева чрез започнати дела срещу 21 хил. столичани. В тези производства дружеството е поискало минимум 300 лева пред съда, 350 лева пред частен съдебен изпълнител и 300 лева по исково производство.През 2018 г. съдът отмени „мълчаливия отказ“ на изпълнителния директор на „Топлофикация София“ ЕАД, като преписката бе върната за произнасяне. Последва решение на столичното топлофикационно дружество, в което отново изпълнителния директор отказа да предостави исканата обществена информация, предмет на настоящото съдебно производство.", "date": "2019.02.18", "title": "Омбудсманът Мая Манолова отново на съд с Топлофикация София"}
{"url": "https://offnews.bg/112/predade-se-izdirvaniat-za-masovia-boj-s-ubit-i-raneni-v-kiustendil-697817.html", "text": "19-годишният издирван ром за убийството на 35-годишен мъж, извършено по време на масовия бой в Кюстендил вчера в малките часове на деня, се е предал към полунощ в полицията, съобщи полицията.А. А. отишъл с майка си в полицейското управление.Скандалът избухнал, когато група пияни роми от клана на Гольовците опитали да влязат в дискотека, но не били допуснати вътре от охраната. Викнали подкрепление и започнал бой. 35-годишен минувач се намесил в опит да разтърве биещи се и бил прбоден до смърт. Шестима са ранени, двама от тях са в \"Пирогов\" в тежко състояние, останалите са в местна болница с прободни рани.Центърът на Кюстендил бе отцепен от полицията, към местните екипи се присъединиха и подкрепления.Кюстендилци излязоха на протест днес, такъв започна и тази сутрин. Жандармерия отцепи и ромската махала и не пуска никого да влиза в нея.", "date": "2019.02.18", "title": "Предаде се издирваният за масовия бой с убит и ранени в Кюстендил"}
{"url": "https://offnews.bg/sviat/vanshnite-ministri-na-es-nalagat-sanktcii-na-8-rusnatci-zaradi-krizata-697800.html", "text": "ЕС налага санкции на 8 руснаци заради , предаде Франс прес, като се позова на няколко европейски източници. Те няма да имат право да влизат на територията на ЕС, а евентуалните им авоари под негова юрисдикция ще бъдат замразени.Налагането на санкциите ще бъде утвърдено от външните министри на страните членки днес в Брюксел.Имената на 8-та руснаци ще останат в тайна до публикуването в Официалния вестник на ЕС.\"Има единодушие, че трябва да се направи нещо, за да бъдат санкционирани отговорните хора за решението да бъдат арестувани три украински военни кораби и техните екипажи\", обясни един от цитираните източници.След анексирането на украинския полуостров Крим от Русия през 2014 г. ЕС включи в \"черен списък\" 164 руснаци и украинци, сред които няколко приближени на руския президент Владимир Путин, както и 44 юридически лица. Страните от ЕС обаче остават разделени по въпроса дали да бъдат засилени търговските санкции срещу Русия, казва един от източниците на AFP. Държавите от ЕС не могат да се споразумеят за наказателни мерки срещу руския енергиен сектор, тъй като са силно зависими от руските доставки на газ. Няколко държави освен това са се обявили против нови санкции срещу режима на Николас Мадуро във Венецуела, които са друга тема в дневния ред на утрешната среща на външните министри от ЕС.", "date": "2019.02.18", "title": "Външните министри на ЕС налагат санкции на 8 руснаци заради кризата в Керченския проток"}
{"url": "https://offnews.bg/futbol/obertan-otkri-golovata-si-smetka-v-turtcia-697814.html", "text": "Бившата звезда на Левски Габриел Обертан откри головата си сметка за новия си тим Ерзурумспор в Турция. Французинът вкара едно от попаденията за гръмката победа с 4:2 над Сиваспор в двубоя от 22-ия кръг на Сюперлигата.Ерзурумспор поведе в 4-ата минута с гол oт дузпа на Шчюк, но Рибалка изравни в 12-ата. Едуок отново изведе домакините напред в 30-ата минута, но Сиваспор отново изравни в 56-ата чрез Арслан.В 60-ата минута Едуок направи резултата 3:2, като и тук Обертан имаше важна роля за гола, след като негов изстрел бе отразен от вратаря, но съотборникът му притича и вкара отблизо при добавката. В 72-ата минута французинът подпечата успеха на своя тим за крайното 4:2. Той бе намерен около точката на дузпата и със силен шут не остави шансове на вратаря.С тази победа Ерзурумспор се отлепи от дъното и с актив от 21 точки вече е на 17-ата позиция. Сиваспор пък се намира на 7-ото място с 31 точки.", "date": "2019.02.18", "title": "Обертан откри головата си сметка в Турция"}
{"url": "https://offnews.bg/izvan-terena/top-5-na-bogatashite-v-sporta-697821.html", "text": "Американският професионален боксьор Флойд Мейуедър оглави списъка на \"Форбс\" за най-добре печелещите спортисти през 2018 година. В изчисленията са влезли всички доходи, включително хонорари, рекламни договори и приходи от собствен бизнес.През изминалата година Мейуедър е прибавил към сметките си 285 милиона долара, като за четвърти път оглавява класацията на \"Форбс\". Лъвският пай от доходите му идва от мача с Конър Макгрегър, който за 36 минути му е донесъл 275 милиона. Останалите 10 са от рекламни договори.На второ място е аржентинският нападател на Барселона Лионел Меси, който е забогатял със 111 милиона долара. Той е най-добре заплатеният футболист на планетата. Меси е рекламно лице на марки като Adidas, Gatorade, Pepsi, Ooredoo, Huawei и Hawkers, което му носи около 30 милиона годишно.Непосредствено зад него е Кристиано Роналдо от Ювентус, който изостава с 3 милиона долара. Футболистът получава годишна заплата от 50 милиона долара, рекламира Nike, Herbalife, EA Sports и American Tourister. Португалецът има и собствена марка CR7, под която пуска облекла, бельо, парфюми. Роналдо притежава и верига хотели и ресторанти.Четвъртото място заема ирландската звезда от ММА Конър Макгрегър, който е заработил 99 милиона долара. 85 милиона от тях идват от мача му с Флойд Мейуедър, което е пет пъти повече от това, което максимално е получавал преди това. Макгрегър рекламира Burger King, Beats by Dre, Monster Energy, David August, BSN, Anheuser-Busch, HiSmile и Betsafe, както и казино в Лас Вегас. Той има и собствена марка ирландско уиски.Петата позиция е за бразилеца Неймар от ПСЖ. Основната част отново е от заплатата му. През 2017 година той премина от Барселона в ПСЖ срещу 600 милиона долара, като 250 от тях бяха за каталунския клуб, а останалата част той ще получи като заплата в следващите три години. Неймар рекламира марки като Nike, Red Bull, Gillette, McDonalds и Beats by Dre.", "date": "2019.02.18", "title": "Топ 5 на богаташите в спорта"}
{"url": "https://offnews.bg/sviat/sastoianieto-na-sergej-skripal-se-e-vloshilo-697819.html", "text": "Състоянието на Сергей Скрипал се е влошило, съобщава в. The Sunday Times, като се позовава на източник от разузнаването.Бившият руски шпионин и агент на MI6 преживя опит за отравяне от руски агент миналия март в Солсбъри. Вчера там върху катедрала бе развято руско знаме, това бе възприето като сериозна обида, а флагът бе свален.67-годишният Скрипал и дъщеря му Юлия (33 г.) бяха отровени с нервно-паралитичното вещество \"Новичок\". Двамата бяха открити в безсъзнание на пейка в центъра на Солсбъри на 4 март миналата година. Според британските власти те са отровени с нервнопаралитичното вещество \"Новичок\". Лондон обвини Русия за отравянето, а Москва отрече обвиненията.Двамата бяха приети в критично състояние в болница, но като по чудо започнаха да се възстановяват. Юлия беше изписана през април. Сега лекари оказват оказват медицинска помощ на бившия двоен агент в дома му.Състоянието му не е критично, но никой не може да прогнозира как ще се промени то, защото информациите за дългосрочните последици от отравяне с нервно-паралитично вещество като Новичок са оскъдни. Опасенията им са, че той едва ли някога ще се възстанови напълно от влиянието на веществото, което засяга нервната система.", "date": "2019.02.18", "title": "Състоянието на Сергей Скрипал се е влошило"}
{"url": "https://offnews.bg/obshtestvo/do-18-gradusa-dnes-sniag-v-sabota-697810.html", "text": "Тази сутрин на отделни места видимостта ще е намалена, а минималните температури ще са между минус 4° и 1°. През деня времето ще е предимно слънчево и топло, с максимални температури са между 13° и 18°, според прогнозата на Националния институт по метеорология и хидрология.В планините ще е предимно слънчево. Ще духа ще е слаб до умерен северен вятър. Максималната температура на височина 1200 метра ще е около 9°, на 2000 метра – около 2°.По Черноморието ще е предимно слънчево. Ще духа слаб до умерен вятър от запад-северозапад, който след обяд ще се ориентира от север-североизток. Максималните температури ще са между 9° и 12°, а на морската вода - 6-7°. Вълнението на морето ще е 1-2 бала.Днес слънцето изгрява в 7:20 часа и залязва в 18 часа.Сериозна промяна на времето обаче ни очаква тази седмица, а в края ѝ ще вали сняг.Във вторник от изток-североизток, за кратко, ще проникне малко по-студен въздух. Ще бъде предимно слънчево, на места - главно в Северна България и по Черноморието - ще има временни увеличения на облачността. Минималните температури ще са между минус 3° и 2°, максимални – предимно между 10° и 15°.В сряда вятърът отново ще се ориентира от запад-северозапад. Ще има променлива облачност. Преобладаващите минимални температури ще са между минус 1° и 4°, максималните в сряда между 12° и 17°.В четвъртък облачността ще е по-често значителна, а градусите - с 1-2 по-ниски.В петък и събота ще преобладава облачно време. В петък ще завали дъжд, по-късно през деня вятърът ще се ориентира от североизток, ще се усили и ще застудява. С понижението на температурите през нощта срещу събота дъждът в много райони на Северна България ще премине в сняг.В събота застудяването ще обхване страната, преваляванията ще са от сняг, по-съществени ще бъдат в планините, но до вечерта в повечето райони ще спрат. Минималните температури ще са между минус 4° и 1°, дневните – между минус 2° и 3°. В неделя ще остане ветровито, сравнително студено. В отделни райони, главно в Югоизточна България и в Родопите, ще превалява съвсем слаб сняг. Облачността от север ще се разкъсва и намалява.", "date": "2019.02.18", "title": "До 18 градуса днес, сняг - в събота"}
{"url": "https://offnews.bg/futbol/inter-shte-predlozhi-nov-dogovor-na-ikardi-697818.html", "text": "Генералният директор на Интер Джузепе Марота протегна ръка на помирение към разжалвания капитан на \"нерадзурите\" Мауро Икарди.Бившият шеф в Ювентус разкри, че клубът ще предложи нов договор на 25-годишния аржентински нападател. Припомняме, че Икарди беше лишен от капитанската лента с мотив липса на лидерски качества и нежелание да повлияе на съпругата си Уанда Нара, която е и негов агент.\"В най-близко бъдеще ще му предложим нов договор, както обещахме и на Уанда. Преговори ще има\", каза Марота след победата на Интер с 2:1 над Сампдория на \"Меаца\".Икарди и съпругата му бяха на стадиона и проследиха срещата.", "date": "2019.02.18", "title": "Интер ще предложи нов договор на Икарди"}
