{"url": "https://offnews.bg/drugi/talantite-na-evrofutbol-aleksandra-georgieva-i-radina-borisova-obraha-711973.html", "text": "Спортните таланти на Еврофутбол – Александра Георгиева и Радина Борисова грабнаха титлите в две от категориите на силния международен турнир по таекуондо клас G1 в Тирана, Албания.Алекс победи два пъти гъркини с разгромяващи резултати – 20-0 и 27-4, а на финала надигра друга българка с 16-6. Радина Борисова се окичи със златото в кат. до 59 г. при девойките, след като се наложи на два пъти над гъркини с 5-4 в първата среща и с 23-10 във втората.Успехът на Ради е още по-ценен, защото между двете й излизания имаше земетресение от 5,4 по Рихтер в Албания. Въпреки че състезанието бе прекъснато заради труса, Радина се поздрави с крайния успех.Друг Спортен талант на Еврофутбол – Гергана Топалова, завоюва титлата при жените с тима на Левски от държавното отборно първенство по тенис. Това е трета поредна титла за \"сините\" тенисистки, които срещнаха съпротива от тима на Локомотив 1929 – София.Гери се отказа при резултат 2-3 в първия сет срещу Габриела Михайлова. Във втората среща Петя Аршинкова надигра с 6-4 и 6-3 Сара Маздрашка, а в решителния сблъсък на двойки Топалова/Аршинкова надделяха над Михайлова/Маздрашка с 6-4 и 6-4.Трима Спортни таланти на Еврофутбол участваха на държавното първенство по летен биатлон, който се проведе на 21-ви и 22-ри на Белмекен.Антон Синапов е втори в 10 км \"спринт\" и трети в общото класиране. Преди него са Тимофей Лапшин, който се състезава за Южна Корея и Владимир Илиев. Димитър Герджиков е 4-ти.Тимофейл Лапшин е действащият световен шампион в \"супер спринта\" и \"спринта\" от последното световно първенство по летен биатлон, което се проведе през август.В дисциплината \"преследване\" Антон е втори, а Митко не участва заради здравословни причини. От 4 октомври продължава подготовката на елитните ни биатлонисти на ски на глетчера Дахщайн в Австрия.Константин Василев взе участие в по-горната възрастова група, а именно юноши старша и в спринта е 5-ти, а в преследването е 8-ми.", "date": "2019.09.26", "title": "Талантите на Еврофутбол Александра Георгиева и Радина Борисова обраха титлите по таекуондо в Албания"}
{"url": "https://offnews.bg/analizi-i-komentari/bolen-tarikat-nosi-711974.html", "text": "Традиция у нас е отговорността и последиците за хаоса, корупцията и некадърността в дадена област да се прехвърля върху всички данъкоплатци. И това да се прави в момент, когато те са най-уязвими и имат най-голяма нужда от подкрепа. При това подкрепа не като подаяние от държавата, а като заслужено облекчение от собствените пари, които гражданите години наред съвестно са спестявали за черни дни. Обикновено мотивите за подобни промени са благородни, но мерките са направо цинични.Последният пример е удивителната обществена дискусия за болничните листове, на която сме свидетели. Няма спор, че в и в тази сфера има измами и те трябва да бъдат преустановени - за да не се източва НОИ и да не сме ощетени всички ние, коректните осигуряващи се. Как обаче се предлага това да стане? Традиция у нас е: „Като се накажат всички онези, които НЕ лъжат“. Защото само от парите на изрядните платци могат да платят гафовете на управляващите. И защото колкото и да са много измамниците, съвестните са повече и точно те ще платят цената.Големият проблем е кой да плаща първите три дни от болничните? Предложенията варират от те изобщо да не се плащат до „компромиса“ първите два дни да се поемат от работещия, следващите два – от работодателя, а оттам нататък – от НОИ. Т.е. при всички варианти болният е прецакан и то точно когато е най-зле – в първите дни на болестта. Защото само той няма никакви лостове за влияние върху вземането на решения. От него се очаква само да плаща сметката. Даже два пъти – веднъж като се осигурява чинно във фондовете „Общо заболяване и майчинство“ и „Трудова злополука и професионална болест“, докато работи, и втори път – като се лиши от обезщетение в първите дни, когато се разболее. Забележете – като се лиши от внесените от самия него пари за обществено осигуряване! За сизифовското ходенето по мъките по линия на здравните осигуровки изобщо няма да отваряме дума.Останалите участници в дебата си гонят своите интереси и имат шанс да ги защитят. Работодателите логично искат да се оттърват от задължението да плащат първите три дни болничен, което се съгласиха да поемат като жест в момента на кризата през 2008 – 2009 г. срещу обещанието договорката с НОИ и правителството да трае три години. Трите години станаха десет и краят им не се вижда. Болничните вместо да намалеят, се увеличиха и то при сравнително константни числа на легално наетите. Изчислява се, че измамите са за около 50 млн. лв. годишно. Но, няма сила, която спре измамите! Къде по-лесно е да се накажат съвестните платци на социални осигуровки, които са имали наглостта да се разболеят.Лекарите също не желаят да поемат отговорност за фалшивите болнични и контрола върху тях. Въпреки, че точно те са призвани по закон да установяват кой е болен и кой не. Напротив, медиците настояват да се наказват болните, които лъжат, че са зле с впечатляващия аргумент, че джипитата нямало как да знаят кой симулира и кой – не. Много интересно, ако лекарят не може да установи това, тогава, кой може? И защо изобщо е лекар?Но най-големият циник, както винаги, е НОИ. Институцията, която с удоволствие прибира парите от нашите осигуровки за болест, когато дойде време да плаща, започва да жонглира с бюджети, макрорамки и дефицити, само и само да откаже да изпълни ангажимента, който е поела. Според НОИ около 200 млн. ще са нужни, ако първите дни се върнат към НОИ, а те нямало откъде да ги вземат. Звучи умилително като оправдание, но всъщност е чиста лъжа, която разчита на късата ни памет за обещанията на НОИ и държавата, дадени преди 10 години към работодателите, и поети по закон към данъкоплатците. Очевидно трябва вече да сме свикнали с това! Спомнете си само колко пъти промениха правилата за пенсиониране, все в наша вреда. Заради няколко десетки измамници, имащи право на високи пенсии срещу неадекватни осигуровки (пак заради недоглеждане или некадърност на онези, които са приемали законите), падането на тавана за стотици хиляди, чинно плащали си каквото и когато трябва, все се отлага. А заради няколко милиона повече в джоба на НОИ в началото на годината се опитаха да ощетят близо 40% от новите пенсионери.За всеки, който е боравил с пари на микрониво – с домашния бюджет или като шеф на фирма, решението на подобни проблеми е просто – този, който дава парите, трябва да контролира как те се харчат, да насърчава коректните и да наказва нарушителите. На макрониво обаче такава логика не съществува. Там контролът не се осъществява от този, който дава парите – НОИ, а от „Медицински одит“, който е към здравното министерство. По официални данни на здравното министерство на 1000 заловени лекари с нарушения при издаването на болничен лист, се наказват само двама. За последните три години има 10 000 отменени болнични листове, а наказаните лекари са 20! И като не могат или не искат да уловят и накажат нарушителите, удрят онези, които спазват правилата. Защото е най-лесно.Резултатът от всичко това е пореден удар върху доверието в осигурителната система, което и без това не е особено високо. В случая с болничните се преминава още една граница – коректните платци не само ще бъдат наказани да платят два пъти, но и официално ги обявяват за измамници, които априори злоупотребяват с правата си! Без доказателства!Така на клетия болен не му остава нищо друго, освен да се напие. Защото както се оказа, личните лекари нямали право да отказват болничен за махмурлук?!!! И да седне да препрочете Вазов за „Пиянството на един народ“! Там идеи какво да се прави има.", "date": "2019.09.26", "title": "Болен тарикат носи"}
{"url": "https://offnews.bg/ikonomika/292-000-klienti-na-chez-platiha-bezkasovo-smetkite-si-za-tok-prez-liat-712025.html", "text": "В сезона на летните отпуски 292 хиляди битови клиенти на „ЧЕЗ Електро България“ АД използваха банките, интернет, терминални устройства или мобилния си телефон, за да платят сметките си за ток, съобщават от компанията. Броят на транзакциите за периода юни - август е 873 928, с което достигна близо 19% от общия брой плащания през тези месеци и отбеляза ръст с 10% спрямо същия период на миналата година. Статистиката регистрира и ръст от 15% при интернет плащанията – близо 625 000, спрямо юни – август на 2018 г. Чрез директен дебит са осъществени 183 743 плащания, а 65 241 са извършени по банков път.Безкасовите начини на плащане спестяват време и усилия на потребителите и ги правят независими от мястото и работното време на касите. През последните години устойчиво продължава да нараства броят на клиентите на ЧЕЗ, които предпочитат да бъдат обслужвани от разстояние. Средно на месец 280 000 клиенти на „ЧЕЗ Електро България“ АД се възползват от предлаганите от Дружеството 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard, които дават на клиентите и достатъчно сигурност.", "date": "2019.09.26", "title": "292 000 клиенти на ЧЕЗ платиха безкасово сметките си за ток през лятото"}
{"url": "https://offnews.bg/tehnologii/uchastnitcite-v-konkursa-sajt-na-godinata-shte-poluchat-obratna-711979.html", "text": "Остават около 15 дни до крайния срок за участие в конкурса . Кандидатстването за единствената българска уеб надпревара ще бъде отворено до 10 октомври като участниците могат да се включат в до две от общо единадесетте категории в нея.Конкурсът се организира от “Фондация за активно развитие на уеб“ и цели да привлече вниманието върху качествените интернет проекти, както и да докаже високия стандарт на онлайн бранша в България. През тази година фокусът ще е върху коментарите и обратната връзка, която всеки участник ще получи от журито, включващо над 30 водещи експерти по програмиране, уеб дизайн и дигитален маркетинг от цялата страна. Нещо, което ще увеличи значително стойността на конкурса дори и за проектите, които няма да спечелят.“Всички знаем, че “Сайт на годината” е най-доброто място един сайт да се представи на общността ни и ако е на високо ниво - да получи аплодисменти. Аз обаче горещо препоръчвам и на онези разработчици, които се съмняват, че проектът им ще спечели награда, също да се включат, защото всички сайтове тази година, освен оценка, ще получат и коментар. Това е най-ценното за участниците, независимо дали коментарът е добър или лош. Победителите ще разберат, че са най-добрите сред участващите проекти. Останалите ще разберат защо не са и как да го постигнат.” - коментира разработчикът на уеб приложения и член на журито Даниел Лидиянов, според когото покрай участието в конкурса по традиция се зараждат и много нови партньорства.Тазгодишното издание на надпреварата ще оценява и чуждоезикови проекти, създадени от българи. Новост са и категориите за иновативни проекти в области като виртуална реалност, изкуствен интелект и отворени данни. Останалите категории включват сайтове на фирми, на институции и физически лица, както и такива на каузи. Отделено е и специално място на мобилните приложения, блоговете и електронните магазини.“Тази година критериите са по-детайлни, в сравнение с миналата и причината за това, е че интернет се развива постоянно и ние трябва да сме в крак с него. Включването на категории за иновативни проекти, както и на чуждоезикови сайтове, създадени от българи също има за цел надпреварата да отразява динамиката на развитие на уеб бранша” - информира Жюстин Томс, основател на конкурса.“Едно от най-важните качества, които ще търсим в сайтовете, е клиентът да не остава притеснен от използването на един уеб сайт или мобилно приложение. Цялата технология да е налична - това, което собственикът е обявил, да работи без проблем и без излишни действия. Едно от базовите технически изисквания по отношение на сигурността е сайтът да има ssl сертификат. От там нататък има доста по-специфични технически изисквания.” - разказва уеб разработчикът Константин Рачев, който е и един от оценяващите техническата страна на кандидатстващите проекти.Победителите в конкурса ще получат престижното отличие „Сайт на годината“ за съответната категория, уникална статуетка и грамота на церемония, която ще се проведе на 7 ноември. Журито ще даде и специална награда за принос в развитието на българската уеб среда.", "date": "2019.09.26", "title": "Участниците в конкурса “Сайт на годината” ще получат обратна връзка за сайтовете си от над 30 уеб експерти"}
{"url": "https://offnews.bg/sviat/evrokomisarite-na-rumania-i-ungaria-v-konflikt-na-interesi-otlagat-iz-711977.html", "text": "Изслушването на кандидатите за еврокомисари от Румъния и Унгария, което бе предвидено в ресорните комисии в Европейския парламент следващата седмица, се отлага. Това става след като днес правната комисия реши, че Рована Плумб, която трябваше да поеме ресор \"Транспорт“, и Ласло Трочани, на който пък трябваше да бъде поверен \"Съседство и разширяване\", са в конфликт на интереси.Унгарецът Ласло Трочани трябваше да бъде изслушан във вторник в комисията по външни работи, а румънката Рована Плумб - на следващия ден в транспортната комисия. Това обаче няма да се случи след днешното решение, с което също така се препоръчва на новия председател на Европейската комисия да вземе мерки, без конкретно да се посочва какви да бъдат те. Плумб трябваше да отговаря защо не е декларирала два изтеглени заема на стойност близо 1 млн. евро, а Трочани - за юридическа кантора, която е основал през 1991-ва г.Говорителят на Европейската комисия Мина Андреева заяви, че продецурата засега е отменена, което обаче не означава, че кандидатите непременно ще бъдат заменени, съобщи БНР. Тя уточни, че решението какво ще става от тук нататък е изцяло в ръцете на Европарламента.Изслушването на кандидатите за еврокомисари е предвидено между 30-и септември и 8-и октомври, а новата Европейска комисия трябва да бъде гласувана на пленарна сесия на парламента в Страсбург \"ан блок“на 23 октомври.", "date": "2019.09.26", "title": "Еврокомисарите на Румъния и Унгария в конфликт на интереси, отлагат изслушването им"}
{"url": "https://offnews.bg/zdrave/nemski-patcienti-shte-se-vazstanoviavat-u-nas-po-zdravna-kasa-711981.html", "text": "Германската национална асоциация на здравно-осигурителните каси (GKV-Spitzenverband) включи страната ни в списъка на държавите, които предоставят медицински амбулаторни услуги. Това беше съобщено на пресконференция с участието на представители на Германо-българската индустриално-търговска камара (БСПСПА), Българския съюз по балнеология и СПА туризъм и представители на изпълнителната власт. Така страната ни става една от 14-те европейски държави, в които GKV ще заплаща лечението и рехабилитацията на здравноосигурените германци.Председателят на БСПСПА Сийка Кацарова представи и брошурата, с която ще бъдат рекламирани възможностите на българските бази пред здравно-осигурителните каси в Германия. Тя включва 26 хотела, които предлагат балнеолечение и рехабилитация.По думите й през ноември предстои презентация на хотелите и центровете, включени в него. Очакванията са идната пролет страната ни да бъде посетена от около 5000 здравни туристи. Тя очерта и проблемите, които чакат решение – липсата на чартърни полети към летищата във Варна, Пловдив и Бургас; задържането на квалифицираните специалисти, които работят в базите и езиковата подготовка на персонала. По тези проблеми според Кацарова ще се търси съдействието на ресорните министерства.На въпрос на OFFNews за видовете заболявания, за които ще се предлага лечение и рехабилитация у нас, д-р Ангелова, председател на Асоциацията по физикална медицина и рехабилитация заяви, че Българя има опит в работата с немски туристи. \"Ние вече имаме информация те какво искат и какво търсят - това са пациенти, които имат основно заболявания на опорно-двигателния апарат.Освен това България има невероятен климат, който идва като добавка към балнеолечението и таласотерапията. Климат, от който се повлияват изключително добре както костно-ставните заболявания, така и заболяванията на дихателната система. Доста е голяма палитрата, която бихме могли да предложим на немския пазар, друг е въпросът как ще се синхронизират нещата.\"\"България обслужва немски туристи, които идват да се лекуват у нас, от 50 години\", каза Калин Драганов, представител на туроператор.  - Тя е много известна на немския пазар, проблемът беше, че когато германците идват да се лекуват у нас, не се реимбурсира балнеолечението им, за разлика от Унгария, Словакия и други страни. Това, че немските здравни туристи вече ще могат да получават 90% от финансирането чрез касите, ни прави напълно конкурентни на европейския пазар.\"Според германския социален кодекс медицинските амбулаторни услуги за профилактика се възстановяват от здравно-осигурителните каси в държавите включени в този списък.Включените български бази ще бъдат финасирани директно от касите, които изплащат 90% от средствата за лечение и разходите за лекарски процедури, а с еднократна субсидия се поемат останалите разходи. Всяко здравноосигурено лице в Германия има правото да ползва тази възможност веднъж на три години (и по-често при медицински показания).В Германия в момента има 109 задължителни здравно-осигурителни каси. Над 73 милиона са здравноосигурените в GKV. Повече от 20 милиона души годишно използват възможностите за извънболнична профилактика в страната и чужбина. Месечната здравна осигуровка е около 230 евро.", "date": "2019.09.26", "title": "Немски пациенти ще се възстановяват у нас по здравна каса"}
{"url": "https://offnews.bg/obshtestvo/nad-90-ot-horata-ne-znaiat-do-kakva-vazrast-detcata-triabva-da-izpolz-711968.html", "text": "Над 90% от хората в България не знаят, че децата трябва задължително да се возят в детско столче, докато не достигнат височина от 150 cm. Тези данни от национално проучване бяха цитирани от заместник-председателя на Държавна агенция „Безопасност на движението по пътищата“ Анжелина Тотева по време на открит урок по пътна безопасност пред децата от столичното 199 ОУ „Свети Апостол Йоан Богослов“.Инициативата е част от Втората национална кампания в подкрепа на деца, пострадали при пътни инциденти и се организира от Българския червен кръст с участието на агенцията по безопасност на движението и Пътна полиция.Над 60% от децата пострадали при пътни инциденти в България, са били в превозни средства, съобщи Анжелина Тотева. В рамките на днешното събитие се проведе и викторина с учениците от 199-то ОУ. След това децата получиха и открит урок как се пресича безопасно от служителите на Пътна полиция. След края му учениците поставиха детски обувки на пешеходна пътека, с което бе почетена паметта на загиналите деца в автомобилни инциденти в България.Събитието е част от инициативите в рамките на Европейския ден без загинали по пътя – 26 септември.", "date": "2019.09.26", "title": "Над 90% от хората не знаят до каква възраст децата трябва да използват столче в автомобила"}
{"url": "https://offnews.bg/analizi-i-komentari/general-gandalf-ili-koj-e-predi-greta-tunberg-i-rechta-%d1%9d-v-oon-711975.html", "text": "Миналата събота в дома си в Щраусберг на 83 години почина първият германски космонавт Зигмунд Йен. Но нищо не свършва със смъртта.Шведското момиче Грета Тунберг, която положи началото на ученическите протести с искането правителствата да изпълняват Парижкото споразумение, пресече Атлантическия океан с яхта – защото самолетите нанасят вреди на околната среда. И в понеделник излезе пред десетки световни лидери в Ню Йорк.„Всичко това е неправилно. Аз не трябваше да съм тук. Аз трябва да бъда в училището си на другата страна на океана… Вие откраднахте моите мечти и детството ми с празните си обещания…Ние се намираме в началото на масовата смърт, но всичко, което вие можете да говорите, това са парите и приказките за безкрайния икономически ръст. Как смеете! В продължение на 30 години науката предупреждава за опасността от глобалното затопляне… Бъдещите поколения ви наблюдават. И ако вие ни излъжете, ние никога няма да простим. Светът се събужда. Промените настъпват, искате или не“, каза тя при откриването на срещата на върха в ООН.Тя каза още: „Вие ни лъжете. Но ние започваме да разбираме, че вие сте предатели.\"Видеото с речта ѝ е публикувано в YouTube и когато чух тази последна дума, ясно видях зад гърба на Грета същия Зигмунд Йен, вече отишлия в друг свят, беловласия, скрил усмивката на Гандалф, да охранява момичето.Генерала-майор, Героя на Съветския съюз и Героя на ГДР. Именно тази дума с въпросителната интонация – „предатели“ – съм чувал не веднъж през последните 25 години. Тогава Йен с хората си в Германия и Танзания, в Байкал и Боганида /река в Сибир/, в Египет и Евенкия /автономия в Сибир/ обсъждаше и реализираше хуманитарния проект NEO. Детски проект.Вдъхновител и негов мотор е Сергей Зирянов от Красноярск. Той измисли това, за да могат децата да издигат знамената на своите места по земята, опазена от индустриалната цивилизация, като знак за това, че „тук не живеят предатели“. Че децата са по-добри от бащите.В такъв Жив пояс на Земята вече са включени територии в Европа и Азия, площта на които е по-голяма от три Швейцарии. На тези места отдавна е забранена дейност, насочена към извличане на печалби. Зигмунд Йен е пръв от частните лица, дарил на Живия пояс своите 800 кв.метра земя – половината от неговата собственост в Щраусберг. И първо на него бе връчен прекъснатият кръг, символ на проекта, а записът с координатите на участъка стана първият в регистъра.Навсякъде фигурира само фамилията Йен, тъй като внуците и правнуците на първия космонавт на Германия изцяло подкрепят неговото решение, и това ще продължи в бъдеще, без съмнение. Зигмунд има две дъщери – Марина и, впрочем, Грета, която е по-малката, а тя и съпругът й учиха в Москва.Зигмунд казваше: „Рано или късно, внукът ще започне да пита: защо тук ние копаем, ровим, отглеждаме цветя, а там нищо не пипаме. И тогава аз ще му кажа: ние с теб отговаряме пред всички хора на нашата планета за това място, а пред нас с теб отговаря момче в Гватемала или Австралия“. Зигмунд успя да засади на своето място кедър, донесен от Байкал, а в буца сибирска земя пробиха червени боровинки.Всичко това е детство, мечти, игра, разбира се – нещо като международната сватба в орбита през 1978 г. на пясъчното човече, което Йен взе със себе си, и куклата Маша на командира на екипажа Валерий Биковски. Но всъщност всеки сам за себе си е ООН, само отговаря за своята планета и може да направи за нея всичко, което никой не би направил.Светът /не правителствата и бизнесът, а светът/ - това са хората и земята, на която те живеят. И всеки, свързан с останалите, има шанса да не предава децата.Проектът NEO е стартирал преди Грета Тунберг да се роди – през 1994 г. Тогава Зирянов организира експедиция на космонавтите на платото Путорана. /Путора́на е силно разчленен базалтов масив в северозападната част на Средносибирското плато и южно от Таймирския полуостров, разположено в северозападната част на Красноярския край в Русия. Районът съдържа едни от най-големите запаси на никел в света, бел. ред./.Зигмунд Йен и приятелите му Владимир Ремек, Клеменс Лоталер, Генадий Манаков и Анатолий Арцебарски се обърнаха от това най-чисто ъгълче на планетата с призив: те предложиха да започне създаването на нов кодекс за поведението на човека на планетата. Под обръщението им по-късно се подписаха много други космонавти и астронавти от цял свят.Зирянов още тогава настояваше, че лице на проекта трябва да стане момиче, което ще събира други деца на платноход. Проектът на този платноход е създаден от Зигмунд Хорен, велик полски корабник, автор на най-големите съвременни подобни плавателни съдове.Платноходът трябваше да се направи в корабостроителницата в Гданск. Но дойде 2014 г. и мечтата беше прекъсната от политическите реалности и парите. Ако не беше се случило това, може би Грета щеше да отплава за Ню Йорк с този съд.Грета се появи, когато Зирянов и Йен още гадаеха със съратниците си кой ще олицетвори проекта.Въпросът за промяната е очевиден и съвременните хора с всичкия си скепсис и иронията, в действителност се нуждаят от разговори за главното. И от действия.", "date": "2019.09.26", "title": "Генерал Гандалф. Или кой е преди Грета Тунберг и речта ѝ в ООН"}
{"url": "https://offnews.bg/sviat/na-hod-e-naj-mashtabnata-mirnovremenna-operatcia-po-repatrirane-zaradi-711982.html", "text": "Фалитът на британския туроператор \"Томас Кук\" (Thomas Cook) доведе до най-голямата мирновременна операция по репатриране, предадоха Ройтерс и БТА.Службата за гражданска авиация (CAA) на Великобритания обяви, че за днес са планирани над 70 полета, които да върнат в страната 16 000 туристи).Над 150 екипажа на Томас Кук и 30 процента от общият брой на пътниците вече са се върнали през първите три дни на операцията.Според службата програмата ще продължи до 6 октомври, като са планирани общо над 1000 полета. Връщането на клиентите на туроператора започна на 23 септември.", "date": "2019.09.26", "title": "На ход е най-мащабната мирновременна операция по репатриране заради 'Томас Кук'"}
{"url": "https://offnews.bg/ikonomika/parlamentat-izkliuchi-bbr-ot-zakona-za-publichnite-predpriatia-711985.html", "text": "Прясно приетият Закон за публичните предприятия, чиято цел бе да подобри мерките за управлението на държавните компании, няма да важи за Българска банка за развитие и дъщерните й дружества, реши парламентът при второто четене на проекта. Предложението бе вкарано между четенията от Десислав Чуколов и още четирима депутати от \"Атака\". От квотата на партията е принципалът на ББР, икономическият министър Емил Караниколов. Чуколов обосновава предложението си с това, че банката е обект на регулации от страна на БНБ и Комисията за финансов надзор и попадането й в обхвата и на Закона за публичните предприятия би могло да доведе до дисбаланси и наличието на двойна и тройна отчетност. Христо Проданов от БСП заяви, че текстът е лобистки, а ББР е създадена, за да помага на дребния и средния бизнес, тя е източник на \"свежи\" пари.Законът е част от ангажиментите за присъединяването на България към еврозоната, а обявената от вносителя - Министерския съвет, цел е управлението на държавните компании да се модернизира. С одобрените днес текстове изискванията на новия нормативен акт обаче няма да се прилагат за дружествата, които осъществяват дейност като кредитни институции, и за техните дъщерни дружества, каквато е банката за развитие.С приетите днес окончателно текстове Агенцията за приватизация и следприватизационен контрол се преименува на Агенция за публичните предприятия и контрол, а в нея се влива Българската агенция за инвестиции.", "date": "2019.09.26", "title": "Парламентът изключи ББР от Закона за публичните предприятия"}
{"url": "https://offnews.bg/medii/medijnata-komisia-razporedi-na-smetnata-palata-finansova-proverka-na-b-711980.html", "text": "Парламентарната Комисия по култура и медии подкрепи с мнозинство на днешното си заседание предложението на парламентарната група на ГЕРБ Сметната палата да извърши проверка на БНР. Причина за това предложение стана безпрецедентното прекъсване на излъчването на радиото без основателна причина, извънредното отстраняване на журналиста Силвия Великова от съдебния ресор и свалянето ѝ от ефир.Предложението бе прието без дебат.Утре темата с управленската криза в БНР ще бъде дискутирана на извънредно заседание на Съвета за електронни медии (СЕМ).", "date": "2019.09.26", "title": "Медийната комисия разпореди на Сметната палата финансова проверка на БНР"}
{"url": "https://offnews.bg/kultura/ulichniat-festival-6fest-prevrashta-kapana-v-dushata-na-karnavala-na-2-711978.html", "text": "На 28 септември уличният фестивал 6Fest ще превърне пловдивския творчески квартал Капана в Душата на Карнавала. Фестивалът ще представи програма с улични изкуства на Открита сцена “Ядрото”. От 11:00 ч. кукленият театър “Мале-мале” ще изиграе “Концертът на куклите”. В 16:00 ч. пловдивската театрална компания “Soulmade” ще покаже кабаре с марионетки.Артистите от Цирк “Играчка-Плачко” умеят да жонглират еднакво добре както с кристална топка, така и с ... ножове, а при нужда - и да ни разсмеят със своята клоунада. Ще ги видим на сцена “Ядрото” в 17:00 ч. В същия час, но с начало ул. “Атанас Самоковеца”, двама артисти на кокили от Театър на огъня и сенките Fireter ще преминат през улиците на Капана, за да ни пренесат в света на приказките. Fireter са една от най-популярните улични формации у нас. В 18:00 ч. на сцена “Ядрото” ще се качи “Вариете План Б” - международна циркова група, която в момента работи във Варна. Те ще представят цирково шоу, а малко по-късно, след 19:30 ч. - огнено и светлинно шоу. Quick Hands Project е формация на магьосници от Габрово, известни с организирането на Магична среща “Златна котка” в Габрово. На 6Fest ще участват с улична магия.6Fest кани пловдивчани и гостите на града да посетят фестивала в карнавални костюми или маскирани. В духа на мотото на Пловдив 2019 “Заедно” 6Fest посвещава пловдивското си издание на посланието “Заедно на Карнавал”. Барове и заведения в Капана вече станаха партньори на кампанията и ще предоставят отстъпки и безплатна консумация за всеки, който е в карнавален дрескод на 28 септември в Капана.Четвъртият 6Fest е част от официалната програма на Пловдив - Европейска столица на културата, а първите му три издания бяха в град Габрово.Като част от Фестивала за улични изкуства 6Fest в Капана, на 27 септември в “Петното на Роршах” в Пловдив ще се състои второто издание на новия формат “”, в който ще се разказват истории от Града на тепетата. Входът за “Нощ на историите” и 6Fest е свободен.Подробности за 6Fest може да откриете на сайта  и в специалното Facebook събитие /.", "date": "2019.09.26", "title": "Уличният фестивал 6Fest превръща Капана в душата на карнавала на 28 септември"}
{"url": "https://offnews.bg/kultura/naj-noviat-film-na-udi-alan-edin-dazhdoven-den-v-niu-jork-s-prozhekt-711986.html", "text": "По традиция Киномания и тази година ще представи най-новия филм на режисьора Уди Алън – „Един дъждовен ден в Ню Йорк”. Романтичната комедия събира на едно място звездите Тимоне Шаламе, Ел Фанинг, Селена Гомес, Лийв Шрайбър, Джуд Лоу и дава сериозна заявка, че ще се превърне в един от хитовете на тазгодишното издание на фестивала, продуциран от НДК. Прожекцията на филма ще бъде в Зала 1 на 16 ноември от 19:00 ч. Забавен и очарователен, „Един дъждовен ден в Ню Йорк” е най-романтичният филм на легендарния режисьор Уди Алън от години насам, заснет виртуозно от трикратния носител на „Оскар”, асът на камерата Виторио Стораро.Действието на филма се развива в познатия от много от популярните филми на Уди Алън красив и романтичен Ню Йорк. Гетсби Уелс е колежанин от много богато семейство с по-голям преуспяващ брат и доста възрастни родители, който не се престарава особено с ученето. Той пристига в Ню Йорк заедно с приятелката си Ашли, която е колкото наивна за света на възрастните и градския живот, толкова и предпазлива. Ашли интервюира режисьора Роланд Полард за новия му високобюджетен филм, за който вече е ясно, че е провал. През това време Гетсби се разхожда из Ню Йорк и успява да се увлече по младата актриса Шанън. Не пропускайте да проследите романтичната история за една неочаквано възникнала любов и последвалите куп непредвидени ситуации.Киномания е част от Календара на културни събития на Столична община за 2019 г.Билети за „Един дъждовен ден в Ню Йорк” може да бъдат закупени от касите на Билетен център – НДК и онлайн Повече информация за фестивала следете на нашата  и на сайта .", "date": "2019.09.26", "title": "Най-новият филм на Уди Алън 'Един дъждовен ден в Ню Йорк' с прожекция в рамките на Киномания (трейлър)"}
{"url": "https://offnews.bg/analizi-i-komentari/trend-72-ot-balgarite-iskat-kmet-roden-v-grada-im-711942.html", "text": "72% от българите определят като много важно и по-скоро важно кметът на града им да е роден в същото населено място, докато само 21% са на обратното мнение. Това показва проучване на „Тренд\" по поръчка на вестник „24 часа\", посветено на нагласите на българите спрямо идеалния кмет, реализирано в периода 9-16 септември чрез пряко полустандартизирано интервю „лице в лице\" сред 1007 души на възраст 18+. Проучването е представително за пълнолетното население на страната. На въпрос дали мъж или жена е по-добре да бъде кмет на тяхното населено място, то в най-голям дял – 48% посочват, че полът няма значение. 36% обаче са на мнение, че е по-добре мъж да бъде начело, докато едва 10% биха искали жена. За жените в по-голям дял няма значение полът на кмета на населеното им място за сметка на мъжете. 41% са на мнение, че възрастта няма значение, но 40% от българите посочват, че кметът начело на тяхното населено място трябва да бъде млад. Регистрират се ниски стойности при опцията „възрастен\" – 14%. В Столицата в най-голяма степен възрастта няма значение, докато в областните и малките градове смятат, че кметът трябва да бъде млад.Един от ключовите въпроси по отношение на тази тема е свързан с качествата, които кметът трябва да притежава.24% от българите смятат, че кметът трябва да бъде честен. 14% са на мнение, че не трябва да бъде корумпиран, а същият процент от българите посочват, че трябва да познава хората и нуждите им. 10% посочват, че сред качествата, които кметът трябва да притежава са да бъде деен, енергичен, работлив. За българите е важно кметът да бъде също умен, отговорен, с опит. Основното нещо, което би отблъснало в един кмет според 23% от българите, е да е корумпиран. 9% биха се отблъснали от това да лъже, да е неискрен, да е измамник, а 8% да бъде арогантен, показен, високомерен. Сред останалите качества, които биха отблъснали в един кмет, са безотговорност, да не работи за нуждите на хората, нехаен, ако не работи за града и хората и т.н. За 69% е важно кметът на тяхното населено място да има деца, а 23% посочват, че за тях изобщо не е важно или по-скоро не е важно. Прави впечатление, че дори при най-младата възрастова група (18-29 г.) в по-големи дялове е важно кметът на населеното им място да има деца. Управленският опит се явява важен фактор за 88% от българите, като едва 7% посочват, че не е важно. Разпознаваемостта също се оказва важен индикатор, който не е маловажен за българите. 79% от българите посочват, че за тях е много важно и по-скоро важно кметът на населеното им място да бъде известен/разпознаваем. Опитът в частния сектор/ бизнес е важен индикатор за 50% от българите, за 36% изобщо не е важно или по-скоро не е важно. По отношение на партийната подкрепа, то 42% посочват, че е важно кметът на тяхното населено място да бъде от партията, която подкрепят, докато за 39% това не е важно. Видно е от данните, че за по-младите хора това не е от такова значение, но с увеличаване на възрастта този фактор нараства. В проучването беше зададе въпрос, дали българите смятат лично себе си за подходящи за позицията кмет. Едва 8% са на мнение, че са подходящи, докато цели 78% са на противоположното мнение. 14% не могат да преценят. Мъжете в по-голям дял смятат себе си за подходящи за сметка на жените. 12% посочват, че ще се справят по-добре от настоящия кмет, 9% са на мнение, че ще се справят по-зле. Близо 70% са на мнение, че тази работа не е за тях.", "date": "2019.09.26", "title": "Тренд: 72% от българите искат кмет, роден в града им"}
{"url": "https://offnews.bg/tenis/grigor-dimitrov-se-klasira-za-1-4-finalite-v-chendu-711952.html", "text": "Най-добрият ни тенисист Григор Димитров победи Даниел Еванс със 7:5, 7:5 и се класира за 1/4-финалите на турнира от сериите АТР 250 в китайския град Ченду.В следващия кръг на надпреварата българинът ще се изправи срещу победителя от двойката Александър Бублик - Джордан Томпсън.Гришо реализира пробив в последния възможен момент от първия сет за 7:5. През втората част той продължи серията си за 3:0.При 5:4 българинът сервираше за мача, но Еванс съумя да върне пробива. При 6:5 Димитров направи нов пробив и се поздрави с успеха.За Димитров това беше първи мач от турнира от Големия шлем US Open насам. Българинът записа второ участие в Ченду, където през 2016 г. достигна до полуфиналите.", "date": "2019.09.26", "title": "Григор Димитров се класира за 1/4-финалите в Ченду"}
{"url": "https://offnews.bg/zdrave/bezplatni-pregledi-na-sartceto-i-babretcite-v-umbal-sv-ivan-rilski-711948.html", "text": "Информационна кампания „Сърце&Бъбрек. Направи връзка“ започва в УМБАЛ „Св. Иван Рилски“ от 30 септември 2019 г по повод Световния ден на сърцето, който отбелязваме в неделя. Целта е да се повиши информираността за т.нар. кардиоренален синдром (КРС), който е една от най-честите причини за фатални усложнения при пациенти с бъбречни или сърдечни заболявания.Между сърцето и бъбреците съществува специална обвързаност. При здрави хора това помага да се поддържа хармонията в организма, но при заболяване на единия орган може да се предаде вредно влияние и на другия.Кардиореналният синдром представлява състояние, при което сърцето и бъбреците влизат в порочен кръг на взаимни увреди с рязко влошаване на прогнозата.По този повод УМБАЛ „Св. Иван Рилски“ обявява безплатни нефрологични и кардиологични прегледи:Нефрологичните прегледи ще се провеждат от 30 септември до 4 октомври (вкл.) между 14:00 и 16:00 в Клиниката по нефрология, ет. 4. Необходимо е предварително записване на тел. 02/952 38 33.Кардиологичните прегледи ще са от 7 до 11 октомври (вкл.), между 14:00 и 16:00 часа в кабинет N27, ет. 2. Записванията ще стават на тел. 0887 412 629.Пациентите трябва да носят със себе си резултати от изследвания, имащи отношение към заболяване на сърцето или на бъбреците, които са им правени до момента. Не се изисква направление.Установено е, че с възрастта, на всеки 10 години бъбречната функция спада с около 10%. Този процес започва около 40-годишна възраст като над 75 г. само 10% от хората имат напълно нормално функциониращи бъбреци.Проблемът е, че голяма част от тези пациенти нямат никакви симптоми и дори не подозират, че са изложени на повишен риск за развитие и на сърдечна недостатъчност.„КРС е усложняващо обстоятелство при лечението на единия или другия орган. Например при сърдечна недостатъчност е много по-трудно тя да се компенсира, когато има и бъбречна недостатъчност.За съжаление, досега съвременната медицина не обръщаше сериозно внимание на връзката между тези две състояния“, обяснява доц. Атанас Кундурджиев, началник на Клиниката по нефрология в УМБАЛ „Св. Иван Рилски“, който е един от най-добрите специалисти в България в областта на кардиореналния синдром.При хора с установен КРС, особено при възрастни хора, някои диагностични процедури като компютърната томография, част от ангиографските изследвания, поставянето на стентове, кардиохирургичните операции, дори най-обикновен грип, който протича с повръщане и разстройство, могат да влошат състоянието.„Затова е важно те да бъдат диагностицирани навреме и да се има предвид едно такова усложнение\", пояснява доц. Кундурджиев.", "date": "2019.09.26", "title": "Безплатни прегледи на сърцето и бъбреците в УМБАЛ \"Св. Иван Рилски\""}
{"url": "https://offnews.bg/politika/maia-manolova-gorubliane-triabva-da-ima-svoe-upravlenie-711950.html", "text": "Ключ към решаването на проблемите в „Горубляне“, а и на всеки друг столичен квартал, е в децентрализацията на процеса на взимане на решения. Тук трябва да има кметски наместник, представител на голямата община и на кмета на район „Младост“, който да е на място тук с вас.Това заяви независимият кандидат за кмет на София Мая Манолова по време на среща с жители на столичния квартал „Горубляне“. Пред нея те очертаха основните си проблеми – липсата на канализация в част от квартала, липсата на местна власт в „Горубляне“, ограничен достъп до хидропарк „Искър“ поради непочистване, тесни тротоари заради загражденията на автокъщи, липса на джобове на спирките на градския транспорт.„Нямам намерение да поемам ангажименти, които няма да изпълня. За всичко, за което се договорим, ще положа усилия и ще е извършено.“, категорична беше Манолова. Тя заяви, че всички искания на хората от „Горубляне“ са справедливи и основателни. „Тези хора, които управляват Столична община, трябва да дойдат тук на място и всички решения да се взимат заедно с вас“, допълни Манолова визията й за решаване на един от проблемите в квартала.Според нея е абсурдно квартал като „Горубляне“ да няма на място представител на властта.Тя видя възможност изборът на кметски наместник на „Горубляне“ да бъде един от първите електронни референдуми, които тя очерта в своята предизборна програма за управление на столицата.„Това, което е решение на хората в „Горубляне“, ще става мое решение като кмет на София“, заключи тя.Относно облагородаяването на хидропарк „Искър“, почистването му и изграждането на алеи в него, така че да е достъпен за столичани, Манолова заяви, че поема ангажимент да бъде направено това, което хората желаят – да се състави план-сметка, да се избере изпълнителят и да бъдат определени сроковете за изпълнение.Във връзка с това, Манолова припомни и състоянието на ремонтиращия се в момента „Западен парк“, който тя в сряда посети. „Дàли са 11 млн. лева, за да разкопаят алеята, и – дотам“, подчерта тя.Според Манолова е правилно всеки месец кметът на Столична община да бъде на терен в различните райони, за да има поглед над проблемите на хората. Кандидатът за кмет на София заяви още, че бюджетът на столицата трябва да е децентрализиран. „Тоест, всеки столичен район да си има собствен бюджет и този бюджет да се разпределя на отделните квартали в района. Решение, как да се харчат парите на всеки район, трябва да се взима от хората, които живеят в него“, обясни Манолова и допълни, че би било правилно бюджетът на районите да е правопропорционален на хората, които живеят в него.  Относно проблема с недоизградената канализация тя категорично заяви, че „ще се търсят начини, средства и възможности за изграждане на канализация“.„Всички проблеми като разширяване на кръстовище, на тротоари, изграждане на джобове на спирките, премахване на автокъщите от общинските земи, спортен парк, детска градина, пенсионерски клуб са осъществими за четири години, но за това как да се изградят, кога да се изградят, също смятам, че трябва да бъде обсъдено с хората от квартала“, обясни още Манолова.", "date": "2019.09.26", "title": "Мая Манолова: Горубляне трябва да има свое управление"}
{"url": "https://offnews.bg/temida/predsrochnoto-osvobozhdavane-na-polfrijman-ne-bilo-izkliuchenie-711956.html", "text": "Съдът си е свършил работата по случая с предсрочното условно освобождаване на Джок Полфрийман. Това не е изключение в съдебната практика, заяви съдия Капка Костова от Съюза на съдиите пред БНТ. Ден по-рано организацията призова членовете на съдийската колегия на Висшия съдебен съвет да подадат оставки, тъй като не са изпълнили задачата си да защитават независимостта на съдебната власт. Полфрийман е изтърпял 13 г. и половина от 20-годишното си наказание. Освобождаването е за остатъка от 6.5 г. и ако извърши друго престъпление, ще изтърпи и тези години, обясни съдията. Според нея това не отменя факта на неговото осъждане, не повлиява размера на наложеното наказание и не става дума за помилване, амнистия или оправдаване.Не се наемам да обсъждам по каква причина от една седмица цари истерия по този случай, това вероятно е работа на социални психолози и психиатри, коментира Костова. След като внимателно прочела определението на съда за случая на Полфийрман, е установила, че са взети предвид всички обстоятелства, детайлно са обсъдени и едва тогава съдебният състав е направил изводи за това, че целите на наказанието в крайна сметка са постигнати.Костова отхвърли обвинението на бащата на убития студент Андрей Монов – Христо Монов, че съдът е излязъл с определение, а не с решение, което не може да бъде оспорвано. Това не е вярно и не е от фатално или ключово значение под каква форма се е произнесъл съдът. Има немалко случаи в практиката на върховния съд, в които съдебен акт, назован по някакъв начин, се проверява и контролира и се постановява решение на върховния съд. Важна е същността на акта, допълни Капка Костова.", "date": "2019.09.26", "title": "Предсрочното освобождаване на Полфрийман не било изключение"}
{"url": "https://offnews.bg/kultura/dve-svetovni-premieri-v-edin-tantcov-uikend-711976.html", "text": "Световните премиери на НЯКОГА ПРЕДИ, новият спектакъл на канадската компания Out Innerspace, и на пърформанс-инсталацията ЗЛАТНИ ИЛЮЗИИ, с участието на цигуларката Биляна Вучкова, гледаме по време на четвъртия уикенд на ONE DANCE WEEK. От днес ще намерите в продажба и общ билет, включващ трите спектакъла на 11 и 12 октомври - ЗЛАТНИ ИЛЮЗИИ, КОСМИЧЕСКА ЛЮБОВ и НЯКОГА ПРЕДИ.И през двата дни на сцената в Пловдив ще видим един от безспорно най-интересните и интригуващи мултидисциплинарни пърформанси в тазгодишната програма на фестивала за съвременен танц - премиерата на ЗЛАТНИ ИЛЮЗИИ с участието на българската цигуларка Биляна Вучкова.ЗЛАТНИ ИЛЮЗИИ е извън-жанрова колаборация, в която четирима артисти преплитат звук, светлина и движение в едно съвършено цяло - свят от художествени образи, пълен с цветове и символи. Светлинната инсталация на носителя на наградата “Златен Лъв” Ханс Питър Кун осигурява основата за диалог между хореографията и танца на японските артисти Акеми Нагао и Джунко Вада, към които се присъединява звуковата композиция на Биляна Вучкова.Биляна Вучкова е цигулар, композитор-изпълнител и импровизатор. Тя съчетава класически солови и ансамблови творби и музика от съвременни композитори със собствени композиции, изпълнени в реално време. Творческият й порив обхваща възможно най-широк спектър от звуци и движения, като това й позволява да разшири звуковите, техническите и физическите си способности и да развие собствен и строго-индивидуален артистичен език. Биляна живее в Берлин и се изявява на фестивали и концертни серии по целия свят. Работи като солист и участва в дуета Voutchkova/Thieke, както и в Splitter Orchestra, Solistenensemble Kaleidoskop, Ensemble Modern, Ensembles United Berlin и Zeitkratzer и други. Вучкова е носител на Стипендия за композитори на Сената на Берлин, както и на подкрепа от INM Berlin, Musikfonds и Trust for Mutual Understanding, Ню Йорк.Роден в Кил (Германия), Ханс Питър Кун живее и работи между Берлин и Киото, Япония. Започва творческата си кариера още на 6-годишна възраст, когато се записва в театралния клас в училище. Едва 14-годишен, основава първата си рок-енд-рол банда и през 1975 г. започва професионалната си кариера в Schaubühne am Halleschen Ufer в Берлин, сега Schaubühne am Lehniner Platz.След като напуска Schaubühne през 1979 г., се концентрира върху собствената си артистична работа и създава огромно количество творби – основно звукови и светлинни инсталации, радиопредавания, филмова и театрална музика, а през 1989 г. започва да композира и музика, предназначена за танц. Печели престижната награда „Златен лъв” на Венецианското биенале през 1993 г. за съвместната си работа с Робърт Уилсън за инсталацията „Памет / Загуба”. От 2012 г. е гост-професор в майсторския клас Sound Studies & Sonic Arts в Universität der Künste (University of the Arts) в Берлин.ЗЛАТНИ ИЛЮЗИИ гостува в Пловдив с подкрепата на EU Japan Fest Committee.11 и 12 октомври - СКЛАД (ул. Екзарх Йосиф 16, етаж 4 - ляво)Билети ще намерите онлайн в мрежата на .На 12 октомври в пловдивския Дом на културата \"Борис Христов\" експерименталната компания от Канада Out Innerspace ще представи премиерата на спектакъла си НЯКОГА ПРЕДИ.Чрез физически и същевременно силно емоционален танц НЯКОГА ПРЕДИ ни отвежда в света на миналото, невидимите сили и неизпълнените желания.Официалния трейлър гледайте .В работата си творческите директори на компанията Дейвид Реймънд и Тифани Трегартен, без съмнение едни от най-ярките представители на своето поколение в родината си, обединяват съвременен танц, естетика и актуални послания. Резултатът е изключителен спектакъл, който ще очарова ценителите на танцовото и визуалното изкуство с магическия си реализъм.Out Innerspace е компания за съвременен танц, основата през 2007-а година във Ванкувър от Дейвид Реймънд и Тифани Трегартен, които в продължение на няколко години са част от Kidd Pivot - компанията на знаковата канадска хореографка Кристъл Пайт, носителка на голямата награда на “Grand Prix de la danse de Montreal” през 2018 г. НЯКОГА ПРЕДИ, най-новата творба на компанията, е копродуцирана от L’Agora de la Danse, La Rotonde и Dance Victoria. Спектакълът печели наградата Crystal Dance Prize 2019 и артистична резиденция от The Dance Centre.През последното десетилетие компанията създава необичайни и завършени танцови преживявания чрез безкомпромисна строгост и безрезервна находчивост.Премиерата на НЯКОГА ПРЕДИ, заедно със спектакъла КОСМИЧЕСКА ЛЮБОВ на Клара Фюре, е част от Фокус Канада, който представя новото поколение артисти и различния му поглед върху идеята за пренасяне на чувства и емоции чрез силата на хореографския език.В КОСМИЧЕСКА ЛЮБОВ Клара Фюре разкрива абстрактна гледна точка към феномените на физиката чрез танцовото изкуство. Благодарение на минималистичните декори и сиянието от прожекторите, предадено върху живите тела, имаме усещането, че се намираме в Космоса. Тук обаче няма вакуум, а изпълнителите превръщат енергията в споделен ресурс.Дванадесетото издание на ONE DANCE WEEK беше открито на 20 септември и ще продължи до 19 октомври. Пълната програма на фестивала ще намерите тук.Общ билет за трите спектакъла (ЗЛАТНИ ИЛЮЗИИ, КОСМИЧЕСКА ЛЮБОВ и НЯКОГА ПРЕДИ) през уикенда на 11 и 12 октомври ще намерите в мрежата на , на касите на EasyPay в цялата страна, както и на касата на ONE DANCE WEEK, до един час преди началото на всеки спектакъл.", "date": "2019.09.26", "title": "Две световни премиери в един танцов уикенд"}
{"url": "https://offnews.bg/politika/universitetat-za-chuzhdi-ezitci-v-seul-nagradi-borisov-za-prinos-kam-b-711954.html", "text": "Премиерът Бойко Борисов е удостоен с почетен знак за принос към българистиката и развитието на двустранните отношения от вицепрезидента на Университета за чужди езици „Ханкук“ в Сеул Чу Ки-сонг, съобщиха от пресцентъра на МС. „Убеден съм, че отношенията между България и Република Корея ще се развият много бързо в редица сфери след днешните разговори – и в областта на енергетиката, туризма, машиностроенето. Затова трябват кадри“, каза Борисов пред корейските студентите, които изучават български език в Сеул. Той посочил пред корейския си колега Ли Нак-йон, че няма по-добро и красиво събитие, с което догодина да се отбележи 30-годишнината от установяването на дипломатическите отношения между двете страни, от един голям корейски завод в България.Пред студенти на университета „Ханкук“ Борисов отбелязал, че през последната година и половина се откри Глобалният мозъчен тръст на Китай в София, а преди три месеца бе открит офис на Световната банка в България. Офисите са два - в Индия и в София.„Европейската комисия даде много добър ресор за България – свързан именно с това, което правим и днес в Корея – образование, иновации, спорт, култура, университети, академии. Това е ресор на бъдещето“, акцентира министър-председателят. И добави, че от вчера българин е начело на МВФ - Кристалина Георгиева. „Страната ни отново бе избрана да председателства Берлинския процес догодина. Казвам отново – не в буквалния смисъл, но преди само една година председателствахме Съвета на ЕС и тогава в София се проведе Срещата на върха за Западните Балкани. Даде се тласък за мира и за по-нататъшните стъпки за приемането им в ЕС“, заявил премиерът пред корейските студенти. И обещал, че ще се подходи подобаващо към обмена на студенти и преподаватели между Софийския университет и сеулския „Ханкук“. От началото на следващата учебна година се предвижда да има реципрочност между двете държави и по отношение на стипендиите. Борисов подарил книги на Катедрата по българистика в университета в Сеул и пожелал успех на студентите. Те го удостоили с плакет за признание за приноса му към развитието на българската студентска програма в „Ханкук“ и за продължаване на добрите отношения между Република Корея и Република България.", "date": "2019.09.26", "title": "Университетът за чужди езици в Сеул награди Борисов за принос към българистиката"}
{"url": "https://offnews.bg/sviat/goliam-pozhar-izbuhna-v-himicheski-zavod-vav-frantcia-711951.html", "text": "Голям пожар е избухнал рано тази сутрин в завода на френската химическа компания \"Любризол\" в град Руан, Северна Франция, предаде БТА, като се позова на местните власти.До момента няма данни за жертви или пострадали.Френският вътрешен министър Кристоф Кастанер заяви пред радио Ер Те Ел, че няма признаци за опасност, свързана с дима от пламъците.Пожарът е пламнал около 02.40 ч. местно време. С огъня се борят около 150 пожарникари. Заводът, произвеждащ добавки за смазочни материали, е категоризиран като особено опасен. Отцепен е район в радиус от 500 м около него.", "date": "2019.09.26", "title": "Голям пожар избухна в химически завод във Франция"}
{"url": "https://offnews.bg/obshtestvo/anulirane-na-bolnichnite-ako-patcientat-ne-se-lekuva-v-doma-si-predl-711955.html", "text": "Да се анулира болничният, ако пациентът не се лекува в дома си и не се яви на контролен преглед, предлагат от Сдружението на общопрактикуващите лекари. Според тях така може да се намалят злоупотребите с фалшиви болнични листове.Идеята беше представена от д-р Гергана Николова по БНТ.С издаването на болничния лист, освен терапия, лекарят може да назначи и допълнителни изследвания. Определянето на дата за контролен преглед на пациента е задължително. Идеята е, ако той не се яви и не представи резултатите от изследванията, лекарят да може да поиска анулиране на болничния.По думите на д-р Гергана Николова пациентите трябва да носят отговорност и при неспазване на режима в болничния лист.\"Дали той е домашен-леглови, дали той е домашен-свободен, дали е с напускане или ненапускане на населеното място, там има определен режим, който трябва да се спазва. Ако този режим не се спазва, това би трябвало да бъде основание за анулиране на болничния лист\", казва д-р Николова.Идеята на лекарите е работодателят да може сигнализира НОИ, ако се усъмни, че служител не спазва предписания режим.Според специалиста по човешки ресурси Надя Василева, предложенията са интересни, но едва ли работодателите ще бъдат съгласни да следят дали хората, които са в болничен, се лекуват. ", "date": "2019.09.26", "title": "Анулиране на болничните, ако пациентът не се лекува в дома си, предлагат семейните лекари"}
{"url": "https://offnews.bg/gimnastika/iliana-raeva-hejtarstvoto-po-sapernitcite-ni-nosi-negativno-vlianie-k-711958.html", "text": "Президентът на Българската федерация по художествена гимнастика Илиана Раева сподели в предаването \"Тази сутрин\" по bTV, че негативната нагласа към съперниците на националния ни отбор от страна на родните фенове действат отрицателно на отношението към момичетата. \"       \", каза Раева.", "date": "2019.09.26", "title": "Илиана Раева: Хейтърството по съперниците ни нoси негативно влияние към грациите ни"}
{"url": "https://offnews.bg/medii/protestirashti-za-bnr-si-predavat-tranzistor-do-kulata-galeria-711957.html", "text": "Журналисти и обществени активисти направиха жива верига от сградата на БНР на столичния бул. Драган Цанков до Телевизионната кула в демонстрация в защита на свободата на словото в националното радио.Те си предадоха от ръка на ръка транзистор, за да предадат символично спрения на 13 септември радио сигнал до Кулата.Живата верига трябваше да бъде съставена от точно 111 души - заради съответното място на България в годишната класация на \"Репортери без граници\" за медийната свобода по света. Желаещите да се включат в демонстрацията обаче бяха над 111.Освен журналисти от различни медии, на събитието дойдоха и водачът на общинската листа на Демократична България в София Методи Лалов, скулпторът Велислав Минеков, политологът Евгений Дайнов и др.Акцията под мотото \"Да дадем сигнал!\" е организирана от Асоциацията на европейските журналисти-България (АЕЖ). От организацията освен това призоваха за международно разследване за спирането на сигнала на БНР.Протестиращите се събираха в 12 ч. на тротоара пред БНР. Всеки от присъстващите получи листче с номер от 1 до 111. В 12:30, номер 1 ще застана на тротоара до портала на радиото, номер 2 на 10 метра от него в посока телевизионната кула, номер три - 10 метра по-нагоре и т.н. номер 111 трябва да застане точно пред телевизионната кула. OFFNews .", "date": "2019.09.26", "title": "Протестиращи за БНР си предават транзистор до Кулата (галерия)"}
{"url": "https://offnews.bg/obshtestvo/bez-voda-v-chasti-ot-lozenetc-i-s-bistritca-711922.html", "text": "„Софийска вода” временно ще прекъсне водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Галичица“ в жк. „Лозенец“ налага спиране на водоподаването от 10:00 до 19:00 часа на ул. „Галичица“ от ул. „Златовръх“ до ул. „Якубица“.Реконструкция на уличен водопровод на ул. „Роза“ в с. Бистрица налага спиране на водоподаването от 09:00 до 21:00 часа на ул. „Детелина, ул. „Роза“ и ул. „Сълзица“ от №6 до №12.След възстановяване на водоснабдяването е възможно временно повишаване мътността на водата.", "date": "2019.09.26", "title": "Без вода в части от Лозенец и с. Бистрица"}
{"url": "https://offnews.bg/zdrave/karlovo-ostava-bez-detsko-otdelenie-reanimatciata-na-tokuda-bez-m-711971.html", "text": "Сестрите от реанимацията на “Токуда“ са подали преди ден колективна оставка заради тежки условия на труд и ниско заплащане.Колективна оставка още на 13 септември са подали сестрите и лекарите от детското отделение на болницата в Карлово, съобщава Mediapool.Причината при тях е, че не са получили обещаното увеличение на възнагражденията, а след подаването на колективна оставка им е предложено унизителното според тях увеличение със 100 лева. Така болницата в Карлово е заплашена да остане изобщо без детско отделение. Здравният министър Кирил Ананиев определи случващото се като притеснително и обеща в близките дни да се срещне с ръководствата на лечебните заведения.И лекари, и сестри искат да напуснат детското отделение в Карлово В болницата в Карлово оставки са подали пет сестри и четирима лекари, които са солидарни с тях.“В Карлово парите, които са отпуснати за увеличение заплатите на медицинските сестри, не са използвани по предназначение. Било им е обещано основните им заплати да бъдат увеличени със 100 лева и останалите да получават на база допълнително материално стимулиране до 950 лева, което не отговаря на поставените искания за основна заплата от950 лева. Освен това става въпрос за обещание“, обясни лидерката на сестринския протест Мая Илиева пред Mediapool. Тя допълни, че болницата вече няма дългове, лекарските заплати са увеличавани няколко пъти откакто сестрите протестират, увеличавани са и заплатите на администрацията, но не и възнагражденията на медицинските сестри.Думите ѝ бяха подкрепени и от старшата сестра в детското отделение на болницата в Карлово Даниела Екимова. “Оставките сме си ги подали на 13 септември. След протеста ни на 11 септември разбрахме, че е опуснато допълнително материално стимулиране на две от отделенията в болницата – вътрешно и неврологично. След протеста се прибрахме, имахме среща с управителя на болницата и поискахме увеличение на заплатите. Основната заплата при нас е 730 лева.Допълнителните пари си ги докарваме от много надработени часове, защото нямаме персонал. Пет сестри сме, работим на по щат и четвъртинка, плюс извънредни часове, за да вържем графика“, разказа Екимова пред Mediapool. След подаването на колективната оставка се е провела среща с общинската администрация и кмета, който също поел ангажимент да направинещо за разрешаване на проблема.Обещаните 100 лв. увеличение са унизителни според сестрите Миналия петък е проведена нова среща, на която сестрите получили обещание за увеличение на заплатите със 100 лева от октомври и да получат допълнително материално стимулиране, ако “имат достатъчно заработка“. “Но нямаме такъв документ, който да го потвърждава поетия ангажимент. За нс е крайно унизително да сеувеличат само със 100 лева заплатите\", заяви Екимова.“Ние искаме едно достойно заплащане за труда, който полагаме. Добре, нека не са две минимални работни заплати, но поне да достигнем основна заплата от колективния трудов договор – 950 лева. Достатъчно тежък и отговорен ни е трудът, защото работим с деца.Разбираме тежкото финансово състояние в държавните и общински болници, но просто е унизително. Правят се ремонти, увеличават се заплати, а ние нямаме никакво увеличение от януари, когато имахме увеличение със 70 лева – от 650 на 730 лева“, посочи Екимова.В \"Токуда\" сестрите напускат от претоварване Мая Илиева посочи, че колективните оставки в двете болници трябва да са сигнал за работодателите, че сестрите повече не могат да работят при тези условия. “В “Токуда“ сестрите напускат заради пренатоварване. Там сестрите се използват като роби, защото и аз съм работила там и знам за какво става въпрос. Работят по три на смяна с много и тежко болни пациенти - всички са на апаратна вентилация. Извършват се и хирургични манипулации, за което ръководството на болницата категорично отрича, но то е факт, заради изнасянето на който и мен ме махнаха. Една и съща сестра работи на длъжност и половина, за да може да се направи графика. И там основните заплати не достигат две минимални“, каза Илиева.Здравният министър ще се срещне с ръководствата на болниците Здравният министър Кирил Ананиев коментира, че подадените колективни оставки на медицински сестри в двете болници са притеснителни и изрази намерение в близките дни да се срещне с ръководствата на лечебните заведения.Кирил Ананиев каза още, че до края на месеца ще получи информация за възнагражденията в болниците след отпуснатите от кабинета допълнителни 50 млн. лева за целта.", "date": "2019.09.26", "title": "Карлово остава без детско отделение, реанимацията на 'Токуда' - без медицински сестри"}
{"url": "https://offnews.bg/politika/korejski-firmi-mozhe-da-stroiat-patishta-u-nas-seul-iska-bokluka-na-s-711931.html", "text": "Южнокорейски фирми да участват в изграждането на инсталацията, която от отпадъците на София ще се произвежда РДФ гориво. Това е поискал премиерът на страната Ли Нак-йон от българския си колега Бойко Борисов на среща между двамата в Сеул. От взаимен интерес са също възможностите, които корейските строителни фирми имат за инвестиции в областта на пътната инфраструктура в България посочи министър-председателят Борисов. Той допълни, че те биха могли да се включат в редица инфраструктурни обекти у нас чрез механизма на публично-частното партньорство. Република Корея е наш приоритетен икономически партньор в Азия и усилията ни са насочени към привличане на корейски инвестиции и балансиране на търговията, заяви премиерът Борисов. Според него е налице взаимен интерес партньорството между България и Република Корея да бъде стратегическо, включително с оглед на активизирането и задълбочаването на отношенията между азиатската държава и Европейския съюз. Разчитаме, че правителството на Република Корея ще бъде наш партньор в усилията да постигнем реални резултати в сферите с голям потенциал за взаимодействие, изтъкна министър-председателят Бойко Борисов. По думите му перспективни за сътрудничество са високите технологии, машиностроенето, транспорта, образованието. В сферата на информационните и комуникационни технологии компании от двете страни също биха могли да си сътрудничат, включително в научно-изследователската и развойна дейност. Българският премиер акцентира и върху интереса на страната ни да привлече повече туристи от Република Корея. ", "date": "2019.09.26", "title": "Корейски фирми може да строят пътища у нас, Сеул иска боклука на София"}
{"url": "https://offnews.bg/obshtestvo/sveti-joan-bogoslov-bil-narechen-ot-gospod-sin-na-garma-711927.html", "text": "Днес е един от трите дни в годината, когато църквата почита св. апостол и евангелист Йоан Богослов. Той се чества се на 8 май, на 26 септември и на 30 юни (Събор на светите дванадесет апостоли).Свети апостол и евангелист Йоан Богослов бил син на Зеведей и Саломия, дъщеря на Йосиф Обручник. Той бил призован да проповядва Евангелието от рибарските мрежи. Когато Иисус Христос, вървейки покрай Галилейско море, си избирал апостоли между рибарите и вече бил призовал двама братя, Петър и Андрей, видял и други двама братя - Иаков Зеведеев и Йоан Те кърпели мрежите си в лодка с баща си Зеведей и господ ги призовал. Като оставили веднага лодката и баща си, те тръгнали след Иисуса Христа.При самото си призоваване свети Йоан бил наречен от господ \"Син на гърма\", защото богословието му трябвало като гръм да се чуе по целия свят и да изпълни цялата земя. След Успението на Пресвета Богородица свети Йоан се отправил заедно с ученика си Прохор в Мала Азия, където му се паднал жребий да проповядва Словото Божие. На четиринадесетия ден от пътуването той стигнал до едно крайбрежно село. Като влезли в селото, те помолили за хляб и вода и като се подкрепили, се отправили към Ефес.Веднъж в Ефес имало празник на Артемида и целият народ празнувал в бели дрехи, тържествувайки и ликувайки пред Артемидиния храм; а срещу храма стоял идол на тази богиня. И ето, свети Йоан, като се възкачил на високо място, застанал близо до идола и гръмогласно изобличил слепотата на езичниците, че не знаят кому се покланят и че вместо Бога почитат бяс. А народът се изпълнил с ярост от това и хвърлял камъни срещу апостола, но нито един камък не го улучил; напротив, камъните убивали тези, които ги хвърляли.Свети Йоан, като издигнал ръце към небето, започнал да се моли - и веднага на земята настанала жега и голям зной и паднали до двеста души от множеството, и умрели, а другите едва дошли на себе си от страх и умолявали свети Йоан за милост, понеже били обхванати от ужас и трепет. А когато апостолът се помолил на Бога, всички мъртви възкръснали и паднали пред Йоан, и, като повярвали в Христа, се кръстили. Пак там, на едно място, наричано Тихи, свети Йоан изцерил един парализиран, който лежал от 12 години. Изцереният прославил Бога. След това светият апостол извършил и много други знамения и мълвата за чудесата му се разпространила навсякъде.", "date": "2019.09.26", "title": "Свети Йоан Богослов бил наречен от господ Син на гърма"}
{"url": "https://offnews.bg/obshtestvo/oblatci-i-dnes-no-prez-uikenda-shte-e-slanchevo-711921.html", "text": "Облачно и с превалявания следобяд ще е времето днес. В северната част от страната ще има и гръмотевици. Максималните температури ще са между 21 и 26 градуса, според прогнозата на НИМХ.Над планините ще преобладава облачно и мъгливо време. На много места около и след обяд ще превали и прегърми. Ще духа до умерен, по високите и открити части и временно силен западен вятър. Максимална температура на височина 1200 метра ще е около 17, а на 2000 метра – около 9 градуса. Край морето също ще е облачно със слаби валежи. Термометрите ще се качат до 25 градуса на брега и до 23 сред вълните от 3 бала. Облаците отстъпват от утре, през уикенда времето ще е слънчево, а на места ще се затопли и до 30 градуса, обещават синоптиците. ", "date": "2019.09.26", "title": "Облаци и днес, но през уикенда ще е слънчево"}
{"url": "https://offnews.bg/sviat/zemetresenie-v-istanbul-razliulia-i-balgaria-711983.html", "text": "Към 14 ч. земята в Истанбул отново се разтресе и това бе усетено в крайграничните райони на Югоизточна България.По данни на Европейския сеизмологичен институт трусът бе с магнитуд 5, 9 по Рихтер, за над 15 вторични трусове със сила 4, 1 съобщават от аварийните служби в турския мегаполис.Земетресението бе усетено най-сериозно в Кърджали, Бургас, Хасково и Свиленград. Обитатели на високите етажи панически напуснаха сградите.Сеизмологичната обсерватория Кандилли в Истанбул изчисли магнитуда на труса на 5,7, а според правителствената Дирекция за управление при бедствия и извънредни ситуации AFAD той е бил с магнитуд 5,8 и е станал на дълбочина 6,99 км, съобщават турските медии.Епицентърът на труса е бил на 21, 68 км южно от град Силиври в Мраморно море и на 66 км от Истанбул.Областният управител на Истанбул разпространи изявление, в което се посочва, че на спешните телефони не са постъпвали сигнали за пострадали хора, жертви и разрушения.В социалните мрежи обаче местен жител публикува снимки на сериозни повреди по два от мостовете над Босфора – Фатих Султан Мехмет и Явуз Султан Селим, които свързват европейската и азиатската част на мегаполиса.Анадолската агенция съобщи, че училищата са пуснати в земетръсна ваканция, евакуирани са служителите от публичната администрация и частните фирми, а в уличния автотрафик е настъпил хаос. Паника е настанала и сред служители и пътници на истанбулското летище. В истанбулския район Авджълар, където живеят предимно изселници от България, трусът е откъснал минарето на една джамия.Гражданите са предупредени да не влизат в сгради с пропуквания или разрушения заради възможността от последващи трусове.Турските медии цитират сеизмолога проф.д-р Мехмет Алтан, който предупреждава, че Истанбул е вече на границата на очакваното разрушително земетресение, но градът не е готов за това. Под най-сериозна заплаха са сградите, строени преди 1999 г., но и за изградените след това няма никакви гаранции. Прогнозните жертви при трус от 7, 1 по Рихтер, какъвто предвиждат учените, ще надскочат 100 000 души.Президентът Ердоган също се изказа и посочи, че към 15, 30 ч. вторичните трусове са вече 28. Той предупреди, че е възможно да има още и по-силни.", "date": "2019.09.26", "title": "Земетресение в Истанбул разлюля и България"}
{"url": "https://offnews.bg/lajfstajl/proekt-sinia-kniga-nov-epizod-v-chetvartak-v-22-00-po-epic-drama-711896.html", "text": "Нов епизод на хитовия драматичен сериал \"Проект Синя книга\" можете да видите тази вечер в 22:00 по .Действието се развива на фона на Студената война и процъфтяващата Атомна епоха. Вълнуващата поредица е вдъхновена от реалния “Проект Синя книга” - разследване на НЛО на американските военно-въздушни сили.Д-р Джоузеф Алън Хайнек (Ейдън Гилън, Game of Thrones), брилянтен астрофизик, е нает в свръхсекретна програма, заедно с капитан Майкъл Куин (Майкъл Маларки, The Vampire Diaries). Докато се опитва да открие истината за серия от загадъчни наблюдения на летящи обекти, д-р Хайнек разбира, че е в центъра на голяма и опасна конспирация, която ще изложи него и близките му на опасност.Вълнуващата научно-фантастична поредица с Ейдън Гилън, известен с участието си в Game of Thrones, и Майкъл Маларки, познат на зрителите от The Vampire Diaries, дава нова възможност за изява на талантливата Ксения Соло, известна с превъплъщението си в Пеги Шипен в \"Обрат: Шпионите на Вашингтон\" по Epic Drama.Епизодите на „Проект Синя книга“ се излъчват премиерно в четвъртък от 22:00 часа с повторение в събота от 22:00 часа. Следете  и гледайте епизод 1 онлайн на .", "date": "2019.09.26", "title": "Проект Синя книга – нов епизод в четвъртък в 22:00 по Epic Drama"}
{"url": "https://offnews.bg/obshtestvo/prodazhbata-na-e-vinetki-shte-e-zatrudnena-mezhdu-12-i-15-ch-dnes-711939.html", "text": "Между 12 ч. и 15 ч. днес са възможни затруднения на продажбата на е-винетки поради планирани тестове в системата, съобщава Агенция \"Пътна инфраструктура\".Ще бъдат извършени тестове на захранването на единия от двата центъра за данни на Националното тол управление – т.нар. елки на тол системата. Затова е възможно да възникнат частични забавяния и прекъсвания, които биха могли да затруднят продажбите на винетки.За да се избегне рискът от проблеми с покупката на е-винетка по време на планираните тестове, се препоръчва на водачите внимателно да планират пътуването си по републиканската пътна мрежа и да купят електронната си винетка своевременно.Предстоящите тестове се правят веднъж на два месеца.", "date": "2019.09.26", "title": "Продажбата на е-винетки ще е затруднена между 12 и 15 ч днес"}
{"url": "https://offnews.bg/112/katastrofa-s-dvama-zaginali-zatvori-patia-kraj-selo-mikre-711936.html", "text": "Сигнал за пътен инцидент е подаден малко след 7,15 тази сутрин. По първоначални данни на пътя Сопот – Абланица, в района на село Микре, челно са се ударили два леки автомобила. На място са загинали двама, а трети пострадал е транспортиран в болнично заведение, съобщават от МВР. В момента на мястото на инцидента се извършва оглед. По случая е образувано досъдебно производство. Екипи на Пътна полиция са място и регулират движението.Обходният маршрут за движещите се в посока Варна е през уличната мрежа на с. Микре; в посока София - Микре – Угърчин – Сопот.", "date": "2019.09.26", "title": "Катастрофа с двама загинали затвори пътя край село Микре"}
{"url": "https://offnews.bg/futbol/enrike-rafael-niama-da-igrae-do-kraia-na-godinata-711943.html", "text": "Халфът на ЦСКА Енрике Рафаел почти сигурно ще пропусне всички мачове на \"червените\" до края на годината, пише \"Тема Спорт\".Бразилецът се е прибрал в родината си, където ще се подложи на възстановителни процедури. Той страда от контузия в коляното, която получи по време на подготовката.Енрике е извън сметките вече трети месец. Оказало се е, че неговата травма се е усложнила, поради което на този етап не може да се очаква скорошно завръщане на терена.В треньорския щаб са наясно с този факт.", "date": "2019.09.26", "title": "Енрике Рафаел няма да играе до края на годината"}
{"url": "https://offnews.bg/medii/zhiva-veriga-shte-prenasia-signala-na-bnr-v-zashtita-na-svobodata-na-s-711923.html", "text": "Да направим жива верига в защита на свободата на словото днес от 12 часа, призова Асоциацията на европейските журналисти (АЕЖ) по повод на БНР. Събитието е под мотото \"Да дадем сигнал!\". Символично, живата верига ще бъде от сградата на Радиото на \"Драган Цанков\" до Телевизионната кула - по \"маршрута\" на спрения сигнал на БНР на 13 септември.\"Изправени сме пред безпрецедентна ситуация. Цензура в Българското национално радио и повсеместен натиск върху журналистите в България. Въпреки многобройните свидетелства за натиск върху ръководството на БНР, институциите в България отказват да предприемат действия\", пишат инициаторите от АЕЖ.\"Прокуратурата разследва единствено техническата страна на въпроса и ясно установи - нямало е техническа причина излъчването на Програма \"Хоризонт\" да прекъсне. Щом не е техническа, очевидно е, че причината е друга. Каква? Прокуратурата отказва да провери. Съветът за електронни медии изглежда безпомощен и объркан и не смее да приложи закона, който му дава право да уволни генералния директор на радиото. Депутатите са арогантни и бягат от отговорност, все едно не те изпратиха в СЕМ хора, нямащи нищо общо с журналистиката\", допълват от АЕЖ.Затова асоциацията кани журналисти и граждани на протеста. \"Нека заедно пренесем сигнала от радиото до кулата, а от там към цяла България и Европа\", призовават организаторите.", "date": "2019.09.26", "title": "Жива верига ще пренася сигнала на БНР в защита на свободата на словото днес"}
{"url": "https://offnews.bg/politika/fandakova-zapochvame-izgrazhdaneto-na-parkingi-v-kvartalite-711932.html", "text": "Предлагам реалистична програма с подготвени проекти. Вече можем да влезем в кварталите, след като завършихме над 100 големи улици и булеварди, за да облекчим движението в София. Това каза Йорданка Фандъкова, кандидат за нов мандат за кмет на столицата, по БНТ. Тя даде за пример завършването на бул. \"Президент Линкълн\" в \"Овча купел\". Стартираме програма за нови паркинги в кварталите чрез публично-частно партньорство, вече има интерес от бизнеса, обясни Фандъкова. Като приоритети тя посочи междублоковите пространства и довеждащия транспорт до метрото. Няколко пъти тя отговори на въпроса \"Защо сега\" ще се правят нещата, които обещава за новия си мандат. Трябва работата да се организира Силата на г-жа Манолова е в говоренето. Но аз чух много лъжи в кампанията, коментира Фандъкова. За обществената поръчка за сметопочистването на София тя обясни, че фирмите, което в момента чистят столицата, нямат право да продължат работа след изтичане на договорите. Поръчката няма да приключи преди изборите, искам да успокоя опонентите ми, каза още Фандъкова. В Общинския съвет трябва да бъдат хора, с които да си имаме доверие. Не можем да си позволим в СОС да има съветници, които са загубили доверието на гражданите, коментира Фандъкова факта, че Орлин Алексиев, Орлин Иванов и Андрей Иванов вече няма да са в листата на ГЕРБ-СДС за местния вот. Мотивацията ми да се кандидатирам отново е промяната на София да продължи. Нямам политически и партийни амбиции, доказала съм го, заяви кметът. Длъжници сме на гражданите за достъпа за Витоша, призна Фандъкова. Поискала съм от новия собственик на съоръженията със или без негово участие да се възстанови Княжевския лифт. ", "date": "2019.09.26", "title": "Фандъкова: Започваме изграждането на паркинги в кварталите"}
{"url": "https://offnews.bg/futbol/berbatov-zapochna-rabota-v-iunajted-kato-skaut-711946.html", "text": "След като преди няколко дни българската футболна звезда Димитър Бербатов официално обяви края на активната си кариера на футболист, той вече работи за Манчестър Юнайтед.Голаджията, който преди години бе част от състава на \"червените дяволи\", е натоварен със скаутски функции, пише Sportslens.com.Изданието се позовава на информация от мениджъра на Бербо Емил Данчев и тя до момента не е официално потвърдена. Според цитирания Данчев, Бербатов бил скаут \"от известно време\".В последните дни се спекулираше, че сложилият край на кариерата си футболист е сред обсъжданите варианти за спортен директор на \"Олд Трафорд\".Междувременно положението в Юнатейтед никак не е розово. Феновете на тима поискаха главата на мениджъра Оле Гунар Солскяер, след измъчената победа над Рочдейл за Купата на Лигата снощи.\"Червените дяволи\" се нуждаеха от дузпи, за да се справят с четвъртодивизионния тим, след като показаха отново разочароваща игра и привържениците ясно показаха недоволството си след поредния слаб мач.\"Няма от какво да се гордеем. Разочароващо представяне\", \"Уволнете Оле! Позор\", \"Майтап! Разкарайте Солскяер\" и \"Играчите трябва да дадат седмичните си заплати на момчетата от Рочдейл\", са само част от публикациите в социалните мрежи.", "date": "2019.09.26", "title": "Бербатов започна работа в Юнайтед като скаут"}
{"url": "https://offnews.bg/temida/sgs-izprati-popravenoto-iskane-za-vrashtaneto-na-deloto-polfrijman-711945.html", "text": "Софийският градски съд изпрати на ВКС поправеното искане за възобновяването на делото на освободения предсрочно австралиец Джок Полфрийман. Така бяха изпълнени указания и доказателства за връчен препис от искането на главния прокурор за възобновяване на делото, съобщиха от пресцентъра на СГС.Икономия на време, а не процесуален пропуск, е причината вчера съдията докладчик по делото да разпореди то да бъде изпратено незабавно във ВКС след уведомяване на страните за искането на главния прокурор. Съобщенията от получените уведомления трябваше да бъдат допълнително внесени, докато делото се администрира във ВКС.Ден по-рано ВКС отказа да образува дело срещу Полфрийман с мотива, че не му е връчен препис от документацията.", "date": "2019.09.26", "title": "СГС изпрати поправеното искане за връщането на делото 'Полфрийман'"}
{"url": "https://offnews.bg/politika/parlamentat-izliza-vav-vakantcia-ot-16-do-25-oktomvri-711944.html", "text": "Парламентът излиза в предизборна ваканция от 16 до 25 октомври, решиха днес депутатите.В този период ще се провеждат заседания на парламентарните комисии, но няма да има пленарни заседания.Транспортните разходи на депутатите по време на отпуска ще се признават само за участие в комисии.", "date": "2019.09.26", "title": "Парламентът излиза във ваканция от 16 до 25 октомври"}
{"url": "https://offnews.bg/112/avtomobil-plamna-v-podzemen-parking-v-sofia-711941.html", "text": "Автомобил се е запалил в подземен паркинг на жилищен блок на столичната улица \"Зайчар\" в кв. Света Троица. Инцидентът е станал тази сутрин, засегнати са два автомобила, съобщи Нова тв. На място има екипи на пожарната и полицията. Най-вероятната причина за инцидента е неизправна газова уредба на колата.Няма информация за загинали и ранени. ", "date": "2019.09.26", "title": "Автомобил пламна в подземен паркинг в София"}
{"url": "https://offnews.bg/politika/ekaterina-zaharieva-se-opana-na-es-za-severna-makedonia-i-albania-711961.html", "text": "Време е лидерите в Европейския съюз да спрат да мислят само за вътрешнополитическите си проблеми, а да бъдат смели и да решат да започнат преговори за членство в ЕС с Република Северна Македония и Република Албания. Това заяви вицепремиерът и министър на външните работи Екатерина Захариева в Ню Йорк, съобщиха от пресцентъра на МВнР. Това стана по време на форума на високо равнище на Международния център „Низами Ганджави“ в панел на тема „Нови предизвикателства пред Балканите и ново лидерство на ЕС“.Захариева каза, че на 26 юни 2018 г. е председателствала 13-часов Съвет “Общи въпроси”, който реши да започнат преговори за членство с Албания и Северна Македония през юни 2019 г. Моето послание сега към колегите от ЕС е, че ако не можем да изпълняваме обещанията си, по-добре да не ги поемаме. Не мога вече да бъда дипломатична. Убедена съм, че ще е историческа грешка да не започнат преговори или да се разделят двете държави”, допълни Екатерина Захариева. И даде още един пример за неизпълнено обещание от страна на ЕС - визовата либерализация за гражданите на Косово, която още не се е състояла въпреки изпълнението на всички условия.По въпроса с буксуващата работа на съвместната мултидисциплинарна комисия по исторически и образователни въпроси между София и Скопие шефт на МВнР се обърна към премиера Зоран Заев: „Понякога политиците са по-смели от историците. Зоран, ние имаме обща история с вас, а с останалата част от света имаме споделена история - това е нещо различно”.Заев благодари на България, че миналата година е поставила неговата страна в светлините на прожекторите на европейската сцена и по време на Срещата на върха в София е върнала родината му във фокуса на западните държави. Заев коментира, че 83% от съгражданите му подкрепят присъединяването на Северна Македония към ЕС.„Подписахме споразумение с България, с което признахме, че имаме обща история - от това може да имаме само ползи. Това ме окуражи да продължа напред и да сключим споразумението с Гърция“, каза Заев. Резултатите не закъснели - търговията с България се увеличи с 16,5 на сто през м.г.", "date": "2019.09.26", "title": "Екатерина Захариева се опъна на ЕС за Северна Македония и Албания"}
{"url": "https://offnews.bg/drugi/menidzharat-na-shumaher-ne-viarvajte-na-snimkite-koito-se-poiaviavat-711964.html", "text": "Личният импресарио на легендарния пилот от Формула 1 Михаел Шумахер - Забине Кем заяви категорично, че феновете не трябва да вярват на всичко, написано за Шума в социалните мрежи.От няколко седмици насам стотици публикации дават противоречиви информации за промени в състоянието на германеца.Шумахер се възстановява около 6 години от мозъчни травми, които лекарите в началото смятаха за необратими. Те бяха получени при инцидент на ски в Алпите на 29 декември 2013.\"Здравето на Михаел не е публична тема. Няма да коментирам състоянието му в детайли. Искаме да запазим всичко около него възможно в най-тесен кръг и ви уверявам, че решението е взето в унисон с това, което той би искал.Бих посъветвала феновете да не вярват на нищо, което се пише в медиите, защото никоя от тях няма необходимата информация за това. Благодарим ви и от негово име за търпението и разбирането\", каза Кем.Тя допълни, че германецът е изключително чувствителна личност, той не е обичал изобщо да бъде в заглавията и е избягвал публични изяви и преди инцидента.Мениджърът призова и да не се вярва на никакви снимки, които \"изтичат\" в социални мрежи и жълти издания по света.", "date": "2019.09.26", "title": "Мениджърът на Шумахер: Не вярвайте на снимките, които се появяват в социалните мрежи"}
{"url": "https://offnews.bg/sviat/pochina-zhak-shirak-711963.html", "text": "Бившият френски президент Жак Ширак почина на 86-годишна възраст, съобщи агенция \"Франс прес\".Трагичната вест е съобщил пред френски медии неговият зет. Известно бе, че здравето на Ширак е влошено от години, а напоследък няколко пъти е постъпвал в болница.Ширак бе държавен глава два поредни мандата. При неговото управление страната смени франка с еврото. Една от основните му реформи бе намаляването на президентския мандат от седем на пет години. Известен бе като опозиционер на американското навлизане в Ирак през 2003 г.Последните години от живота му бяха белязани от корупционни скандали. През 2011 г. френски съд го обяви за виновен за отклоняване на публични средства и подриване на общественото доверие. Ширак получи двугодишна условна присъда.Жак Ширак е роден на 29 ноември 1932 г. Завършил е френското Национално училище за администрация и университета Харвард. Влиза млад в политиката на високи публични постове.Президент е на Франция от 1995-а до 2007 година. Преди това е министър-председател и кмет на Париж. Заемал е и няколко министерски поста.", "date": "2019.09.26", "title": "Почина Жак Ширак"}
{"url": "https://offnews.bg/zdrave/napolovina-e-namalialo-kolichestvoto-na-spermatozoidite-pri-mazhete-p-711947.html", "text": "През последните четири десетилетия количеството на сперматозоидите в еякулата е намаляло с 50%. Учени от Еврейския университет в Ерусалим са анализирали почти 250 изследвания, в които са участвали 43 000 мъже. Резултатите са оповестени в списание Focus, в публикация посветена на Световния ден на контрацепцията 26 септември.От 1970 г. насам учените наблюдават устойчиво снижаване на количеството на сперматозоидите при мъжете. Все още не съществува „криза на спермата“, твърдят специалистите, но тенденцията е сериозна – дори след 30 години значителна част от мъжете в Западна Европа може да бъдат неспособни да се възпроизвеждат.В еякулата на мъжете днес се съдържат „само“ около 138 млн. сперматозоиди, твърдят специалистите.За сравнение, през 1973 г. средното количество сперматозоиди е било около 338 милиона. По данни на СЗО 39 млн. сперматозоиди е все още приемлив показател.Макар ситуацията в момента да не е повод за безпокойство, тенденцията ще става все по-актуална. Към грижите за бъдещето на човечеството се добавя и още една – снижаването на количеството на сперматозоидите увеличава риска от заболявания като рак на тестисите, казват експертите.Те обясняват причините за тревожната тенденция с влиянието на околната среда и начина на живот. Други фактори са химичните вещества в пластмасата и козметиката, които действат като женския хормон естроген.Наднорменото тегло, злоупотребата с алкохол и тютюнопушенето също имат отрицателен ефект върху количеството на сперматозоидите, казват специалистите.", "date": "2019.09.26", "title": "Наполовина е намаляло количеството на сперматозоидите при мъжете, показват изследвания"}
{"url": "https://offnews.bg/sviat/v-melbarn-arestuvaha-zapodozrian-za-atentat-711933.html", "text": "\"Полицията бе извикана в Северен Мелбърн, след като около 10:00 ч. сутринта е бил забелязан мъж с неизвестно устройство. 25-годишният мъж е арестуван и служители на сапьорския отдел провеждат проверка за безопасност\", съобщават местните органи на реда.Инцидентът е станал близо до „Роял Мелбърн шоу“, където е претъпкано със семейства и деца, радващи се на училищната ваканция.Бизнесът в района е евакуиран и движението е отклонено.Местните медии съобщават, че сапьорите са били извикани, след като мъжът, който носел имитация на експлозивно устройство в раницата си, се опитал да открадне превозно средство от автомивка.Впоследствие полицията заяви, че районът е обявен за безопасен и пътят отново е отворен, съобщи БНТ.", "date": "2019.09.26", "title": "В Мелбърн арестуваха заподозрян за атентат"}
{"url": "https://offnews.bg/temida/varnaha-arabadzhieva-v-aresta-medsestra-j-dava-lekarstva-v-sadebnata-711962.html", "text": "Апелативният специализиран съд отмени домашния арест на Маринела Арабаджиева, постановен преди седмица от спецсъда, заради влошеното й здравословно състояние. На втора инстанция магистратите решиха, че тя трябва да остане зад решетките.Лекарите в затвора се шашнаха. Или съм с много ниско, или съм с много високо кръвно, което може да доведе до увреждане на бъбреците и черния дроб. Най вече се тревожа за бъбреците, защото съм била на хемодиализа, каза Арабаджиева в съдебната зала, цитирана от Нова тв. Тя бе придружена от медицинска сестра, която й даваше лекарства по време на заседанието.Арабаджиева е обвинена за участие в организирана престъпна група за данъчни престъпления и пране на пари.Специализираната прокуратура настояваше Арабаджиева да бъде върната в ареста с мотива, че последната съдебно-медицинска експертиза сочи, че тя може да пребивава там. Другият мотив е отказът на Арабаджиева да бъде настанена в болница „Лозенец”, въпреки постановление на наблюдаващия прокурор от юли месец.Съпругата на бизнесмена Ветко Арабаджиев бе екстрадирана от Испания на 30 май. ", "date": "2019.09.26", "title": "Върнаха Арабаджиева в ареста, медсестра й дава лекарства в съдебната зала"}
{"url": "https://offnews.bg/zdrave/shvejtcarska-sedmitca-inovatcii-za-zdrave-zapochva-v-ndk-711953.html", "text": "Първата Швейцарска седмица \"Иновации за здраве\" в София (26 септември – 9 октомври 2019) представя авангардни иновации, чиято цел е да дадат силен цифров тласък за развитието на българското здравеопазване.Днес (26 септември) се открива фотоизложбата „Иновации за здраве”. Изложбата, разположена в парка пред Националния дворец на културата, представя швейцарските постижения, ноу-хау и иновации в здравеопазването, медицинските технологии, фармацията и храните.По-късно днес посланикът на Швейцария Берсе Коен ще открие форума \"от болноЛЕЧЕНИЕ към ЗДРАВЕопазване чрез дигитализация\".Очакват се над 300 предприемачи, новатори и лидери в дигитализацията на здравеопазването от България. Ще бъдат представени работещи решения в дигиталното здравеопазване в различни направления като системи за управление на грижите, големи данни и анализ, телемедицина и мобилни здравни технологии, диагностика, приложение на лекарствени терапии, киберсигурност, обществено здраве, управленски практики.За девета поредна година Швейцария е определена като най-иновативната страна в света. Като глобален хъб на био технологичните иновации Швейцария е в челото и на блокчейн технологиите в здравния сектор. ", "date": "2019.09.26", "title": "Швейцарска седмица \"Иновации за здраве\" започва в НДК"}
{"url": "https://offnews.bg/futbol/ot-levski-izvadiha-dokazatelstva-che-klubat-e-sazdaden-prez-1911-godi-711969.html", "text": "Председателят на сдружение \"Сини сърца\" Илия Христов представи част от експонатите, които ще съставят експозицията с легендарни предмети от историята на Левски.На официалното откриване, което ще се състои на 2 октомври от 19:14 часа, ще бъде показан учредителния протокол, който доказва, че клубът е основан на 10 май 1911 година.Както е известно самата регистрация на отбора е от 24 май 1914 - датата, която се води за рождена на клуба.\"Сдружението притежава проткол №1 от 1911 година, но ще го покажем при откриването на експозицията. Той не е в най-доброто си състояние.Там пише, че Левски е основна на 10 май 1911 година съгласно учредителния протокол\", коментира Илия Христов, което е инициатор на осъществяването на проекта.\"Притежаваме над 200 документа, свързани с историята на Левски. 1911 година, има такъв протокол наистина сдружението го притежава.Ще го покажем само в деня на откриването на експозицията, защото документът не е в най-доброто състояние. Ще ви покажа още документи и защо в един момент клубът започва да празнува през 1914 година.Без съмнение - Левски е основан на 10 май 1911 година. Левски винаги е изповядвал ценности. Затова сме направили клубна експозиция, тя трябва да възпитава по някакъв начин.Всеки да разбере какво е Левски. Левски е ценност. Левски изповядва точно определени ценности, които през години са забравени и потъпкани\", допълни Христов.", "date": "2019.09.26", "title": "От Левски извадиха доказателства, че клубът е създаден през 1911 година (видео)"}
{"url": "https://offnews.bg/zdrave/robotizirana-3d-hirurgia-na-zhivo-za-parvi-pat-v-balgaria-na-mezhdunar-711966.html", "text": "От днес до 28 септември България ще бъде домакин на XI Европейски Конгрес по роботизирана хирургия. Над 350 специалисти и студенти по медицина от цял свят ще вземат участие в Европейския Конгрес по роботика SERGS 2019 София.По време на конгреса присъстващите ще станат свидетели на първото у нас излъчване на живо на 2 операции в 3D формат. Едната ще бъде робот-асистирана интервенция, която ще бъде извършена от екипa на проф. д-р Григор Горчев от МУ-Плевен, а втората – фокусирана ултразвукова хирургия на живо чрез прилагане на ХАЙФУ технологията от екипа на доц. д-р Добромир Димитров от МУ-Плевен.Пленарни лекции ще изнесат водещи хирурзи от САЩ и Европа, а за първи път в европейския форум по роботика ще вземе участие и т.нар. Световен Отбор (SLS World Team) от топ хирурзи на Световната асоциация по лапароендоскопска хирургия.МУ-Плевен спечели домакинството на SERGS 2019: XI Европейски Конгрес по роботизирана хирургия преди четири години в Париж след сложна конкурсна процедура. Проф. Славчо Томов, Ректор на МУ-Плевен, член за втори мандат на Съвета на Европейската Асоциация по роботизирана гинекологична хирургия SERGS, е председател на научния комитет на форума. Проф. д-р Григор Горчев, Почетен Ректор на МУ-Плевен, е президент на конгреса в България.", "date": "2019.09.26", "title": "Роботизирана 3D хирургия на живо за първи път в България на международния конгрес SERGS 2019 София"}
{"url": "https://offnews.bg/temida/obviniha-10-za-trafik-na-migranti-radiostantcii-otkriti-pri-obiskite-711965.html", "text": "Специализираната прокуратура обвини 10 души за участие в престъпна група за трафик на мигранти към Сърбия и Западна Европа. Обвинените са задържани на 25 септември в София и Костинброд при операция на Спецпрокуратурата и ГДБОП. Извършени са 28 претърствания на жилища, автомобили, както и лични обиски. Иззети са таблети, телефони и радиостанции.Събраните доказателства сочат, че групата е действала от октомври 2018 г. Участниците набирали установили се в София и областта мигранти - кандидати за незаконно извеждане от страната ни. Групата поемала и мигранти, превеждани нелегално от Турция. Уреждан е транспортът им до границата и прехвърлянето им в Сърбия с автомобили или през „зелена граница“, където били поемани от местни хора.С постановления на наблюдаващия прокурор на ръководителя на групата и петима от участниците е наложено задържане до 72 часа. Специализираният наказателен съд ще реши колко от тях ще бъдат задържани под стража. На четирима от групата са наложени по-леки мерки за неотклонение -„Парична гаранция“ между 5000 лв. и 10 000 лв., тъй като са пожелали да съдействат на разследването.", "date": "2019.09.26", "title": "Обвиниха 10 за трафик на мигранти, радиостанции открити при обиските"}
{"url": "https://offnews.bg/zimni/vladimir-pavlov-e-parviat-balgarin-kojto-se-spusna-sas-snoubord-ot-os-711987.html", "text": "Владимир Павлов стана първият българин, който успя да се спусне със сноуборд от осемхилядник. Това обяви самият той в профила си във \"Фейсбук\".Павлов сподели, че е направил успешно спускане от Манаслу (8163 м), който е осмият по височина връх на планетата. Той се е изкачил без кислород до 7450 м, след което е ползвал бутилка заради \"тежките условия и приоритет на сноубординга\".\".", "date": "2019.09.26", "title": "Владимир Павлов е първият българин, който се спусна със сноуборд от осемхилядник"}
{"url": "https://offnews.bg/futbol/liderat-vav-vtora-liga-otstrani-dunav-ot-kupata-na-balgaria-711991.html", "text": "Лидерът във Втора лига ЦСКА 1948 отстрани Дунав от турнира за Купата на България, след като победи русенци с 2:1.Двата тима предложиха равностойна битка, която все пак бе решена от Андон Гущеров и Денислав Александров. Между тях за русенци се разписа Свилен Щерев, но и това не помогна на \"драконите\" да избегнат злощастната си съдба.Така селекцията на Петко Петков очаква следващия си съперник в надпреварата, докато Дунав ще се акцентира изцяло върху представянето си в най-високото ниво на българския футбол.Иначе общо три са отборите от Ефбет Лига, които напуснаха турнира - Царско село, Дунав и Етър Велико Търново. Футболистите на треньора Никола Спасов отстъпиха с 0:3 от Кариана, а Етър загуби с 1:2 от втородивизионния Ботев (Гълъбово).Септември пък днес стигна до трудна победа с много голове над Спартак Плевен - 4:3, а Арда се наложи с 2:0 като гост на Хебър и продължи напред. Със същия резултат Берое се справи с Поморие.Носителят на трофея Локомотив Пловдив стигна до класическа победа с 3:0 над Балкан Ботевград. \"Черно-белите\" отново показаха, че ще са фактор в битката за Купата.", "date": "2019.09.26", "title": "Лидерът във Втора лига отстрани Дунав от Купата на България"}
{"url": "https://offnews.bg/kultura/aktiori-i-poeti-s-poslanie-kam-kafiavite-medii-i-tezi-koito-gi-chetat-711990.html", "text": "Форматът \"Актьори срещу Поети\" записа пърформанс към кафявите медии и тези, които ги четат.Поздравът им е със стихотворение на българския поет Христо Петров. Всъщност това е техният прочит на парчето на Ицо Хазарта \"Заради тебе\".Във видеото участват Иван Ланджев, Стефан Икога, Надя Керанова, Неда Спасова и Станислав Кертиков.Пърформансът им е и в подкрепа на всички журналисти, които се обявиха срещу кафявите медии, емоционалния им рекет и неетичните им прийоми.Ето и целият текст на българския поет Христо Петров, изпълнен във видеото:Нарисувай ми една овцаВ анфасНека ти позира огледалото във васПокажи на твоите добри деца как да дават газБез да им растат крилаКак да се надуват и кога да се събуватКой да псуват и на кой да козируватНека си избиратБог или човек, затвор или ковчег, казачок или кючекНека най-добър приятел и любовник бъде спиртаИ нека цирка нема спиркаИзбери вериги на главата, затегни ги, имаш телевизор –Мани ги тия книгиИ лъжата стара нека се повтаря отпреди буквараАко тя не знае, не е изневяраИ утеха във патронче – къркайА успеха е талонче – търкайЧисто кафеви журналисти си пожелаха да живуркатВ дом за глистиЛазене под маса, футбол и салатаИдва ѝ оргазъма от хубава заплатаВъв България обидна дума е \"свободен\"А деня е благородно долнопробенВъздуха отровен, ма живота здравословенКолко хубаво е друг да е виновен...Я, кажи, заради мене ли си пак последен,Я, кажи, заради мене ли си толкова наведен,Я, кажи, заради мене ли си толко беден,Или... заради тебе, дебил нйеден!Я, кажи, заради мене ли си непотребен,Какво направих, че отново ми показваш среден,Заради мен ли мозъка ти вече е повреден,Или... заради тебе, дебил нйеден!Я, кажи, заради мене ли си пак последен,Я, кажи, заради мене ли си толкова наведен,Я, кажи, заради мене ли си толко беден,Или... заради тебе, дебил нйеден...Я, кажи, заради мене ли си непотребен,Какво направих, че отново ми показваш среден,Заради мен ли мозъка ти вече е повреден,Или... заради тебе, дебил нйеденСъс пожар само можем да направим бяснаМечкатаАко имаше файда,Отдавна щях да драсна клечкатаЧервени и сини останаха само отборитеТоку-виж не остане за кво да споритеНадувам проста музика, прече ли ти шумаСиромашкия стомах не ще храна за умаЖелае да върши нещо, ала само се поклащаАко ти трябва мотивация -Въобще недей се хващаЕдни си бият инжекции и стават здравиДруги си бият инжекции и заспиват правиВиновен ли съм, че нямаш ти,Макар че и аз съм един от многото нямащиАй на протест, тръгвайАз ща настигна и въстание да дигнат -Подминавам без да мигнаБезучастен ме нарече, но кой е тоя, моляБезпристрастен си оставам и това е моя воляКато си правя селфи, виждам враг във дисплеяМного нещо няма да успея да изпеяМили деца, оспорвайте авторитетите иСкромно ви съветвам да не слушате съветитеКвот сам си го напраиш, мой, нали знаешВнимавай с кой избираш да си играешАко подхванеш нещоРезултатът е погромен -Спокойно, все ще се намери друг да е виновенЯ, кажи, заради мене ли си пак последен,Я, кажи, заради мене ли си толкова наведен,Я, кажи, заради мене ли си толко беден,Или... заради тебе, дебил нйеден!Я, кажи, заради мене ли си непотребен,Какво направих, че отново ми показваш среден,Заради мен ли мозъка ти вече е повреден,Или... заради тебе, дебил нйеден!Я, кажи, заради мене ли си пак последен,Я, кажи, заради мене ли си толкова наведен,Я, кажи, заради мене ли си толко беден,Или... заради тебе, дебил нйеден!Я, кажи, заради мене ли си непотребен,Какво направих, че отново ми показваш среден,Заради мен ли мозъка ти вече е повреден,Или... заради тебе, дебил нйеден!", "date": "2019.09.26", "title": "Актьори и поети с послание към кафявите медии и тези, които ги четат (видео)"}
{"url": "https://offnews.bg/politika/bsp-sofia-iska-otstraniavane-na-opasnite-darveta-v-stolitcata-711988.html", "text": "Сухо дърво падна и унищожи автомобил на ул. „Стара планина“ в центъра на София вчера. За щастие и късмет няма пострадали хора, въпреки че падналата бреза, която е с внушителни размери и тегло, бе препречила цялата ширина на улицата и тротоара.В Наредбата за изграждане, поддържане и опазване на зелената система на Столична община ясно е посочено, че кметът ръководи, координира цялостната дейност по опазване, изграждане и поддържане на зелената система и организира изпълнението на бюджета по дейност „Озеленяване“.За съжаление през 3-те мандата на кмета г-жа Фандъкова липсва системна грижа за зеленото богатство на София – градските паркове и дърветата в междублоковите пространства и уличното озеленяване. В резултат от паднали сухи дървета в града за последните пет години има два смъртни случая и голям брой инциденти с пострадали хора и материални щети. Въпреки многократно увеличения бюджет за озеленяване - от 8 мил. лв през 2009 на 30 мил. лв. за 2019 г., с години не се отстраняват загинали едроразмерни дървета от уличното озеленяване и в градските паркове, а броят на новозасадените дървета е крайно недостатъчен за мащабите на София.БСП - София настоява кметът на Столична община да възложи незабавно проверка за сухи и опасни дървета по уличната мрежа на София, както и в дворовете на училищата и детските градини. В най-кратки срокове да се даде публична информация за установените дървета и те да бъдат отстранени, за да се гарантира живота и здравето на жителите и гостите на София.", "date": "2019.09.26", "title": "БСП – София иска отстраняване на опасните дървета в столицата"}
{"url": "https://offnews.bg/ikonomika/folksvagen-na-finala-na-sdelkata-za-nov-zavod-v-turtcia-711967.html", "text": "Германският автомобилен концерн е близо до взимането на окончателно решение за изграждането на нов завод в Турция. Това заяви пред репортери член на Борда на директорите на компанията, съобщи Ройтерс.  „В момента сме в заключителния етап на разговорите с Турция“, заяви Андреас Тостман, член на Борда, отговарящ запроизводството. Той допълни, че очаква разговорите да приключат до две седмици, „може би по-рано“, уточнява Фокус. Източници, близки до компанията, заявиха, че инвестицията ще бъде на стойност над един милиард евро. Според източниците, заводът вероятно ще произвежда 300 000 автомобила годишно, сред които „Пасат“ и „Шкода Супърб“, предназначени за износ в Източна Европа.„Фолксваген“ ще наеме близо 4000 служители за завода в Маниса, близо до Измир.Строителството може да започне в края на 2020 г., а производството – през 2022 г.", "date": "2019.09.26", "title": "Фолксваген на финала на сделката за нов завод в Турция"}
{"url": "https://offnews.bg/obshtestvo/19-kandidati-shte-se-boriat-za-kmet-na-sofia-obnovena-711970.html", "text": "Кандидатите за кмет на София са 19, за Пловдив ще се борят 14души, а в 397 кметства има само по един претендент, обяви говорителят на ЦИК Александър Андреев.Андреев съобщи още, че за кметове на населени места с над 350 жители ще се борят 1968 претенденти. Кандидатите тук са по-малко в сравнение с кметския вот през 2015 г. Говорителят каза още, че кандидатите за общински съветници са 29 515, за кмет на общини - 1254, за кметове на кметства - 5059. Участниците за кметове на райони са 460. Общо номинираните са 36 288. Право да гласуват на тези местните избори по предварителните списъци имат 6 227 901 избиратели. Предизборната кампания започва официално утре.Хората с непълни, заличени или сгрешени данни ще могат да гласуват. Те ще бъдат дописвани в избирателните списъци, обясни още Андреев. Има населени места с променени имена на улици, които не са отразени в личните документи на хората. Ако искат да упражнят конституционното си право, ще трябва да попълват декларации, че не са гласували на друго място.", "date": "2019.09.26", "title": "19 кандидати ще се борят за кмет на София (обновена)"}
