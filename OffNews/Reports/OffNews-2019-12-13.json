{"url": "https://offnews.bg/obshtestvo/vlastta-shte-bori-vodnata-kriza-sas-zakon-i-strategii-no-dogodina-717536.html", "text": "Парламентът възложи на регионалното министерство да изготви закон за Водоснабяване и канализация (ВиК) до 15 май 2020 г. На тази дата законът трябва да бъде обявен за обществено обсъждане.Това се случи след разисквания за предотвратяване на опасността от воден режим инициирани от БСП с участието на министърът на регионалното развитие Петя Аврамова.В проекта на решение на БСП се предвиждаше законът да бъде внесен в Народното събрание до 31 април, а до 30 септември 2020 г. министърът да предложи на Министерски съвет и актуализация на Стратегията за развитие на ВиК сектора.По предложение на ГЕРБ проектът на решение на социалистите претърпя редакция и министърът на регионалното развитие ще трябва да информира два пъти годишно през юни и декември парламента за напредъка по изпълнението на плана за действие по стратегията за развитието на ВиК за периода 2014 и 2023 г. и при необходимост да предложи на правителството актуализация на стратегията.Законът за ВиК ще бъде разработен, а дебатът за водните помощи предстои, каза Аврамова по време на разискванията. Тя обясни, че основните насоки и постановки са запазване на публичния характер на ВиК инфраструктурата, прилагане на регионалното предлагане на услуги, като една административна област да има една асоциация на ВиК, един ВиК оператор, регулиране в отрасъла и запазване на социалната поносимост. КЕВР е независимият орган, който определя цената на водата в различните ВиК асоциации. “Тази цена не надхвърля социалния праг. Тук стои въпросът , ако ние регулираме цената и тя под прага на социална поносимост за различните области, трябва ли да освободим цената, за да подпомагаме социално бедните или трябва да държим регулирана цена, която да е поносима за всички. Това е дебат, който предстои. В новия закон ние предвиждаме да се запази социалната поносимост, а дебатът за водните помощи предстои“, каза още Аврамова.Обръщам се към всички отговорни държавни и общински институции с призив за съвместни бързи и ефективни действия за овладяване на водната криза в град Перник, засягаща 100 000 български граждани, жители на град Перник и на общината, заяви Любомир Бонев БСП. Той каза, че ВиК Перник е отчело загуби от 80 процента по преносната мрежа, при заложени 68.Шумен също е пред режим. Там водата е скъпа и мръсна„Причината за проблемите във водния сектор е липсата на адекватни мерки от управляващите през последните 10 години. За съжаление, кризата с водата в Перник не е единичен случай\", предупреди Иван Иванов (БСП) по време на дебатите. \"Поредица от министри обясняваха как се грижат за проблема с водата в Шумен. На финала ситуацията е следната - язовирът е на около 50% и градът е в опасност от водна криза”. Той добави, че ома решение на съда, който казва, че тази вода е негодна за пиене. “Освен, че нищо не се предприема, за да се подобри качеството на мрежите и водата, водата в Шумен стана най-скъпата в България”, завърши Иванов.ГЕРБ: Да не забравяме климатичните аномалииИзказванията на БСП за водната реформа са в сферата на популизма, тя трябва да е надпартийна, отговори депутатът от ГЕРБ Младен Шишков. Той обърна внимание, че сме свидетели на климатични аномалии, които допринасят до голяма степен за настоящите проблеми. \"В момента сме свидетели на дълги периоди на суша и същевременно кратковременно и интензивно натоварване от дъжд. Това до голяма степен изправя цялата хидромилиоративна мрежа пред голямо изпитание. Те не са оразмерени за такъв тип натоварване. Знаете, че преди 40-50 години климатичните условия в държавата бяха съвсем различни. За това е необходим нов експертен подход към реконструкцията и изграждането на нови съоръжения\", каза още Шишков. Според него те трябва да осигурпяват необходимите големи обеми, които се генерират за кратко време и да ги преразпределят успешно в мрежата без това да води до наводнения. От друга страна трябва да ги съхраняват за дълго време при периоди на суша.Министрите на регионалното развитие Петя Аврамова и на околната среда и водите Нено Димов са виновниците за кошмара с водата на перничани. Това се казва в постановление на прокурор Красимира Минчева от Окръжна прокуратура Перник, издадено на 10 декември т. г.В момента Перник е на кошмарен режим на водата. Чешмите в града не са сухи само за 5 часа на денонощие, а в някои от селата в областта вода има през ден.Водата в язовир Студена, от който се снабдява областния център, в момента е по-малко от 4 милиона кубически метра при обем на водоема от 20 милиона кубика.", "date": "2019.12.13", "title": "Властта ще бори водната криза със закон и стратегии, но догодина"}
{"url": "https://offnews.bg/obshtestvo/proveriavat-15-hiliadi-svetofara-v-sofia-udar-saboril-sektciata-na-vi-717537.html", "text": "Причината за аварията в четвъртък, при която падна светофарна секция на кръстовището на бул.\"Витоша\" и \"Патриарх Евтимий\", най-вероятно е в резултат от удар от външно тяло върху светофарната секция. Вследствие на това са спукани конзолите на светофарната секция, чрез които тя се закрепва към хоризонтално рамо, съобщи Столична община. Към момента няма проблем с работата на светофарната уредба, уточняват от Транспорт за София.Секцията ще бъде възстановена тази нощ, тъй като е необходимо изключване на контактната мрежа на „Столичен електротранспорт“. Възложена е и допълнителна проверка на всички скрепителни елементи на светофарните секции в града.Около 15 000 бр. светофарни секции се инспектират от екипи на дирекция \"Управление на трафика\".", "date": "2019.12.13", "title": "Проверяват 15 хиляди светофара в София, удар съборил секцията на Витошка"}
{"url": "https://offnews.bg/zdrave/saborat-na-bls-dade-mandat-za-podpisvane-na-nrd-s-kasata-717540.html", "text": "С 209 гласа „за“, 22 „против“ и 8 „въздържал се“ делегатите на 71-ия извънреден Събор на Българския лекарски съюз дадоха мандат за подписване на Националния рамков договор за 2020-2022г., съобщиха от съсловната организация.Председателят на БЛС д-р Иван Маджаров заяви, че голяма част от поставените от БЛС искания по време на преговорите са били изпълнени. Припомняме, че беше договорено увеличаване на цените на 251 клинични пътеки и 7 процедури средно с 14% и намаляване на обемите в размер 7 на сто.Постигнато беше споразумение болничното заведение да не може да заплаща по-малко от 35 на сто от месечния си приход от Националната здравноосигурителна каса за лекари и специалисти по здравни грижи – (съответно 22 на сто за лекари и 13 на сто за специалисти по здравни грижи, работещи в болницата). Лекарите без специалност ще имат право да извършват дейности под субординирана координация на лекар със специалност.При надвишаване на регулативния стандарт, който е определен за профилактика на общопрактикуващия лекар, да не се налагат глоби и да не бъде лимитиран.Отпада регулацията и за изследванията при профилактика.Средно с 18% се увеличават цените на медикодиагностичните дейности, а средно със средно със 7 на сто - цените в  за първичен преглед при специалист, първичен профилактичен преглед по програма „Майчино здравеопазване“, вторичен преглед, медицинска експертиза и др.Договорена е диференцирана цена за процедура № 3 в зависимост от това дали се изпълнява в легла на ОАРИЛ и КАРИЛ или в интензивни легла по специалност.Няма да има промяна в рамковия договор по отношение на изписването на терапиите за хронично болните пациенти. В чл. 49 ще бъде добавено предложението на общопрактикуващите лекари, че се работи по Наредба 4. Договорено е още общопрактикуващите лекари да могат да правят профилактични прегледи на пациенти, които са ги потърсили и по други поводи.Съборът гласува още 2 допълнителни текста, които да бъдат изпълнени през 2020 година. В противен случай няма да бъде подписан НРД: - текстовете в НРД 2020-2022 г., които касаят съответствие на изпълнението на индивидуалния договор на лечебните заведения с броя легла да бъде съгласно брой легла, с който лечебното заведение изпълнявало договора през 2019 г.- в случай че в края на 2020 г., след извършен анализ, се констатира липса на опасност от преразход на средствата за болнична помощ, БЛС се ангажира да започне преговори с НЗОК за отпадане отчитането на дейностите, лимитирани по вид болнични легла по отделения, като отчитането да се извършва на база общ брой легла в лечебното заведение.През следващата седмица Управителният съвет на БЛС продължава разговорите с НЗОК. Предстои и официалното подписване на НРД 2020-2022, като БЛС се надява договорените параметри да бъдат стриктно спазвани.", "date": "2019.12.13", "title": "Съборът на БЛС даде мандат за подписване на НРД с Касата"}
{"url": "https://offnews.bg/politika/manolova-ot-vidin-bolnitcata-tuk-e-v-tragichno-sastoianie-uchredihme-717542.html", "text": "Днес учредяваме клон на гражданската платформа „Изправи се.БГ\" във Видин. Обявихме и първата си национална кампания „Малките пред големите\", с която ще защитаваме гражданите, малкия бизнес, малките земеделци, пациентите, потребителите от монополите. Това е, което ще правим в интерес на правата на гражданите. Ще се обединяваме и подкрепяме в общите ни каузи. Това заяви председателят на гражданската платформа „Изправи се.БГ\" Мая Манолова днес пред обществеността във Видин. „Днес в приемната минаха над 30 души\", подчерта Манолова за приемната, която по-рано тя организира в града.Хората се оплакват от натиск от банките, които ги изхвърлят от единственото им жилище. Когато бях омбудсман, внесох законопроект, който уж го приеха на първо четене, а сега го отхвърлиха. В момента хората с едно жилище, също вече подлежат на отнемането му, ако не могат да си платят кредита. Това не е справедливо\", подчерта Манолова. Във Видин от 1 януари ще ви увеличат цената на водата, както във всички други български градове, на кубик – на 3,05 лв. , което е скок с 20 стотинки за Видин. Във влака днес хората ми казаха, че не могат да си плащат сметките нито за ток, нито за вода в момента, а какво остава след увеличението. Във влака беше баща на четири деца, който ми разказа, че гледа децата си без ток, а те са ученици, защото не може да си плаща сметките. Къде отиват парите, събрани от гражданите от страна на ВиК-дружествата и другите монополисти? За нови тръби ли? За по-качествена услуга ли?, попита още тя. Тук сме, защото Северозападът е България. От години идвам тук и сме водили много битки. Имаме няколко победи. Битката, която водихме с пациенти на видинската болница, беше битка за живот на хората на хемодиализа. След две годни се преборихме за нови апарати и ремонт на отделението. Тук са и хора, с които сме започнали и друга битка, която не сме довършили. Това е битката на медицинските сестри за достойно заплащане и условия на труд.Година по-късно, днес, те ми показаха фишове за заплати от 610 лева. Това е застрашаващо съществуването на видинската болница. Лекарите получават по 750 лева. Предстои да се закрие неврологията в болницата тук. Поздравявам ви, че ги подкрепихте по време на техните протести, но още нямаме резултат. Болницата е в трагично състояние. В приемната хората се оплакаха, че ръководството пилее пари и не прави нищо, за да подобри условия. Така че, гражданите на Видин трябва да се изправите отново и да си защитите правата, каза още МаноловаТя обяви, че „Изправи се.БГ\" тръгва в страната, за да организира клонове на гражданската платформа навсякъде и за нея е знаково, че първият местен клон на сдружението се открива именно във Видин.В гражданската платформа от Видин, като партньори, се включват гражданските организации \"Активно общество\", \"Обичаме Видин\" и движение \"Днес\".", "date": "2019.12.13", "title": "Манолова от Видин: Болницата тук е в трагично състояние, учредихме клон на Изправи се.БГ"}
{"url": "https://offnews.bg/zdrave/rakovodstvoto-i-sindikatite-na-aleksandrovska-podpisaha-nov-ktd-717539.html", "text": "Ръководството на УМБАЛ „Александровска“ и представителите на синдикалните организации в лечебното заведение подписаха новия Колективен трудов договор (КТД), съобщиха от болницата.Изпълнителният директор доц. Костадин Ангелов и председателите на синдикалните секции на КНСБ, КТ Подкрепа и НС Защита – д-р Радослав Билюков, д-р Николай Кътев и д-р Андрей Коцев се споразумяха за запазване на социалните придобивки и увеличаване на размера на трудовите възнаграждения за всички служители на болницата.За висшия медицински и немедицински персонал, и за професионалистите по здравни грижи то е в размер на 22%. Ръстът на заплатите ще бъде постигнат с увеличение на два равни транша, реализирани през 6 месеца. От 2013г. до сега това е трети пореден КТД за служителите на лечебното заведение.Припомняме, че увеличението на заплатите в здравното заведение беше беше едно от условията на протестиращите от местната организация на Синдикат „Защита“, начело с д-р Андрей Коцев, който обяви и гладна стачка. Другите им искания бяха свързани със започването на незабавни ремонти в няколко клиники, които са в особено окаяно състояние.От ръководството на болницата представиха план и стартираха поетапни ремонтни дейности, но уточниха, че някои от сградите са с архитектурна стойност, което затруднява реновирането им, тъй като процедурата изисква да има и оценка от сертифициран архитект.", "date": "2019.12.13", "title": "Ръководството и синдикатите на 'Александровска' подписаха нов КТД"}
{"url": "https://offnews.bg/obshtestvo/bivola-sadia-maja-popova-e-otkrita-martva-v-pazardzhik-717535.html", "text": "Майа Попова - съдия от РС Пазарджик, е била открита мъртва вчера, съобщи Биволъ. От МВР потвърдиха, че в Пазарджик се води досъдебно производство след смъртта на магистрат. През 2015 г. Попова, бе осъдена на 2 години пробация, след като бе заловена да шофира с 5,02 промила алкохол в кръвта. Пробацията й бе две години задължителна регистрация по настоящ адрес и периодични срещи с пробационен служител. Съдийката бе лишена и от право да шофира за същия период.Делото срещу нея се води от април 2011 година, когато на път за работа тя се е блъснала с колата си в спрял автомобил. Щетите и по двата автомобила са незначителни, но при удара съдийката е изпаднала в кома и е получила нараняване на главата.По време на инцидента Майа Попова беше заместник-председател на Районния съд в Пазарджик. След него бе освободена от ръководния пост. Висшият съдебен съвет така и не предприе някакви дисциплинарни действия срещу нея.Съдия Попова е съпруга на брата на кмета на Пазарджик - Тодор Попов, съобщава Биволъ. По неофициална информация Майа Попова сама е посегнала на живота си. ", "date": "2019.12.13", "title": "Биволъ: Съдия Майа Попова е открита мъртва в Пазарджик"}
{"url": "https://offnews.bg/temida/spetcprokuraturata-dve-proverki-za-vodnata-kriza-v-pernik-veche-sa-pr-717543.html", "text": "Районната и Окръжната прокуратура–Перник внесоха в Специализираната прокуратура материалите от приключили техни предварителни проверки за изясняване на причините, довели до режим на водоснабдяването от язовир „Студена“.Проверките са образувани, след като двете прокуратури се самосезираха, на основание на високия обществен и медиен интерес към кризата с водостнабдяването на града.Окръжна прокуратура-Перник е поискала от Министерството на Регионалното развитие и благоустройство и Министерството на околната среда и водите отговори на въпроси, изясняващи фактическата обстановка, довела до криза във водоснабдяването.Районна прокуратура- Перник с две преписки е назначила проверки във „ВиК-Перник“ ООД, Кметство-Перник, Областен управител и Басейнова дирекция-Западнобеломорски басейн в Благоевград.След обощаване на събраните доказателства Районната прокуратура в Перник е констатирала, че са налице данни за евентуално осъществени безстопанственост и престъпления по служба от страна на длъжностни лица от Министерството на Регионалното развитие и благоустройство и Министерството на околната среда и водите на Република България. Анализът на събраните данни от предварителната проверка на Окръжна прокуратура-Перник сочи, че са налице са достатъчно данни за образуване на досъдебно производство за безстопанственост. Предстои прокурор от Специализираната прокуратура да се запознае с предоставените материали и да прецени основанията за образуване на досъдебно производство срещу евентуални виновни длъжностни лица.", "date": "2019.12.13", "title": "Спецпрокуратурата: Две проверки за водната криза в Перник вече са при нас"}
{"url": "https://offnews.bg/zimni/johanes-tinges-bio-specheli-sprinta-na-10-km-vlado-iliev-sred-parvite-717538.html", "text": "Йоханес Тингес Бьо спечели спринта на 10 км от Световната купа по биатлон в австрийския зимен курорт Хохфилцен. Норвежецът допусна една грешка във втората стрелба и завърши с време 25:07,8 минути.Това е втори успех на Бьо при спринта за сезона. Втори, на 7.8 секунди, остана Симон Дестьо от Франция, който също направи една грешка на рубежа. Третото място е за Александър Логинов. Руснакът бе сред малцината, приключили състезанието без грешка в стрелбата, но изостана на 14.6 секунди от победителя.Българите нямаха ден, като най-добре се представи Владимир Илиев. Той направи две грешки още в първата стрелба от положение \"легнал\" и с общо 3 пропуска завърши на 43-о място, на 1:40.6 минута от Йоханес Бьо.Антон Синапов се класира 46-и, като допусна само една грешка и остана на 1:42.1 минута от победителя. Красимир Анев остана едва 72-и след само една грешка на огневия рубеж, но много слабо бягане. Той завърши на 2:25.2 минути от Бьо. Димитър Герджиков зае 91-ото място с 3 грешки и изоставане от 3:03.8 минути от първата позиция.Водачът в генералното класиране преди днешния старт Мартен Фуркад завърши на 10-о място и така сдаде лидерската позиция.След първите три индивидуални старта за сезона води Йоханес Тингес Бьо със 151 точки, пред Дестьо със 135 и Фуркад със 131. От българите най-напред е Владо Илиев, който е 30-и с 31 точки.", "date": "2019.12.13", "title": "Йоханес Тингес Бьо спечели спринта на 10 км, Владо Илиев сред първите 50"}
{"url": "https://offnews.bg/futbol/bivsh-selektcioner-na-chehia-e-noviat-trenior-na-ludogoretc-717548.html", "text": "Шампионът Лудогорец има нов старши треньор, информира isport.cz.Чехът Павел Върба поема “орлите” след края на есенния полусезон.Досегашният наставник на Виктория (Пилзен) ще води тима от Разград от неделя нататък, когато приключва ангажимeнтите си със сегашния си клуб, макар да има договор за още една година. Не е ясно дали досегашният наставник на Лудогорец Станислав Генчев, който беше временен вариант, ще остане в щаба на новия старши.Върба е осемкратен носител на отличието треньор на годината на страната си, като е ставал шампион три пъти с Виктория. Бил е първенец и на Словакия с тима на Жилина.В продължение на две години бе и национален селекционер на Чехия, като води тима на Европейското първенство във Франция през 2016 година. Също така е бил помощник треньор на Словакия. Освен това е бил начело още на Пжеров, Баник (Острава), Пучов, и руския Анжи (Махачкала).Върба ще е третият чужденец, който поема \"орлите\" след Бруно Рибейро и Пауло Аутуори, но е първият специалист извън България от сериозна европейска величина, който ще застане начело на клуба. 56-годишният треньор е смятан за един от най-големите специалисти в Централна Европа.Визитка на Павел Върба:1994-1996 - ФК Пжеров1996-2004 - Баник (Острава)2004-2006 - Пучов2006-2008 - Жилина2006-2008 - Словакия (помощник)2008-2013 - Виктория (Пилзен)2014-2016 - Чехия2016 - Анжи Махачкала2017-2019 - Виктория (Пилзен)Успехи:Жилина:Шампион - 1 път (2007)Купа: - 1 път (2007)Виктория (Пилзен):Шампион - 3 пъти (2011, 2013, 2018)Купа - 1 път (2010)Суперкупа - 1 път (2011)Треньор №1 на Чехия - 8 пъти (2010, 2011, 2012, 2013, 2014, 2015, 2017, 2018)", "date": "2019.12.13", "title": "Бивш селекционер на Чехия е новият треньор на Лудогорец"}
{"url": "https://offnews.bg/politika/denitca-sacheva-pri-mitropolitite-shte-praviat-rabotni-grupi-za-zakon-717547.html", "text": "Съвместни работни групи за обсъждане на закона за социални услуги ще бъдат създадени с участието на Светия синод на БПЦ, ако той бъде отложен след началото на 2020 г.За това са споразумяха митрополити и социалния министър Деница Сачева, която бе на среща в сградата на Св. синод. И двете страни са обединиха около това, че желанието е да се подпомогнат децата в нужда, но и да бъде защитено българското семейство, съобщиха от Св. синод. Сачева обясни на владиците  какво е наложило появата на този закон, като обърна внимание на различните социални услуги, които държавата извършва по отношение на социално слабите деца, възрастни хора, хора с увреждания и др. Тя сподели, че в момента държавата финансира с около 250 милиона лева 1356 учреждения, като поясни, че министерството не финансира неправителствени организации. По думите й новият закон няма за цел да регламентира незаконни и необосновани намеси в семействата, провеждане на антисемейни политики или отнемане на деца от техните родители. По думите ѝ е необходимо да се изготви регламент и карта на пазара на социалните услуги, за да бъде повишено качеството им. Има нужда и от повишаване на квалификацията и допълнително мотивиране на социалните работници, добави тя, цитирана от МТСП.От своя страна Ловчанският митрополит Гавриил изрази своето и на своите събратя мнение, че подкрепят предвижданото отлагане на закона с шест месеца, за да могат да бъдат чути и приложени забележките на всички заинтересовани страни. Той изрази своите надежди в закона да бъдат приети и някои предложения на Св. Синод, като допълни, че основното желание на архиереите от Св. Синод е така да бъде създаден законът, че той да бъде максимално полезен и добър за българските деца и българското семейство. Според юристите на Св. Синод законът се нуждае от сериозно обсъждане, а не толкова от политизиране. Те посочиха примери за сериозни проблеми и възможност за злоупотреба, като споделиха и свои наблюдения, че в така написания закон има конфликт на интереси. Юристите изразиха желанието си в закона да бъдат включени добри практики от доста европейски страни, които на преден план изтъкват семейството, като основна единица на обществото, съобщиха от Св. синод. ", "date": "2019.12.13", "title": "Деница Сачева при митрополитите, ще правят работни групи за закона за социални услуги"}
{"url": "https://offnews.bg/obshtestvo/iskate-li-da-zavedete-dete-v-neravnostojno-polozhenie-na-more-izberet-717541.html", "text": "Живеем онлайн. Поздравяваме се в месинджър, обичаме се с емотикони, празнуваме в Инстаграм. Дигиталният свят е и моят втори дом. Всичко материално и на хартия смятам за отживелица и ненужно пилеене на ресурс. Доскоро мислих така и за коледните картички. Безспорно е, че са красиви и вълнуващи. Чувството да прочетеш ръчно изписано послание е несравнимо с бездушните дигитални поздрави. Но заслужават ли си наистина? Задавах си този въпрос и наблягах на сигурните виртуални поздрави, докато не открих съкровищницата на „Коледна звезда“.В тази инициатива деца от социални домове, подпомагани от доброволци и ученици от различни училища, творят коледни картички. После картичките се събират в Енорийски център при храм “Покров Богородичен” (зад хотел Родина) и всяка от тях е в очакване да изпълни своята мисия – да зарадва едно дете в неравностойно положение, като го заведе на море.А радостта има особеното свойство да се мултиплицира. Щастливите сме поне няколко – детето, което е сътворило своята фантазия; доброволците в Енорийския център при храм “Покров Богородичен” – хора с различни професии, характери и умения, приели детската мечта като своя; тези, които купуваме пъстрите късчета желания; и накрая – детето със сладолед в ръка, стъпило в шепите на морето. Щастие. Само с една картичка.През изминалата година картичките на „Коледна звезда“ събраха 13 000 лева. Средствата направиха щастливи децата от с. Беброво, като им осигуриха почивка в Кранево.Снабдиха с хранителни продукти за децата от ЦНСТ „Констанца Ляпчева” в гр. Долна баня за новото им хоби, което ги прави щастливи - готвенето.Осигуриха на младежите от Защитено жилище \"Савина\" една щастлива седмица, в която посетиха Поморие, Бургас и Несебър.Децата от ЦНСТД-Самоков бяха в Балчик и Провадия. Те празнуваха светли празници като рождени дни и свето Кръщение.И тази година цените на  са между 2 и 3 лв. За да поръчате коледни картички е достатъчно да се обадите в Енорийски център към храм „Покров Богородичен” на тел. 02 / 953 35 23, 0882 883 017, адрес: гр. София, ул. “Георги Данчов – Зографина” №2. Могат да бъдат поръчани по-голям брой количества, които да получите в Енорийския център или да бъдат доставени на място. Може да подкрепите инициативата и по банков път: Сосиете Женерал ЕкспресбанкIBAN: BG54TTBB 9400 1527 3924 54, Фондация “Радост”, представлявана от Димитър Симеонов Спасов – изпълнителен директор.С всяка картичка едно дете е с крачка по-близо до морето и може да го види извън екрана. Струва си да излезем от виртуалното и да изпратим обичта си на хартия. Защото детското щастие не може да е отживелица.", "date": "2019.12.13", "title": "Искате ли да заведете дете в неравностойно положение на море? Изберете си картичка"}
{"url": "https://offnews.bg/ikonomika/pochina-bankerat-dimitar-dimitrov-717550.html", "text": "На 63 годишна възраст почина банкерът Димитър Димитров.\"Оредяват редиците стройни, отиват си много достойни!\", беше първият коментар на друга легендарна личност от банковите среди - Олег Недялков. Той заедно с Димитър Димитров бяха сред учредителите на Обединена българска банка малко след 1989 г. От 1993 г. до 1995 г. Димитър Димитров беше изпълнителен директор на ОББ.\"Знаково име в гилдията. Митко беше един от първите борци за модернизация на банковата система на България\", каза още Недялков.Димитров, най-високият български банкер носеше у себе си не само достолепието на големите хора, но и философския размисъл на безупречния професионалист. Той работеше много, а говореше малко, отбелязва \"Банкер\".Димитров започва кариерата си в Националния статистически институт. От 1982 г. - 1987 г. е началник отдел и главен експерт в Българска народна банка, а от 1987 г. до 1993 г. работи в Строителна Банка АД, където последователно заема длъжностите директор на отдел, вицепрезидент и президент.През 1995 г. е заместник-министър на икономическото развитие, а през 1996 г. е подуправител на Българска народна банка.От 1995 г. до 1996 г. е председател на Съвета на директорите на Банкова консолидационна компания и през 1997 г. е изпълнителен директор на Банкова консолидационна компания. Димитров беше член на Управителния съвет на холдинг Доверие АД и част от дъщерните му дружества. От ноември 2001 г. до май 2011 г. е изпълнителен директор и председател на Съвета на директорите на Насърчителна банка, сега Българска банка за развитие. На 30 септември 2014 г. той беше избран от Министерството на финансите за член на Надзорния съвет на ББР.ББР: Димитър Димитров беше солидарен към мисията ниС прискърбие съобщаваме за внезапната кончина на Димитър Димитров - едно от изявените имена в българския банков сектор, бивш подуправител на БНБ и зам.-министър на икономическото развитие, чиято професионална кариера в продължение на 13 години беше свързана с Българската банка за развитие. Това се казва в официално съобщение на Българската банка за развитие.В периода 2001- 2011 година Димитър Димитров беше изпълнителен директор и член на Управителния съвет на ББР, а по-късно избран и за член на Надзорния й съвет. Той беше солидарен към мисията на банката в подкрепа на икономическото развитие и бизнеса в България.Екипът на Българската банка за развитие изразява своите най-искрени съболезнования към семейството и близките на Димитър Димитров, се казва в заключение на съобщението.", "date": "2019.12.13", "title": "Почина банкерът Димитър Димитров"}
{"url": "https://offnews.bg/turizam/galap-interneshenal-2-4-mln-balgari-shte-pochivat-v-stranata-prez-zi-717517.html", "text": "Над 2,4 милиона българи ще почиват у нас тази зима. Родните зимни курорти и културно-историческите дестинации са закономерно по-предпочитани от чуждестранните.Условията за туризъм в зимните курорти у нас като цяло се подобряват, според мнението на българите. СПА или културно-исторически туризъм пък е избиран по-често пред ски и зимни спортове. Планиращите пътуване тази зима са преценили, че ще са им нужни около 1000 лв. Който ще пътува у нас по Коледа и Нова година, е заделил за това средно 5 дни. Пътуването в чужбина за празниците се очаква да бъде средно 9 дни.Това показва проучване на „Галъп интернешънъл“, проведено по телефона сред 1000 българи в навечерието на зимния туристически сезон. Ползвана е специална панелна методика, която обезпечава максимална представителност на данните. Изследването е част от редовната програма на „Галъп интернешънъл“ и Националния борд по туризъм, която периодично изследва нагласите у нас по темите, свързани с туризма. Данни от предишните вълни на изследвания по тази програма вижте по-долу. Конкретният проект цели да оцени потенциала на страната ни за зимен туризъм и предлагания туристически продукт в българските зимни курорти.42% от българите твърдят, че планират поне едно туристическо пътуване или почивка за зима 2019-2020 г. в България, сочи проучването. Този дял съответства на над 2 400 000 българи. 18 на сто твърдят, че планират поне едно пътуване през зимните месеци в чужбина. Изглежда, че българските курорти са закономерно по-предпочитани за почивка, отколкото тези в чужбина. Очаквано, българите в активна възраст, финансово по-обезпечените и най-младите заявяват в най-голяма степен, че ще посетят зимните ни курорти. Условията за зимен туризъм, които България предлага, са оценени високо от българите – близо три четвърти от всички запитани смятат, че условията за настаняване, инфраструктурата и специализираните съоръжения, които страната ни предлага, са определено добри (27%) или по-скоро добри (46%). 8% от българите са по-скоро недоволни от предлаганите услуги в зимните курорти в страната, а 6% не са никак доволни. Останалите се затрудняват да отговорят. Когато става дума за пътуване по Коледа и Нова година, например, средната продължителност на планирания туризъм в България е 5 дни. Изглежда, че празничната почивка в чужбина за онези българи, които могат да си го позволят, ще продължи повече време – средно около 9 дни. Това вероятно се дължи и на организираните пакети.Ските остават по-рядко срещаното желание – по-голямата част от онези, които се очаква да пътуват в България, предпочитат да прекарат ваканцията си тази зима по-скоро релаксирайки: в СПА курорт или да посетят културно-историческа забележителност в страната. Заявилите, че планират пътуване за културно-исторически, СПА, винен или друг вид туризъм са близо три пъти повече от тези, които планират да отидат на ски или друг вид зимен спорт. Това отново може да се свърже и с ценовата достъпност на любителското практикуване на зимен спорт.Независимо къде и как ще почиват мнозинството от българите, които планират зимна ваканция, заявяват, че ще отделят около 1000 лева за нея. ---------------------------------------------------------------------------Проучването е проведено между 14 и 19 ноември сред 1000 души по метода на телефонното интервю. Абсолютна максимална грешка е ± 3.1 при 50% дялове. 1% от извадката се равнява условно на около 58 хиляди души – според актуалните статистически източници.", "date": "2019.12.13", "title": "Галъп интернешенъл: 2,4 млн. българи ще почиват в страната през зимата, предпочитат спа пред ски"}
{"url": "https://offnews.bg/gimnastika/uvekovechiha-maria-gigova-v-skulptura-717498.html", "text": "Емблемата на Българската художествена гимнастика - първата в света трикратна световна шампионка Мария Гигова бе увековечена в скулптура, изработена от Станислава Ангелова.Произведението е било дипломна работа на Ангелова при завършването й на Националната художествена академия в София. Самата Станислава е родена в Русия, но прекарва по-голямата част от живота си в България.По думите на самата нея в скулптурата се извайва конкретен човек и е важно авторът да се вдъхнови от даден образ, върху който да работи. Такъв Станислава среща в лицето на Мария Гигова, която съчетава всичко, което може да се нарече вдъхновение в изкуството - красота, трудолюбие, интелект, постижения.\"Радвам се, че това красиво момиче се е вдъхновило от моята личност и постижения. Тя е млад, талантлив човек и съм щастлива, че именно такъв човек се е вдъхновил. Надявам се, че ще има много последователи. Дано младите гимнастички един ден да изживеят такъв щастлив миг\", сподели Мария Гигова пред БНР.\"В скулптурата на Мария Гигова има и бяла лястовичка, която е символ на доброто, на надеждата и на новото начало. За мен тя е точно това, не само за българския спорт, но и за България. Тя е първата трикратна абсолютна световна шампионка, тя е олицетворение на патриотизъм\", каза Ангелова.", "date": "2019.12.13", "title": "Увековечиха Мария Гигова в скулптура"}
{"url": "https://offnews.bg/zdrave/lekari-po-dobre-e-diabetitcite-da-iadat-3-a-ne-6-pati-dnevno-717533.html", "text": "Група учени от университета в Тел Авив защитава хипотезата, че приемът на храна, според естествения биологичен часовник, при който се изисква хранене три пъти дневно може да помогне на физиологичните процеси да се синхронизират по-добре и да бъде снижено нивото на инсулина, пише изданието Diabetes Care на Американската диабетна асоциация.Диабет тип 2 е едно от най-разпространените метаболитни състояния. В световен мащаб болните са повече от 400 млн. Обикновено лекарите им препоръчват да хапват 6 пъти дневно. В изследването си учените разделили участниците на две групи, на случаен признак. Едната се придържала към типичната диета с шесткратен рием на храна, а другата към специално разработена диета с три хранения дневно. При триразовото хранене участниците следвали режим, който, по презумпция, съответствал на естествената склонност на хората да хапват обилно в първата половина на деня и да са по-сдържани в консумацията си вечер. Този тип диета изисквал закуска с хлебно изделие, плодове и някакъв сладкиш, следвали обилен обяд и лека вечеря, в която няма храни съдържащи нишесте, сладкиши или плодове.Експертите установили, че диабетиците от групата на типичната диета с шест приема на храна не отслабвали и нямали добър контрол върху нивото на кръвната си захар. При хората на триразово хранене учените констатирали загуба на тегло и подобряване на нивата на кръвната захар. \"Потребността на пациентите от лекарства за диабетици, особено от инсулин, съществено се снижи. Някои от тях успяха изобщо да се откажат от инсулина\", отбелязва Даниела Якубович, водещ автор на изследването. От Американската диабетна асоциация предупреждават, че изследванията имат експериментален характер и не би следвало да се прекъсва терапия, разчитайки на резултатите от подобен тип хранене.", "date": "2019.12.13", "title": "Лекари: По-добре е диабетиците да ядат 3, а не 6 пъти дневно"}
{"url": "https://offnews.bg/izvan-terena/kokala-pee-jovano-jovanke-na-banket-s-levskari-717515.html", "text": "Последният треньор, извел Левски до шампионската титла – Емил Велев - Кокала, вече подгрява за коледните и новогодишни празници.Легендарният специалист публикува видео в своя профил във Facebook, на което присъства на банкет с привърженици на столичния клуб.По време на „живото” излъчване Кокала припява и слуша емблематичната българска народна песен – „Йовано, Йованке”. За последно Кокала ръководи втородивизионния Добруджа.Песента е любима и на бившия нападател на ЦСКА Спас Делев, който сега рита в Арда. Любопитното е, че острието от село Ключ смята, че песента е на Слави Трифонов, а не фолклорна.", "date": "2019.12.13", "title": "Кокала пее \"Йовано, Йованке\" на банкет с левскари"}
{"url": "https://offnews.bg/obshtestvo/hero-mustafa-angazhimentat-na-sasht-kam-mira-i-sigurnostta-na-zapadni-717506.html", "text": "Американският посланик у нас Херо Мустафа подчерта ангажимента на САЩ към мира и сигурността на Западните Балкани, което означава интегрирането им със Запада - членство в ЕС на всички и в НАТО за онези, които имат желание да се присъединят към организацията.Това стана на Годишния форум за устойчивост на Западните Балкани с фокус върху борбата с насилствения екстремизъм. В дискусията участваха министърът на вътрешните работи Младен Маринов, Н. Пр. Херо Мустафа – посланик на САЩ в София и д-р Денис Натали - помощник-секретар в Бюрото за операции по конфликти и стабилизиране на Държавния департамент на САЩ, както и заместник-министърът на вътрешните работи на Албания Ромина Куко, вицепремиерът и министър на вътрешните работи на Република Северна Македония Оливер Спасовски, Вътрешният министър на Косово Екрем Мустафа.Мустафа смята, че идеята за интеграцията заема централно място в американските интереси.\"Нашите ръководители наскоро проведоха историческа среща във Вашингтон и това беше началото на едно стратегическо партньорство, което изведе нашето партньорство на нови нива във всички области\", изтъкна посланикът.Мустафа добави, че благодари на вътрешния министър Младен Маринов за лидерството му и за дългосрочната подкрепа на сътрудничеството с посолството на САЩ и службите за сигурност. \"България е още един пример за обединяване усилията в региона с цел справянето на някои въпроси, които сме си поставили\", добави Мустафа.„Нашите приоритети в посолството са насочени към това, което ние на английски наричаме трите С-та, свързано със сътрудничество и борба с корупцията“, добави Мустафа.Тя поздрави България за това, че е водеща в интеграцията на Западните Балкани и за това, че следва приоритетите на европейския дневен ред.„Корупцията не е изолиран проблем, но това е част от множеството проблеми, пред които е изправен региона. Тя ограничава икономическия растеж и пречи на правителствата да предоставят услуги и да развиват своите народи“, подчерта посланика.Посланикът смята, че корупцията дава възможност за радикализация, насилие и екстремизъм.\"Благодаря на Международния републикански институт за инициативата, както и за подкрепата на Държавния департамент. Подчертавам отличното сътрудничество между България и САЩ в обмяна на информация в областта на сигурността, което се отличава с интензитет и оперативно взаимодействие в реално време“, каза министърът на вътрешните работи Младен Маринов.Вътрешният министър на Косово Екрем Мустафа каза, че организирането на подобни форуми е голям плюс за регионалното и международно сътрудничество.Нашата цел беше да дадем отговор с кои механизми може да се получат оптимални и високи резултати, които ще бъдат ефикасни в областта на ранната превенция на заканите, така и тяхното анулиране, заяви вицепремиерът и министър на вътрешните работи на Република Северна Македония Оливер Спасовски. Борбата с екстремизма минава през общото сътрудничество и чрез него се стимулира общата работа и устойчивост на региона срещу такъв вид заплахи, заяви заместник-министърът на вътрешните работи на Албания Ромина Куко. Тя добави, че страните, които все още не са членки на ЕС, трябва да се присъединят, за да станат обща цялост и да допринесат за общия европейски дом.", "date": "2019.12.13", "title": "Херо Мустафа: Ангажиментът на САЩ към мира и сигурността на Западните Балкани е интегрирането им със Запада"}
{"url": "https://offnews.bg/sviat/folksvagen-s-investitcia-v-turtcia-ili-niama-da-stroi-nov-zavod-717549.html", "text": "Концернът \"Фолксваген\" обяви, че, ако се откаже от инвестиция в Турция, нов завод няма да бъде строен. Съобщението на автомобилната компания беше разпространено от ДПА. Решението за нов завод край Измир е отложено за февруари.Първоначално то трябваше да се вземе през есента, но военната операция на Турция в Северна Сирия стана причина германският концерн да го отложи. Ако \"Фолксваген\" се откаже от плановете си за Турция, той ще обнови свой съществуващ завод в Източна Европа - най-вероятно този в Братислава. ", "date": "2019.12.13", "title": "Фолксваген с инвестиция в Турция или няма да строи нов завод"}
{"url": "https://offnews.bg/ikonomika/ot-mart-2020-nap-shte-popalva-avtomatichno-dohodite-ni-v-elektronnite-717496.html", "text": "От първите дни на март 2020 г. Националната агенция за приходите ще предоставя нова услуга на хората, които подават данъчните си декларации по електронен път. Данните за изплатените ни трудови и извънтрудови доходи ще бъдат попълнени автоматично от НАП на база данните, подадени от работодателите до 28 февруари.Услугата - представена днес в рамките на семинара \"Данъци и осигуряване 2020\" - ще бъде достъпна за хората, които подават декларациите си за облагане на доходите на физическите лица за 2019 г. и с електронен подпис, и с Персонален идентификационен код (ПИК).Автоматично няма да бъдат попълвани, затова трябва да впишем сами: доходите от наем, за които не се изпраща регулярно информация в НАП, както и исканите данъчни облекчения.Новата услуга може би няма да бъде достъпна от първия ден на март, тъй като работодателите подават справките за изплатените трудови и извънтрудови доходи до 28 февруари и може би ще е необходима малко повече от 24 часова обработка, преди данните да бъдат заредени - уточни говорителят на НАП Росен Бъчваров. Идната година данъчната кампания започва на 10 януари. Срокът за ползване на 5% отстъпка от данъка за довнасяне, но не повече от 500 лв., е валиден при подаване на декларацията до 31 март. Тя се получава при условие, че деклариращият доходи няма неплатени публични задължения и подаде декларацията си по електронен път.От 2020 г. отпада изискването за прилагането на три документа: служебни бележки за доходите; копие от решение на ТЕЛК за ползване на облекчение при намалена работоспособност; копия на платежни документи за купуване на стаж за пенсиониране, напомни Евгения Попова от НАП. Отпадналата необходимост от прилагането на копие от решение на ТЕЛК/НЕЛК важи както за решение за съответния деклариращ доходите си, така и когато решението касае дете с увреждане.Целта е процедурата да бъде опростена, а хората, които досега е трябвало да сканират и качват допълнителните документи - улеснени. Ако обаче гражданите желаят да получат служебни бележки, например за да попълнят хартиената данъчна декларация, могат да заявят това при работодателя си, които трябва да ги издадат в 14-дневен срок. В този случай те не трябва да ги прилагат към данъчната декларация при подаването ѝ в НАП - за данъчните те вече няма да са необходими.От 2020 г. за първа година самоосигуряващите се ще бъдат задължени да попълват и подават декларациите си само по електронен път.От март 2020 г. предстои въвеждането на допълнителни изисквания за сигурността за всички ползватели на електронните услуги на НАП - счетоводители и крайни потребители (с ПИК, с електронен подпис или ползватели на услуги със свободен достъп), съобщи още Росен Бъчваров. \"Силно препоръчваме след март 2020 г. ползвателите на електронните услуги на НАП да актуализират браузърите си с последните им версии - например 11-а на Windows Explorer, последните на Chrome и Mozilla Firefox\", подчерта той. Същото важи и за iOS, и за Linux.Системата на НАП ще работи оптимално с инсталирани операционни системи над Windows 8.При по-старите компютри може да се наложи и промяна на хардуера, предупредиха от приходната агенция.\"Целта на промяната е допълнителна сигурност при обмяната на данни между системата на НАП и крайните потребители, които минават през определени браузъри, допълнителен сертификат за сигурност, чрез който бихме искали да гарантираме, че няма рискове за информационната сигурност\".Инструкция за браузърите ще бъде публикувана на сайта на НАП до края на следващата седмица.", "date": "2019.12.13", "title": "От март 2020: НАП ще попълва автоматично доходите ни в електронните данъчни декларации"}
{"url": "https://offnews.bg/obshtestvo/rektorat-na-hudozhestvenata-akademia-podade-ostavka-zaplati-niama-717546.html", "text": "Ректорът на Националната художествена академия проф. Николай Драчев е подал оставка на днешното заседание на Академичния съвет, на който трябваше да обясни къде са изчезнали стотици хиляди от парите за заплати на преподаватели и служители, както и защо са отклонени суми от перото за студентски стипендии.Заседанието не беше открито за медиите. За станалото на него съобщи БНР, след което пиарът на висшето училище Диди Спасова потвърди информацията.Нов ректор ще бъде избран на 15 януари, за когато е насрочено Общо събрание на Академията. Дотогава длъжността ще изпълнява зам.-ректорът по учебната част доц. д-р Бойка Доневска.Кризата породи неизплащането на заплатите на преподаватели и служители за ноември, които е трябвало да бъдат преведени на 26-и същия месец. Спешна проверка на МОН показа, че пари от перата за заплати и стипендии са отклонени за капиталови разходи. Синдикати подозират, че с тях е плащано по договори за изграждането на новия учебен корпус на НХА, който е почти готов. Близо 3 млн. лева за него са осигурени по европейски проект, но договорите за строителството надхвърлят значително тази сума - те са в размер на 7,55 млн. лева. В същото време, част от сумата по проекта ще трябва да покрие висшето училище, защото има финансова корекция от страна на управляващия орган на оперативната програма, която е близо 276 000 лева .Днешното заседание на Академичния съвет бе свикано с цел ректорът да обясни какво се е случило с липсващите 600 000 лева. На въпрос разяснил ли е основния въпрос Диди Спасова каза: \"Не съм чула да има ясно обяснение\".Оставката не решава въпроса с липсващите заплати. МОН не може да отпусне допълнително пари на НХА, защото това би означавало да наруши закона - държавната субсидия за висшите училища се изчислява по формула, в която са включени броят на студентите, годишната издръжка на студент и други показатели.На АС днес е била сформирана комисия, която трябва да се заема с разрешаването на проблема.OFFNews търси многократно проф. Драчев за коментар днес, но той не отговори на телефона си.", "date": "2019.12.13", "title": "Ректорът на Художествената академия подаде оставка, заплати няма"}
{"url": "https://offnews.bg/obshtestvo/shest-organizatcii-iskat-ostavka-na-ministar-danail-kirilov-717520.html", "text": "Предложените от правителството промени в Наказателно-процесуалния кодекс за „независим прокурор“ са имитация с политически ефект, а не съобразяване с препоръките на Венецианската комисия за въвеждане на работещ механизъм за независимо и ефективно разследване на главния прокурор. Това се казва в общо отворено писмо на шест специализирани организации в областта на върховенството на закона – „Антикорупционен фонд“, „Български адвокати за правата на човека“, „Български институт за правни инициативи“, „Български хелзинкски комитет“, Фондация „Институт за пазарна икономика“ и „Програма достъп до информация“.Те искат и оставката на автора на предложените промени, правосъдния министър Данаил Кирилов.От шестте организации припомнят, че в решението на Европейския съд за правата на човека (ЕСПЧ) по делото „Колеви срещу България“ се констатира липсата на конституционна и законова процедура за независимо разследване и отстраняване на главния прокурор на Република България в случай на подозрения за извършено престъпление.Както ЕСПЧ, така и Венецианската комисия винаги са изразявали мнение, че независимото разследване на главния прокурор трябва да се извършва от лица или органи, които са не са йерархично и институционално зависими от разследваното лице. Предложеният на извънредното заседание на Министерски съвет от 07.12.2019 г. законопроект не отговаря на тези стандарти.Организациите призовават министър-председателя Борисов незабавно да поиска оставката на г-н Данаил Кирилов като автор на обсъжданите законопроекти и отговорен за провеждането на съдебна реформа и настояват за съдебна реформа, която да осигури независимостта на съда, както и отчетност, вкл. наказателната отговорност на българския главен прокурор в съответствие с препоръките на Комитета на министрите на Съвета на Европа и Венецианската комисия за осигуряване на върховенство на закона.Писмото е внесено в деловодството на Министерски съвет на 12 декември 2019г. и е подписано от:Бойко Станкушев –„Антикорупционен фонд“Диляна Маркова –„Български адвокати за правата на човека“Биляна Гяурова-Вегертседер –„Български институт за правни инициативи“Красимир Кънев„Български хелзинкски комитет“Светла КостадиноваФондация „Институт за пазарна икономика“Д-р Гергана Жулева„Програма достъп до информация“", "date": "2019.12.13", "title": "Шест организации искат оставка на министър Данаил Кирилов"}
{"url": "https://offnews.bg/zimni/virer-grabna-vtora-pobeda-za-sezona-717526.html", "text": "Носителката на големия Кристален глобус за миналия сезон Доротея Вирер от Италия спечели спринта на 7.5 километра от Световната купа по биатлон в Хохфилцен (Австрия).Вирер финишира за 21:26.5 минути, след като допусна една грешка при първата от двете си стрелби. Така тя записа втора победа през кампанията и общо девета в кариерата си за Световната купа.Втора на 5.9 секунди без пропуск на огневия рубеж остана Ингрид Тандреволд (Норвегия). Трета на 18.3 секунди се нареди Светлана Миронова (Русия). Тя свали 9 от 10 мишени при стрелбата и с добро ски-бягане стигна до първи подиум в кариерата си.Българките останаха извън първите 70 в класирането днес. Милена Тодорова завърши 71-а с две грешки при стрелбата на 2:24.4 минути. Даниела Кадева е 80-а с един пропуск на 2:39.4 минути, а Мария Здравкова е 90-а от 104 финиширали с две грешки на 3:25.2 минути.Вирер е лидерка в генералното класиране след три състезания през сезона със 156 точки, следвана от Тандреволд със 113 точки и Марте Рьозеланд (Норвегия) със 112 точки. Милена Тодорова е 66-а с 2 точки.Класиране в спринта от Световната купа по биатлон в Хохфилцен:1. Доротея Вирер (Италия) - 21:26.5 минути (1 грешка при първата стрелба и 0 грешки при втората стрелба)2. Ингрид Тандреволд (Норвегия) - на 5.9 секунди (0+0)3. Светлана Миронова (Русия) - на 18.3 секунди (0+1)4. Паулина Фиалкова (Словакия) - на 22.1 секунди (0+0)5. Хана Йоберг (Швеция) - на 24.3 секунди (0+1)6. Луцие Харватова (Чехия) - на 29.3 секунди (1+0)- - -71. Милена Тодорова (България) - на 2:24.4 минути (0+2)80. Даниела Кадева - на 2:39.4 минути (1+0)90. Мария Здравкова - на 3:25.2 минути (1+1)", "date": "2019.12.13", "title": "Вирер грабна втора победа за сезона"}
{"url": "https://offnews.bg/obshtestvo/pazardzhik-namaliava-danatcite-na-semejstva-sas-sportuvashti-detca-717519.html", "text": "Пазаджик ще намали местните данъците и такси на семейства със спортуващи деца с 30%, съобщи кметът Тодор Попов, цитиран от . Според Попов и гимнастичката Ренета Камберова, която отговаря за спорта в общината, целта е да се облекчат семействата, за да може да се мотивират повече деца да спортуват активно. Докладът за облекченията ще бъде внесен в началото на 2020 година, като се очаква да влезе в сила още през следващата година. Кметът допълни, че искат да се създаде нов модел, с който да накарат повече хора да спортуват.   Работим по системата, чрез която ще получаваме информация за спортуващите деца. За 2020 г. като \"Европейски град на спорта\" сме предвидили над 150 събития в Пазарджик - състезания, спортни фестивали, кръгли маси и др\", заяви кметът.За да важи облекчението, не е достатъчно детето да бъде записано в спортен клуб - то трябва да участва в състезания и да е картотекирано в съответната национална федерация.По-рано през седмицата Тодор Попов, Ренета Камберова и общинският съветник Александър Иванов получиха знамето и титлата \"Пазарджик - Европейски град на спорта 2020\" на официална церемония на ACES (Асоциация на европейските градове и столици на спорта) в Европейския парламент в Брюксел.В града се развиват 12 вида спорт, бе възстановено и спортното училище, закрито преди това през 1996 г. ", "date": "2019.12.13", "title": "Пазарджик намалява данъците на семейства със спортуващи деца"}
{"url": "https://offnews.bg/nashite-avtori/kosveni-zhertvi-717516.html", "text": "Преди време мой колега, музикант, беше част от един от големите наши оркестри, който отиде заедно с тогавашния президент Първанов в Брюксел, за да участва в \"България - Европалия 2002\".Спомням си, че оркестърът ни, тогава под палката на маестро Милен Начев, бе изпратен с овации и суперлативи.Когато моят приятел музикант се завърна и седнахме да си бъбрим как е минало, той с огромно учудване каза: \"А бе знаеш ли, нашият президент там беше само с една кола - никакви кортежи, никакво отцепване на улици, никакви полицаи в радиус половин километър...\"Мисля си за тази история днес, докато чета за поредния инцидент, в който кола на НСО е ударила дете.Знаете ли, има много черни анекдоти за това колко нелепи неща могат да ти се случат - например да те блъсне линейка, която бърза да спаси друг човешки живот.Сещам се за всичко това, но някак не ми е смешно.Гледам информационния поток.МВР и НСО пускат прессъобщения. Сигурно ще уволнят шофьора, ударил децата. И дано детето да се оправи и този случай да остане само лош спомен, но няма как да не си кажем разни неща, които всеки един от нас знае, но изпитва погнуса да назове на глас.Ние сме косвени жертви!Косвените жертви са невинни хора, които загиват по време на някаква спец акция.Какво, смятат, че преувеличавам?Да видим какво се случва в последните години у нас.Дете загубва живота си, защото няколко болници се чудят дали да го вземат или да го пратят другаде.Виновни няма! Виновна е системата! Жертвата е косвена!Дете е ранено от кола на НСО! Наранени са, защото НСО трябва много да бързат!Виновни няма!Виновна е системата!Хора умират на пътя след катастрофа! Пътят е новопостроен, но това-онова е икономисано!Виновни няма!Виновна е системата!Всичките тези косвени жертви са жертви не на обстоятелствата! Те са жертви на една система, която спокойно може да бъде наречена \"след дъжд качулка\".Понякога имам чувството, че живеем в някакъв безумен експеримент, който да установи къде са границите на допустимото, жертвайки, като в езически ритуал, живота на някой здрав и прав български гражданин.И тези експерименти тестват всичко - от това колко може да се гепи при правенето на магистрала до това колко може да се разпищолва НСО по пътищата на страната ни.Впрочем, забелязали ли сте хората, които живеят във властта?Същите тези, които уж избираме, за да ни служат.Същите тези, които ние назначаваме за \"големци\".Чудя се НСО от кого точно пази тези хора?От нас ли?И ако това е така, то фактът, че колите на НСО упражняват арогантност на пътя, че се отцепват километри, за да мине някое костюмирано тяло от властта, означава ли, че е започнала война?Война между нас, простосмъртните и намиращи се в състояние на леко развеселени идиоти хорица, и онези, величествени и мъдри наши ръководители.Война, в която ние ще дадем жертви.Жертви в името на едно неясно бъдеще...Питам НСО - какво точно пазите? И защо?Питам здравното министерство - кого точно лекувате? И как?Питам министерство на културата - къде ни е културата? Питам министерството на вътрешните работи - къде ни е сигурността?Питам всички управляващи, които, с действията или бездействията си допринесоха за това да дадем стотици косвени жертви - във война ли сме?Защото, ако сме във война, това не са косвени жертви!Това са си най-обикновени военновременни жертви!Жертви, които си имат имена.И тези имена ще бъдат записани в срамните страници на поредица от некадърни управления.Пичове, кажете - има ли война между вас и нас?И ако няма - за какво са ви, по дяволите, тия охрани и кортежи?С това приключвам!Война е!От едната страна стои армията, ръководена от маршал Арогантност.От другата страна стоят хора, които, за да оцелеят, трябва да се крият в землянките си.Кой ще победи?Не знам!Но знам, че жертвите ще ги дадем ние.И това не ме кефи!!!Ама никак...", "date": "2019.12.13", "title": "Косвени жертви"}
{"url": "https://offnews.bg/evropa/balgaria-frantcia-ungaria-i-chehia-ne-se-otkazvat-ot-iadrenite-tcent-717489.html", "text": "Държавните глави и правителствените ръководители от Европейския съюз не се споразумяха на срещата си в Брюксел за отказ от атомната енергия. Това става ясно от публикувано на сайта на Европейския съвет изявление.По информация на ТАСС Франция и България са сред страните, които са изразили намерение да продължат да използват атомна енергия. Чехия и Унгария също са заявили намерение да инвестират в ядруни мощности.Същевременно Полша успя да постигне отделно третиране и не беше включена в Споразумението за климата, постигнато на Европейския съвет в нощта срещу 13 декември.Председателката на Европейската комисия Урсула фон дер Лайен каза, че сделката, договорена тази нощ от държавните глави и правителствените ръководители на 27 държави от ЕС, е достатъчна за ЕК да започне да изготвя конкретни законодателни мерки за блока за следващата година.Полският премиер Матеуш Моравецки, чиято страна разчита на силно замърсяващите въглища за около 80 процента от енергията, от която се нуждае, каза, че преговорите са били много трудни. \"Полша ще постигне \"климатична неутралност\", следвайки свое собствено темпо\", каза той пред журналисти след маратонните преговори.Германският канцлер Ангела Меркел заяви, че е доволна от резултатите.Австрия, Люксембург и Германия се обявиха против използването на ядрена енергия.Полша поиска по-конкретни гаранции за финансирането на енергийния преход, включващ отказване от изкопаемите горива, в бюджетната рамка за 2021-2027 г., което е още една трудна тема за дебат в ЕС.Нетни платци като Холандия обаче бяха категорични, че няма да предоставят повече средства, ако Варшава не поеме твърд ангажимент към амбициозната цел в сферата на климата.", "date": "2019.12.13", "title": "България, Франция, Унгария и Чехия не се отказват от ядрените централи"}
{"url": "https://offnews.bg/112/avtobus-s-uchenitci-katastrofira-kraj-iambol-717490.html", "text": "Автобус, пълен с ученици, е катастрофирал рано тази сутрин край Ямбол на разклона за Тенево, съобщиха от полицията.Причината за тежкия инцидент е, че се е скъсала кормилната щанга. За щастие шофьорът е успял да овладее автобуса.При инцидента няма пострадали.", "date": "2019.12.13", "title": "Автобус с ученици катастрофира край Ямбол"}
{"url": "https://offnews.bg/politika/regionalniat-ministar-prehvarli-vinata-za-vodnia-rezhim-v-pernik-na-km-717518.html", "text": "Не мога да коментирам документ, който не съм виждала. Това каза министърът на регионалното развитие Петя Аврамова по повод постановлението на прокурор Красимира Минчева от Окръжна прокуратура Перник. В него се казва, че . \"С бездействията си министрите на МОСВ и министъра на МРРБ не са положили достатъчно грижи за стопанисването на имуществото, в резултат на които са последвали щети, а и вреди за човешкото здраве, респективно преписката съдържа данни за евентуално осъществен състав на престъпление по чл. 219 от НК\", пише в постановлението на държавното обвинение.“Министерството на регионалното развитие и благоустройството, като принципал на ВиК дружествата има ангажимент за изграждането и поддръжката на ВиК инфраструктурата, която е държавна и общинска собственост. ВиК дружествата управляват тази собственост с договор, който имат с ВиК асоциациите. Така, че ако имаме ангажимент, той е по поддръжка, ремонт, изграждане и рехабилитация на инфраструктурата”, каза Аврамова, от което може да се заключи, че тя не вижда вина в министерството и в себе си. “Ако има грешка в управлението на ВиК дружеството, чиито принципал е министерството, респективно министъра, ако има проблем и грешка, то аз бих го отчела, като забавяне на процеса за въвеждане на воден режим и стопиране на водата към промишлеността за да се съхрани водния ресурс по-дълго”, допусна все пак някаква вина  Аврамова.Тя прехвърли вината за режима на бившия кмет на Перник Вяра Церовска и бившия областният управител Ирена Соколова (и двете от ГЕРБ). На въпрос на OFFnews дали забавянето на обявяването на водния режим в Перник има общо с местните избори Аврамова отговори: “Не мога да коментирам с какво има връзка, истината е, че в Наредба 4 пише, че ВиК дружеството трябва да уведоми органите на изпълнителната власт, каквито са кмета и областния управител. Дори няма задължение ВиК дружеството да уведомява регионалното министерството или Министерството на околната среда и водите или друга държавна структура. Така че е трябвало, съвместно с кмета, с областния управител, да бъде въведен водния режим. Това е мой личен поглед, нека органите да си свършат работата, да проследят целия режим на стопанисване на язовира, черпените количества, на разрешителните за водочерпене”. Ако има пропуск, ако има грешка, да го каже специализираните органи, завърши темата Аврамова.", "date": "2019.12.13", "title": "Регионалният министър прехвърли вината за водния режим в Перник на кмета и областния"}
{"url": "https://offnews.bg/112/nad-10-bitovi-pozhara-samo-za-den-v-stranata-evakuiraha-blok-na-stoli-717491.html", "text": "Повече от 10 пожара в жилищни сгради в страната са потушени за последните 24 часа, съобщи МВР.Вчера малко след 18 часа в дежурната част на пловдивската пожарна служба е получено съобщение за запален аспиратор в кухнята на къща на ул. „Николай Коперник“ в областния град. Произшествието е ликвидирано за броени минути от два пожарни екипа. При инцидента е пострадала 76-годишна жена, на която е оказана първа помощ и е транспортирана до медицинско заведение. Причината за пожара е късо съединение.Около 3.30 часа сигнал за пожар в покривна конструкция на 5-етажна жилищна кооперация на столичната ул. „Иван Денкоглу“ вдигна на крак столичните пожарникари. На мястото на произшествието бяха насочени 8 пожарни автомобили и две автомеханични стълби. По време на гасителните действия от сградата са изведени 13 обитатели на сградата. Причината за инцидента е в процес на установяване. При инцидента е унищожена около 100 квадрата покривна конструкция.", "date": "2019.12.13", "title": "Над 10 битови пожара само за ден в страната, евакуираха блок на столичната ул. 'Денкоглу'"}
{"url": "https://offnews.bg/zdrave/bls-niama-da-ima-ogranichenia-za-profilaktichnite-pregledi-717513.html", "text": "Няма да има ограничения за профилактичните прегледи, съобщи председателят на Българския лекарски съюз (БЛС) д-р Иван Маджаров на брифинг днес. Заявлението е в отговор на притесненията на общопрактикуващите лекари, че в проекта на Национален рамков договор е заложено пациентите в остри състояния да не се подлагат на профилактичен преглед.От Националното сдружение на общопрактикуващите лекари в България (НСОПЛБ) излязоха с позиция, в която твърдят, че подобен текст ще ограничи възможността на здравноосигурените пациенти да се възползват от профилактичните прегледи, ако посетят личният си лекар по спешност. Според джипитата това е несправедливо, тъй като точно тези българи генерират основния приход от здравни осигуровки.Джипитата настояват и да се премахне фиксираната продължителност на прегледа, която според сега съществуващите нормативи е 20 минути. Според тях подобно лимитиране лишава пациентите от качествена медицинска помощ. От НСОПЛБ също предупредиха за опасността хронично болните пациенти да заплащат част от лекарствената си терапия, заради заложени промени в проекта за НРД.\"Категорично се договорихме да е възможно лекарят да направи профилактичен преглед, когато пациентът е посетил джипито при друг повод. Не е редно да се карат пациентите да идват специално за профилактичен преглед\", обясни д-р Маджаров.По думите му в този вид НРД удовлетворява в голяма степен БЛС и ще бъде подкрепен и подписан. Той каза още, че преговори с НС на НЗОК са водени и късно снощи.Маджаров увери, че спорният чл. 49, който ограничава плащането на групи лекарства от НЗОК, предназначени за хората с хронични заболявания, е неприемлив и от съсловната организация ще настояват да не фигурира в НРД. \"Категорично няма да има проблеми - нито при лекарите, нито при пациентите при изписването на тези лекарства\", заяви председателят на БЛС и допълни, че всички интерпретации преди приемането на Рамковия договор са несъстоятелни.По повод профилактичните прегледи д-р Маджаров обясни, че е била постигната договорка да е възможно личният лекар да направи профилактичен преглед, когато пациентът го е посетил по друг повод. \"Не е редно да се карат пациентите да идват специално за профилактичен преглед\", съгласи се той.Какво предвиждат промените в проекта на НРД 2020:- да се повишат цените на всички дейности - за клиничните пътеки и процедурите с 14%;- да се намалят обемите за прием в болниците със 7%;- да се премахне ограничението за спиране на хоспитализациите, ако бюджетът на лечебното заведение е свършил. Болниците няма да отказват прием и няма да се връщат пациенти, въпреки че ще имат лимит.- да се премахне лимитът за профилактика при личните лекари. Според статистиката 54% от българите си правят такива прегледи.По думите на председателя на БЛС с този Рамков договор се прави първа стъпка към осигуряване на качествена профилактика на гражданите.  Д-р Маджаров увери, че няма спорни моменти по договореното в НРД и допълни, че той може да бъде предоговарян всяка година, в рамките на 3 години.Днес БЛС провежда извънреден събор, на който се отчита финансовото изпълнение на бюджета до 30.11.2019 г. и ще бъде приет проектобюджет за 2020 г. Ще се обсъжда Националният рамков договор и ще бъде делегирано правото на избраните от УС на БЛС представители за подписване на НРД 2020.", "date": "2019.12.13", "title": "БЛС: Няма да има ограничения за профилактичните прегледи"}
{"url": "https://offnews.bg/obshtestvo/validnostta-na-nad-2-249-711-lichni-dokumenti-izticha-prez-2020-g-kak-717493.html", "text": "През 2020 г. изтича валидността на над 2 249 711 лични документи на български граждани, съобщи МВР.Огромната вълна от документи за смяна се дължи на факта, че точно преди 10 години имаше масово подновяване на личните документи заради въвеждането на нов тип защита в тях.Служителите на Дирекция „Български документи за самоличност“ предприемат допълнителни мерки с цел облекчаване на процеса по подновяване на документите, допълват от полицията.За да се облекчи струпването на хора по гишетата, дирекцията въвежда промени в организацията на работа. - Всички с постоянен адрес на територията, обслужвана от съответната областна дирекция, могат да подават заявления за издаване на нови документи за самоличност във всяко едно от звената \"Български документи за самоличност\" на територията на дирекцията. Това важи и за жителите на столицата с постоянен адрес в града – заявления за документи може да се подават във всяко районно управление на СДВР.- В рамките на работното време на съответните звена, гражданите могат да направят избор на по-удобно или предпочитано от тях звено, различно от това по постоянния им адрес. Съответно готовите документи се получават в същото звено, където е подадено заявлението.- Граждани, които притежават валиден електронен подпис, могат да ползват и услугата издаване на лична карта и/или паспорт чрез електронните административни услуги и да ги подадат онлайн на адрес: . По електронен път може да се подаде заявление за подмяна на повредено, унищожено, изгубено или откраднато СУМПС с ново свидетелство със същата валидност.- Служителите от звената „Български документи за самоличност“ могат да осъществят организиран прием на заявления за лични документи от държавни институции, общински администрации, кметства, големи предприятия/фирми на територията на съответната област (СДВР, ОДМВР и ДБДС), като за това е необходимо да има постъпило искане. Приемането ще се извършва на място от служителите с мобилна биометрична станция.Статистиката на Дирекция „Български документи за самоличност“ сочи, че в цялата страна през 2020 г. изтичат 2 249 711 лични документи, от които 996 257 лични карти; 630 666 паспорта и 622 хиляди свидетелства за управление на моторно превозно средство.Подайте заявление преди изтичане на срока на валидностСамо за седмицата 25–29 ноември за цялата страна приетите заявления са в пъти по-малко от тези, които ще се приемат през 2020 г., което дава възможност на българските граждани сега да подновят изтичащите им лични документи без да се налага да чакат на опашки. От дирекцията уточняват, че те могат да се възползват и от възможността преди изтичане на срока на валидност, да подават заявления за смяна на лични карти, паспорти и свидетелства за управление на МПС. Така ще спестят време за извършването на административната услуга и ще избегнат по-голямото струпване на хора.ВажноКрайният срок за подаване на заявление за подновяване на лична карта е 30 (тридесет) дни след датата на изтичане на валидността на личната карта. Можете да подадете заявление за подмяна и преди да е изтекъл срокът на валидност.Родители на дете, навършило 14–годишна възраст, са задължени в 30 (тридесет) дневен срок от навършване на възрастта да подадат заявление за издаване на лична карта. Заявлението се подава в присъствие на детето и на един от родителите.При неспазване на срока за издаване на лична карта или подмяна на вече издадена, но с изтекъл срок на валидност, се налага глоба в размер от 20 до 150 лева. Санкцията е валидна и за родител, не направил необходимото да издаде лична карта на детето си.При неспазване на тримесечния срок за връщане на паспорт или заместващ го документ, след изтичане на неговата валидност се налага глоба в размер от 20 до 150 лева. Санкцията е валидна и за родител.Подробности за адресите, работното време и натоварването в звената „Български документи за самоличност” в страната може да се получи от интернет страница на съответната областната дирекция на МВР.", "date": "2019.12.13", "title": "Валидността на над 2 249 711 лични документи изтича през 2020 г. Как да чакаме по-малко на гишетата"}
{"url": "https://offnews.bg/obshtestvo/227-roditeli-prepodavateli-i-eksperti-izpratiha-otvoreno-pismo-do-sve-717495.html", "text": "Представители на организации, доставчици на социални услуги, и на родители на деца с увреждания от страната се срещнаха в Синодната палата с главния секретар на Св. Синод Мелнишки еп. Герасим, съобщава сайтът \"Двери\". На срещата с епископа бе връчено отворено писмо до Негово Светейшество Българския патриарх Неофит и епархийските митрополити относно синодното становище за Закона за социалните услуги. Писмото е подписано от 227 родители на деца с увреждания, на деца в риск, осиновители, приемни родители, преподаватели и експерти от социалните услуги в страната.Подписалите писмото определят себе си като верни чеда на Православната църква и молят архиереите да преразгледат становището си от 13.11.2019 г.„Повече от 5 години ние апелираме да бъде приет закон за социалните услуги, за да се подобрят условията за подкрепа на нуждаещите се в страната. От публикуваното становище на Светия Синод оставаме с впечатление, че синодалните архиереи са били подведени от юристи, които не познават реалностите на социалната система и са направили едностранен и необективен прочит на новия Закон за социалните услуги“, твърдят авторите на писмото.Според тях становището, подписано от архиереите, съдържа обобщения, направени „едностранно и без познаване на системата, функциите и взаимовръзките в социалната сфера, които са изцяло неоснователни, теоретични и аргументирани с несъстоятелни съпоставки на нормативни актове. Този формален и теоретичен подход, който е извън „живия живот“, е довел до повърхностни изводи, които създават зловредна скандалност, страх и недоверие в хората“.Авторите на писмото изразяват тревога, че членовете на Св. Синод са „получили тенденциозен прочит, който не отговаря на обективната действителност. Нямаме никакво съмнение и дълбоко вярваме във вашата правдивост и подкрепа към децата в риск и техните семействата, към хората в бедност и неравностойно положение“, се казва още в текста.Родителите на деца с увреждания и работещите в сферата на социалните услуги, определящи се като православни християни, отбелязват в писмото, че за тях е важна подкрепата на Църквата и архиереите. „Ние и хората, трудещи на нелекото поприще на социалните услуги, се нуждаем от насърчаващо духовно становище от страна на Св. Синод, което да ни окуражи в труда и делата ни, да ни даде утеха и ни напъти да прилагаме християнските принципи на милосърдие в своята всекидневна работа“, се казва в писмото.В заключение подписалите отвореното писмо молят Св. Синод да преразгледа спорния документ. „Молим Ви, като боголюбиви отци, които сте поели мисията да се грижите за духовното и житейско благоденствие на българския народ, да преразгледате своето становище по Закона за социалните услуги и да подходите към този въпрос с цялата обективност и отговорност, която носите пред нашия Господ Иисус Христос. Българските семейства, хората в неравностойно положение, се нуждаят от вашата подкрепа“.Според авторите на писмото в становището на Св. Синод се полемизира с постановки и твърдения за Закона за социалните услуги, които не отговарят на истината по няколко точки, които са подробно развити и приложени в към писмото.ЗСУ няма и не може да има по характера на обществените отношения, които урежда, цели, свързани с демографската политика и насърчение на семейството. Той е насочен към подкрепата за уязвимите хора – старите хора, хората с увреждания, хората в социален риск и безпомощност, психично болните, хората с проблем в аутистичния спектър, хората в деменция, и много други групи хора, които има нужда обществото да полага грижа за тях, категорични са вносителите.", "date": "2019.12.13", "title": "227 родители, преподаватели и експерти изпратиха отворено писмо до Светия Синод"}
{"url": "https://offnews.bg/temida/prokuraturata-v-pernik-neno-dimov-i-petia-avramova-sa-vinovni-za-vodn-717499.html", "text": "Министрите на регионалното развитие Петя Аврамова и на околната среда и водите Нено Димов са виновниците за кошмара с водата на перничани. Това се казва в постановление на прокурор Красимира Минчева от Окръжна прокуратура Перник, издадено на 10 декември т. г.Решението вече е препратено към по-висшестоящата Специализирана прокуратура.В момента Перник е на кошмарен режим на водата. Чешмите в града не са сухи само за 5 часа на денонощие, а в някои от селата в областта вода има през ден.Водата в язовир Студена, от който се снабдява областния център, в момента е по-малко от 4 милиона кубически метра при обем на водоема от 20 милиона кубика.", "date": "2019.12.13", "title": "Прокуратурата в Перник: Нено Димов и Петя Аврамова са виновни за водната криза"}
{"url": "https://offnews.bg/politika/ninova-pitajte-gerb-zashto-ni-podkrepiha-za-subsidiata-717497.html", "text": "По покана на партийната организация в Полски Тръмбеш, председателят на БСП Корнелия Нинова участва в отбелязването на 100-годишнината от основаването на организацията.Тя поздрави членовете на БСП с успеха на местните избори и им пожела здраве и сили да продължават все така.Според нея тези 100 години партията е имала и успехи, и трудни моменти. Била е изправяна пред изпитания, но това, което я е поставяло винаги на верния път, е мъдростта и честността на членовете и симпатизантите.Тя продължи, че през последния месец БСП е обвинявана в най-грозното нещо в политиката - задкулисни договорки с ГЕРБ.Тя припомни, че от левицата са се обърнали към европейските институции и са получили подкрепа.“Спорим в Националния съвет. За какво? Да сте чули да спорим за плоския данък или за преизчисляване на пенсиите - не. Спорим кой да води бащина дружина. Е и краят на този спор се вижда. Вие ще го решите съвсем скоро. Всеки от вас ще гласува за избор на председател и който и да е, той ще води партията. Колкото по-силни стават атаките към нас, толкова повече вярвам, че сме на прав път. Важно е да не губите вяра и да бъдете смели”, каза още председателят на БСП.", "date": "2019.12.13", "title": "Нинова: Питайте ГЕРБ защо ни подкрепиха за субсидията"}
{"url": "https://offnews.bg/futbol/levski-gotvi-transferen-udar-v-holandia-717488.html", "text": "Левски е близо до привличането на халф, който се подвизавал в Холандия, пише \"Тема Спорт\". Спортният директор на \"сините\" Ивайло Петков вече е наблюдавал на живо изявите на въпросния играч, който преди това е преминал през цедката на скаутския отдел.Именно полузащитата е приоритетно за подсилване звено. Това призна преди време и изпълнителнияят директор на клуба Павел Колев. \"Сините\" имат нужда както от дефанзивен халф, така и от офанзивен. Освен това, на \"Герена\" имат и играчи, чието дългосрочно бъдеще е неясно.Трима от настоящите футболисти са с изтичащи контракти. Това са Мартин Райнов и Хали Тиам, които имат по-защитни функции, както и Филипе Нашименто. \"Сините\" искат да задържат първите двама, които са титуляри. Казусът на португалеца пък е все още неясен.В началото на сезона Левски продаде швейцареца Давиде Мариани, но така и не му намери заместник на трансферния пазар след сделката. Преди това беше купен аржентинецът Франко Мазурек, но той все още се аклиматизира.Преди началото на сезона Левски също обърна поглед към Холандия и уцели в десетката с взимането на 21-годишния нападател Найджъл Робърта. Той дойде от втородивизионния Камбуур и в момента е водещ реализатор на тима - има 8 гола в елита.В плановете на \"сините\" от българския пазар са централният защитник на Ботев Кристиан Димитров и десният бек на Арда Деян Лозев. В полезрението им е вратарят Християн Василев от Витоша Бистрица, както и офанзивният халф на Черно море Родриго Енрике. Левски има интерес и към Симеон Славчев, който обаче е обвързан с договор с азербайджанския Карабах.", "date": "2019.12.13", "title": "Левски готви трансферен удар в Холандия"}
{"url": "https://offnews.bg/obshtestvo/v-hudozhestvenata-akademia-bez-zaplati-parite-dadeni-za-kapitalovi-ra-717492.html", "text": "Преподаватели и служители от Националната художествена академия останаха без заплати и хонорари, а студентите - без стипендии. Не са получени възнагражденията за ноември, които е трябвало да бъдат преведени на 26-и същия месец. До момента няма плащане и заради това вчера работещи в НХА излязоха на мълчалив протест.Според публикуваните отчети на Академията липсват 600 000 лв.\"Нямаме представа защо ги няма парите. Днес, на заседание на Академичен съвет, трябва да бъде даден отчет и направено разяснение\", коментира Диди Спасова от \"Връзки с обществеността\" в НХА. МОН е било уведомено на 11 ноември за проблема от синдикалната организация в НХА и е разпоредена спешна проверка. Тя показва, че средствата са пренасочени за капиталови разходи, каза пред журналисти министър Красимир Вълчев.В този случай министерството не може да се намеси, като например отпусне допълнително пари, защото висшите училища получават субсидията си по формула. Отпускането на такива сега би означавало да бъде нарушен законът, обясни министърът. Отделно от това, висшите училища са автономни и държавата не се меси в разпределението на средствата и формирането на бюджетите им. Отговорност за тях носи ректорът.\"Ректорът е този, който изцяло и самостоятелно се разпорежда с бюджета и министерството нито му утвърждава бюджета, нито съгласува какво да бъде изпълнението на разходите\", каза Вълчев.OFFNews потърси за коментар ректора проф. Николай Драчев, но към момента той не отговаря на телефонния си номер.Синдикатите подозират, че парите, пренасочени за капиталови разходи, са отишли за изграждането на новия учебен корпус на НХА на ул. \"Шипка\" 1. За него се осъществява европейски проект на обща стойност 2 999 600 лв., но само договорите за строителството са на стойност 7,55 млн. лв. Отделно от това, управляващият орган на оперативната програма е наложил финансова корекция. Висшето училище няма да получи близо 276 000 лева от парите и ще трябва да ги покрие от собствения си бюджет.", "date": "2019.12.13", "title": "В Художествената академия без заплати, парите дадени за капиталови разходи"}
{"url": "https://offnews.bg/futbol/botev-vratca-izmakna-tochka-ot-etar-kato-gost-717544.html", "text": "Отборът на Ботев Враца си тръгна с точка от гостуването на Етър във Велико Търново в първия двубой от последния есенен 20-и кръг в Първа лига.Яни Пехливанов откри за Етър в 29-ата минута на срещата. С елегантен удар Доминик Янков възстанови равенството в 56-ата минута на срещата.В 82-ата минута Ивайло Михайлов задържа откъсващия се Светослав Ковачев и получи директен червен картон и остави врачани с човек по-малко. Въпреки това те удържаха резултата до края и си тръгнаха доволни от Велико Търново.Дебют на треньорския пост на домакините направи Петко Петков, който застана начело на \"болярите\" преди дни. След това равенство Етър има 19 точки и заема 10-ото място в класирането, а Ботев Враца е на 13-ото с 14.", "date": "2019.12.13", "title": "Ботев Враца измъкна точка от Етър като гост"}
{"url": "https://offnews.bg/politika/borisov-dzhambazki-si-nanese-takava-vreda-che-ne-znam-dali-shte-se-v-717505.html", "text": "Случаят с евродепутата Ангел Джамбазки, който бе хванат да шофира пил, ще удари сериозно по реномето на евродепутата от ВМРО, но в конкретната ситуация няма никакво прикриване от страна на властите.Това коментира пред журналисти в Брюксел премиерът Бойко Борисов.„Думата „Разочарование” е много малка, винаги съм го харесвал като политик, много работа е свършил на България. Както казват българите, власите накрай Дунава се давят – с подобен инцидент си нанасяш такава щета, че не знам дали ще се възстанови”, каза министър-председателят, цитиран от .Борисов подчерта, че служителите на МВР са направили всичко, което се очаква от тях по закон – спрели са Джамбазки, направили са му проба с дрегер и след това са го придружили за кръвно изследване.Той ще си понесе всички последствия и никой не го е прикривал, категоричен бе Борисов.Министър-председателят коментира и инцидента с автомобил на НСО, който блъсна в София и рани тежко 14-годишно момче. Борисов призова службата да оповести повече информация около случилото се – включително дали някой е пътувал като пътник в автомобила. Той намекна, че в случая има двоен аршин: „Ако сравните двете прессъобщения – когато Цвета Караянчева катастрофира и вчерашната катастрофа… Даже нещо повече – опитаха се през жълти, лъжливи… лайниви сайтове, без да се извинявам, да кажат, че „гавазите на Борисов са предизвикали катастрофата”.", "date": "2019.12.13", "title": "Борисов: Джамбазки си нанесе такава вреда, че не знам дали ще се възстанови"}
{"url": "https://offnews.bg/politika/tomislav-donchev-hubavo-e-da-ima-zdravoslovno-naprezhenie-mezhdu-inst-717501.html", "text": "Хубаво е да има здраволсловно напрежение между институциите. Самата Конституция го е предвидила, за да могат те да се контролират взаимно. Това заяви визепремиерът Томислав Дончев през Нова ТВ, попитан какво мисли за възникналото напрежение между премиера Бойко Борисов и президента Румен Радев.Според него обаче, когато критиката се превърне в повсеместна, трудно може да се извлече някакво рационално зърно.  Вицепремиерът попита водещите защо правото на премиера да бъде емоционален бива отнемано. Дончев допълни, че е извлякъл два прочита на политическите анонси - \"тоталната политическа ненавист по отношение на правителството, което е вид позиция, дори да не я приемам, и второто е скрито желание президентът да бъде конструктор на нещо като нова Тройна коалиция”.За правото на президента да се възползва от искане на промяна в Конституцията, за да се отговори на изискванията на Венецианската комисия, вицепремиерът бе категоричен, че такава промяна ще отнеме една или поне половин година дебат, в който ще трябва да вземат участие експерти и специалисти, а след тях вече и политическите сили. Дончев заяви, че не е хубаво на юруш да се променя един закон. Надзор на главния прокурорНашето предложение е обсъдено с Венецианската комисия и с Европейската. Ако то получи подкрепата на народното представители, ще видим как ще работи. Не забравяйте, че при всяка нова подобна промяна минават години, за да се разбере как тя работи. Много въпроси има, на които самият текст на предложението не може да даде отговор. Законът е рамков текст, който не може да опише всеки случаи от действителността, коментира Дончев.  Вицепремиерът коментира катастрофата с ранено дете, блъснато от автомобил на НСО.\"Първо и най-важно е детето да се оправи. Аз не съм влизал в ролята на Ваш репортер, за да питам за детайли. Съответната служба, когато се разясни какво се е случило, съм убеден, че ще даде повече информация. Не знам детайли. Във всяка държава има такава служба. Сега въпросът е колко широк трябва да е кръгът на лица, които се услужват. Аз ги използвам, когато съм на работа, когато не съм на работа карам всякакви превозни средства сам и никой не упражнява някаква особена грижа към мен. Но това до голяма степен е личен избор\", заяви той.Закупуване на нов правителствен самолетСпоред Дончев закупуването на новия правителствен самолет не е лукс, тъй като \"говорим за малък самолет\". Той заяви, че все още не е заложен като разход и затова не може да каже колко ще струва. На Авиоотряд 28 е възложено да направи проучване и да проведе преговори, припомни той. Коледни тържестваВъв връзка с забраната от страна на Борисов за провеждането на коледни тържества вицепремиерът заяви, че не е добра практика и може да предизвикат в гражданите двусмислици. Когато човек е на висша позиция, гражданските права са ограничени. 8 лева субсидияКоалиционното управление винаги е трудно. Ако трябва да бъда крайно откровен, и на малките партии не им е лесно, но най-удобно е да се оправдаят с нас. Те имат искания - някой приемливи, други не. Понякога се налага да се правят компромиси. Въпросът е да не се минава границата, коментира Томислав Дончев. Свобода на медиитеВицепремиерът коментира и публичния дебат за свободата на медиите. Според него свободата на медиите и върховенството на закона са колкото обществени, толкова и държавни въпроси. \"Нямаме консенсус и удовлетворение. Напълно е нормално да използваме и помощ. Този разговор за медиите трябва да се сведе до технология, до законодателни промени. Напълно е нормално да се опитваме да използваме опита на по-зрели демокрации от нашата. На мен ми се иска да има по-хубав дебат - какво трябва да променим, за да се чувстват българските медии свободни? Латентното подозрение, че има някакъв проблем със свободата на словото означава, че демокрацията ни не функционира. Без свободни медии няма как да има демокрация. Проблем има.\", посочи Дончев.", "date": "2019.12.13", "title": "Томислав Дончев: Хубаво е да има здравословно напрежение между институциите"}
{"url": "https://offnews.bg/sviat/eksplozia-v-blok-v-germania-1-zaginal-25-raneni-717507.html", "text": "Един човек е загинал и най-малко 25 души са ранени при експлозия в жилищен блок в Бланкенбург, Германия, съобщава местна полиция, цитирана от ДПА.Според говорител на полицията вероятно ще има повече пострадали в инцидента. Причината за експлозията, станала тази сутрин около 09:00 часа, още не е ясна. На мястото е сформирана работна група, има засилено присъствие на полицаи и пожарникари. В квартала се намират детска градина и училище. Над 100 деца са евакуирани и настанени в други учебни заведения. ", "date": "2019.12.13", "title": "Експлозия в блок в Германия - 1 загинал, 25 ранени"}
{"url": "https://offnews.bg/obshtestvo/miat-sofia-zaradi-mrasnia-vazduh-fandakova-naredi-oshte-nad-2-mln-lv-717512.html", "text": "Миене на улици и булеварди започна днес в София по нареждане на кмета Йорданка Фандъкова. Повишението на температурите позволява цистерните да излязат, без да предизвикат поледици. Миенето на пътната инфраструктура е част от мерките за подобряване качеството на въздуха. Дейностите ще се изпълняват с автоцистерна. Екипи на столичен инспекторат извършват контрол и създават организация за изпълнение на дейностите в града и през следващите дни.При миенето ще бъде създадена временна организация на движението с цел минимални затруднения на трафика.Кметът Йорданка Фандъкова ще предложи на Столичен общински съвет спестените 2 210 000 лв. от решението на МОСВ да намали размера на отчисленията за депониране, които се заплащат от общините, да бъдат пренасочени за допълнително миене и метене в план-сметката за почистване на София през 2020 година.", "date": "2019.12.13", "title": "Мият София заради мръсния въздух, Фандъкова нареди още над 2 млн. лв. за чисти улици"}
{"url": "https://offnews.bg/futbol/shef-v-tcska-zashto-da-se-razdeliame-s-treniora-717503.html", "text": "Човек от ръководството на ЦСКА отговори с въпрос на питане назрява ли треньорска смяна в клуба от Борисовата градина. В последните усилено се твърди, че времето на Милош Крушчич начело на \"армейците\" изтича и се чака изиграването на последния есенен кръг, за да бъде обявено отстраняването му.Заговори се, че вече куп специалисти от близо и далеч вече са били предложени на ръководството. Спрягат се и имена родни специалисти като бившите треньори на ЦСКА Стамен Белчев и Любослав Пенев, както и на близкия до собственика Гриша Ганчев Красимир Балъков. В днешния си брой \"24 часа\" твърди, че Ганчев вече е решил да смени Крушчич, но не се посочва с кого.\"Защо да се разделяме с Крушчич? Той записа 6 победи от 9 мача, загуби само веднъж, след гол от засада. Проблемът на отбора са загубените точки в началото на шампионата\", коментираха от ръководството на ЦСКА пред сайта Топспорт.В последните дни много бивши служители на клуба посещават стадион \"Българска армия\", за да направят дарения на ДЮШ на \"червените\" с парите, които получиха от търга за активите и емблемата на фалиралото дружество ПФК ЦСКА АД.Депутатът от БСП и бивш говорител на клуба Иван Ченчев дари 15 000 лева, а адвокатът на \"червените\" от предишен период Радостин Василев се раздели със сумата от 3618 лева. Очаква се примерът им да последват и други от списъка с получилите пари от търга.", "date": "2019.12.13", "title": "Шеф в ЦСКА: Защо да се разделяме с треньора?"}
{"url": "https://offnews.bg/bojni/mma-boetcat-georgi-valentinov-nikoga-ne-sam-chlenuval-v-rasistki-i-ks-717500.html", "text": "ММА боецът Георги Валентинов показа в предаването \"Здравей, България\" по НОВА полицейски протокол, в който никъде нямало думичка за расизъм. Валентинов коментира и изгонването си от \"Белатор\", което стана факт малко повече от месец след подписването на договора между двете страни. Причината за освобождаването на родния ММА боец стана участието му в расистския скандал по време на евроквалификацията между България и Англия на стадион \"Васил Левски\" на 15 октомври.По думите на Валентинов, той си тръгнал след първото полувреме на мача. Той призна, че бил с приятели, които подкрепят Левски, но не уточни дали са от групата \"София–Запад\".\"Аз съм фен на Левски, другите хора с мен бяха мои приятели също привърженици на отбора. Ние се познаваме от спорта, те също са спортисти. Никога не съм членувал в расистки и ксенофобски организации. Никъде няма снимка или видео аз да показвам обидни жестове. Те ме изкараха най-големият расист на база какви доказателстваЕдинствената грешка от моя страна, която допуснах е, че покрих лицето си, защото беше много студено. Помолиха ме да сложа блузата, за да й направя реклама. Това, че нося черна блуза не означава, че съм расист.Това, според мен, е работа на някой мой \"доброжелател\" на когото не му харесва това, че аз успявам. Да подпиша с най-голямата организация в света определено е успех. Журналистът Карим Зидан прави своята дописка по два жълти сайта за клюки.Тренирам в най-голямата зала в света, където имам колеги от много и различни раси. Организацията, която направих, също е работила с бойци от различни раси. Никога не съм членувал в расистки или ксенофобски организации\", каза Валентинов.", "date": "2019.12.13", "title": "ММА боецът Георги Валентинов: Никога не съм членувал в расистки и ксенофобски организации"}
{"url": "https://offnews.bg/kultura/pevitcata-victoria-s-nov-klip-v-podkrepa-na-osinoviavaneto-na-bezdomni-717504.html", "text": "Виктория Георгиева - VICTORIA представи днес своя коледен кавър - “Come Out And Play”. Новият клип на талантливата певица, която ще представи България на Евровизия 2020, е посветен на каузата за осиновяване на бездомни животни. Във видеото, Виктория е заобиколена от кучета, които вече са намерили дом и от техните нови и любящи стопани. “Много обичам моите животни - имам пет кучета, два заека и един папагал. Всички мои кучета са осиновени и това е кауза много близка до сърцето ми. С този проект искам да привлека вниманието към проблемите с бездомните животни, както и да благодаря на всички невероятни хора, които отделят от времето си, за да помагат на бездомни кучета и котки да си намерят своя нов дом”, споделя VICTORIA.Едно от кучетата на VICTORIA е осиновено от приюта на Animal Rescue Sofia. Организацията работи в единствения частен приют за кучета в София и е намерила нови домове на над 8000 животни. Всяка година, хиляди бездомни кучета и котки получават помощ и обич в Animal Rescue Sofia. Организацията разчита само на помощ от страна на частни дарители. “Виктория е истински приятел на нашата организация и човек с голямо сърце. Тя сама се свърза с нас, за да ни предложи помощ и ние високо оценяваме този жест! Вярваме, че когато младите и талантливите дават такъв пример, бъдещето ще е по-добро. Надяваме се, че с помощта ѝ ще намерим много нови съмишленици. Повече за това как можете да помогнете на нашата кауза можете да разберете на сайта ни arsofia.com”, споделя Надя Станчева от Animal Rescue Sofia.Клипът на “Come Out And Play” е продуциран от Ligna Studios и Four Elementz. Режисьор на видеото е Виктория Караколева, а оператор е Росен Савков. Оригиналът на песента е дело на Били Айлиш и Финиъс О'Конъл.", "date": "2019.12.13", "title": "Певицата VICTORIA с нов клип в подкрепа на осиновяването на бездомни животни"}
{"url": "https://offnews.bg/analizi-i-komentari/vsiaka-pisa-za-tri-dni-godini-717510.html", "text": "Този текст е провокиран от две обстоятелства. Първото е цикличната медийна фиксация в сериозен и сложен проблем на българското образование (през три години се провежда международният проект и пак през три години се оповестява докладът във всяка страна участничка). Най-напред написах „средно образование“, но по-нататък ще разясня защо оставих само втората дума. Второто обстоятелство, което провокира текста ми, е българският талант да се оплакваме, ожалваме, да драматизираме, когато просто трябва да се действа!Имах шанса като дългогодишен учител по български език и литература да бъда в трите възможни позиции в PISA: да анализирам задачите на проекта, като ги сравня с учебните програми, да оценявам сложността им за съответния клас и, много интересното, да проверявам и на хартия, и електронно през 2015 г. отговорите на българските ученици.Анализите, направени от учители и от университетски преподаватели, са публични отдавна. Моята професионална позиция е, че по учебния предмет „Български език и литература“ се изискват напълно НЕНУЖНИ знания, а НЕ умения за КРИТИЧНО МИСЛЕНЕ. А именно тези умения изграждат личностното самочувствие на младия човек, който ще живее в трудния 21. век. Наричам този модел АКАДЕМИЧЕН ФУНДАМЕНТАЛИЗЪМ и мисля, че той е остатък от миналото. Миналото, в което трябваше да се гради „ВСЕСТРАННО РАЗВИТА ЛИЧНОСТ“. Миналото, в което гимназиите се деляха на елитни (първа категория?), в които се учеше чужд език и обикновени (втора категория?)! Миналото, в което някои ученици след 8. клас влизаха в техникумите, които бяха трета категория (?) училища! Не си мислете, че въпросителните знаци са грешка. Не, те са мой емоционален акцент, който служеше за етикетиране на децата и чрез тези ЕТИКЕТИ се предначертаваше живота им.Академичният фундаментализъмв средното училище идва от ... висшето образование. Това, разбира се, не е изненада. Там се подготвят химици, физици, филолози и много други специалисти, които могат да имат много професии. Преди 1989 г. имаше разпределение, което в 99% за споменатите специалности пращаше МАГИСТРИТЕ да работят като учители. Ще дам пример с човек, учил „Българска филология“ в СУ в периода 1983-88 г. С тази диплома човек може да бъде: коректор, редактор, учител в среден и горен етап на училището, журналист. Имахме само 2 стажа. Единият - за няколко седмици в БАН, а другият – с по три седмици преподаване на малките и на големите ученици в присъствието на базовия учител, преподавателя по „Методика на обучението по...“ и колеги студенти.Разказвам всичко това, защото нищо не се е променило, въпреки че са минали повече от 30 г. Да, учеха се предмети, свързани с педагогика, психология и методика. ТЕОРИЯТА е чудесна, докато не се изправиш в ПРАКТИКАТА срещу децата. Тогава нищо и никой не може да ти помогне. Защото си сам, защото си УЧИТЕЛЯТ. Разбира се, че има талантливи млади хора, които бързо се адаптират към учителското ежедневие. Разбира се, че програмите във ВУ се осъвременяват. Но когато живеем в агресивна технологична среда, когато социалните мрежи подхранват фалшивите новини, когато човечеството и ценностите му се променят с бърза скорост, не може да се разчита на теорията от университета.Трудната автономияна висшите училища НЕ предвижда БАКАЛАВЪРСКИТЕ програми БЕЗ „Методика на обучението по...“. Някои ще кажат, че това е нихилизъм. А истината е, че:А. така преподавателите си пазят хлябаБ. университетът дава фундаментално образованиеВ. академичният дух е на повече от 100 г., как така ще го променямеГ. А, Б и В като цялоИзберете си верен отговор. Да, като всеки тест и тук има две обвинения. Едното е, че се опростява съответната материя. Другото е, че се усложнява. И двете обвинения са верни.Интелектуалният снобизъму нас води до АКАДЕМИЧНИ по сложност УЧИЛИЩНИ УЧЕБНИ ПРОГРАМИ, терминологично наситени и затова ТРУДНИ за четене учебници, претенциозни учители, заради които родителите попадат в ИСТЕРИЯТА „седмокласник имам вкъщи“ и т. н. Напр., да се пошегувам ли дали думите, написани с главни букви, правят номинативна верига?!Обществото ни се лута в образователните крайности: елитарност – занаятчийство, качество – бележкарство, самостоятелен живот – патриархална покровителство, „всичко го има в нета“ – „ без учителя не може“.ОИСР е най-богатата световна организация! България е направила необходимото, за да станем част от нея. PISA е нейна марка и оценява подготовката на 16-годишния човек да се чувства готов за живота! Това не е клише. Не е клише животът в конкуренция в демократично общество с пазарна икономика. Не е клише, че училището трябва да подготвя хора със самочувствие, които смислено да се борят за щастието си и в страната, и по света. Проектът те пита как ще разбереш дали са полезни бананите, набрани зелени в страната Х преди 4 месеца и обработени с еди какъв си химикал, например. PISA е специален интелектуален продукт, разсекретени са само малко на брой задачи и в трите нейни направления. Изисква се много сериозно отношение на учители, експерти и преподаватели, когато се създават изпитни формати по образеца на този международен проект!Крайно време е да се поучим от няколко държави, които са променили учебните програми след недобрите си резултати и в рамките на 6 !!! години са стабилизирали и подобрили резултатите. Крайно време е да постигнем обществено съгласие за средното и висше образование без сложни и дълги стратегии! Първите стъпки са направени!", "date": "2019.12.13", "title": "Всяка PISA за три дни/години"}
{"url": "https://offnews.bg/tenis/serina-uiliams-iskam-da-sam-naravno-s-mazhete-717525.html", "text": "Бившата световна номер 1 в женския тенис Серина Уилямс призова всички турнири да изравнят парите за жените с тези на мъжете.Към момента това е налице единствено надпреварите от Големия шлем и както и на Индиън Уелс. Американката отговори и на критиците си.\"\", каза Уилямс пред \"TennisWorldUSA\".", "date": "2019.12.13", "title": "Серина Уилямс: Искам да съм наравно с мъжете"}
{"url": "https://offnews.bg/gimnastika/blagotvoritelniat-kalendar-na-fibank-s-gratciite-ni-vdahnoviava-da-pra-717511.html", "text": "По традиция в началото на декември Fibank (Първа инвестиционна банка) представи своя благотворителен календар за идващата 2020-та година.Събитието се състоя в литературен клуб „Перото“, където Fibank, Българската федерация по художествена гимнастика (БФХГ) и ентусиастите от приюта за бездомни животни Animal Rescue Sofia представиха каузата, която подкрепя новият календар на банката.Изящни портрети на младите грации от ансамбъла по художествена гимнастика – девойки и жени, прегърнали изоставени животни, подслонени в приюта Animal Rescue Sofia, греят на всеки един от дванайсетте месеца.Майсторските потрети на фотографа Петър Пешев напомнят картините на старите майстори. В очите на изоставените животни грее топлина и обич – онази, която заслужават да получат в своя нов дом и при своя нов приятел, който ще се грижи с цялата си любов за своя избраник.„Горди сме, че красотата и добротата са част от нашето послание в този благотворителен календар, защото тези момичета са героите на нашето време, които блестят като истински диаманти със своята прекрасна човешка същност!“, сподели Илиана Раева, Президент на БФХГ, и добави: „Обръщам се с благодарност към нашите партньори от Fibank, които за поредна година помагат на българската художествена гимнастика да върви към своята олимпийска мечта!“Надя Станчева, управител в Animal Rescue Sofia, благодари за подкрепата с думите: „Аз вярвам в чудесата и виждам добротата, защото те са навсякъде около мен. Всяка усмивка, всяка размахана опашка, всеки спасен живот – това са чудесата в моя свят.А те са възможни единствено заради добротата на хората. Вярвам, че всеки път е по-лек, когато вървиш по него с приятел. От името на четириногите обитатели на приют „Фермата“ благодаря на Fibank, задето станаха нашият приятел по пътя!“Всеки, който желае да се включи и да подкрепи благородната инициатива, може да придобие календара срещу сумата от 10 лв. във всеки клон или офис на Fibank, до изчерпване на количествата. В края на кампанията банката ще удвои събраните средства.Fibank по традиция подкрепя различни благородни каузи през годините, посветени на българския спорт, изкуството и редица социално-значими проекти.", "date": "2019.12.13", "title": "Благотворителният календар на Fibank с грациите ни вдъхновява да правим добро"}
{"url": "https://offnews.bg/futbol/bfs-reshi-da-vavedi-var-parvo-na-vasil-levski-i-v-razgrad-717527.html", "text": "Българският футболен съюз (БФС) започва ускорена работа за въвеждане на технологията за видеоповторенията (VAR) в първенството. Това се реши на последното редовно заседание на Изпълнителния комитет на БФС за календарната 2019-а година.На него членовете на ИК приеха също предложенията за дневен ред на насрочения за 7 юни 2020-а Конгрес на съюза, както и предложенията за комисии за подготовката на Конгреса, в т.ч. Комисия за промени в Устава на БФС.Прието бе и предложението за бюджет на Българския футболен съюз за 2020-а година според гласувания на общото събрание от 2018-а програмен бюджет.Членовете на Изпълнителния комитет гласуваха и промените в състава на Съдийската комисия към БФС, предложени от председателя й Костадин Стоичков.В новия състав е включена и позицията \"Ръководител на проекта VAR\", която ще се изпълнява от Петър Петров. Той ще има задача да представи на специално сформираната Комисия за въвеждане на видео асистент арбитрите различните варианти за вкарване на нововъведението в употреба. Членове на комисията за собственикът на Лудогорец Кирил Домусчиев, който иска ВАР, президентът на Славия Венцислав Стефанов, обявил се вчера против, и вицепрезидентът на БФС Атанас Фурнаджиев. По предложение на първия вицепрезидент и ръководител направление ДЮФ Емил Костадинов и на техническия директор на БФС проф. Лъчезар Димитров за селекционер на националните юношески отбори до 17 години бе назначен Йордан Петков.Системата ВАР ще бъде инсталирана първо на националния стадион \"Васил Левски\" и на \"Лудогорец Арена\", за да може да бъде използвана в плейофа за Евро 2020 срещу Унгария на 26 март, както и в 1/16-финалите за Лига Европа, в който Лудогорец ще домакинства в Разград на 20 или 27 февруари догодина.\"На предишния Изпълком тази точка е обсъждана. Бяха поканени хора от съдийската комисия да ни кажат къде сме ние. Това е трябвало да бъде направено отдавана\", коментира членът на Изпълкома Кирил Домусчиев на пресконференцията след заседанието.\"Притесненията са, че националният отбор на България трябва да играе на стадион с инсталиран ВАР. Това не е да дойде едно микробусче. Хората от УЕФА мислеха дори вариант да не играем домакинския си мач в Унгария. Колкото по-бързо го вкараме, толкова по-добре. Това ще даде не само справедливост. Догодина няма да можем да играем в групите на Лига Европа без ВАР.Трябва съдиите да имат постоянна практика с ВАР в родното първенство. За съжаление, сме закъснели. Сега трябва с г-н Фурнаджиев и колегите да видим откъде ще дойде финансирането. Трябва да се предвидят средства за въвеждането на ВАР, защото много клубове няма да могат да си го позволят\".Атанас Фурнаджиев заяви, че първата стъпка по пътя към ВАР е лицензирането на Националния стадион за предстоящия бараж с Унгария за класиране на Евро 2020.\"Преди ви казах, че до две години ще въведем ВАР, като някои от вас приеха това с насмешка. Първата стъпка е да лицензираме Националния стадион за баража за Европейско първенство. Нямаме още конкретика в цифри, възложили сме комисия, която да събере оферти и прогнозен бюджет – аз, г-н Домусчиев и г-н Стефанов ще сме отговорници за проекта“, обясни той.Любопитното е, че един от най-големите скептици беше членът на Изпълкома Емил Костадинов, който каза, че докато въведем ВАР у нас другаде вече ще са го отменили.", "date": "2019.12.13", "title": "БФС реши да въведи ВАР първо на \"Васил Левски\" и в Разград"}
{"url": "https://offnews.bg/futbol/ludogoretc-se-klasira-za-eliminatciite-v-liga-evropa-vizhte-vsichki-f-717479.html", "text": "Лудогорец се добра 1/16-финалите на Лига Европа, след като завърши 1:1 с Ференцварош в двубой от Група H на турнира, игран на Стадион \"Лудогорец Арена\".Футболистите на треньора Станислав Генчев стояха малко по-добре на терена почти през цялото време, а Джоди Лукоки (24') се разписа през първото полувреме. В добавеното време на срещата обаче гостите вдигнаха оборотите и стигнаха до равенство с гол на Николай Сигневич (90+5').Така Лудогорец завърши на второ място в групата си успя да се класира за 1/16-финалите на втория по сила турнир в Европа и очаква съперника си в елиминациите. Жребият за следващата фаза на надпреварата ще бъде в понеделник (16 декември) в Нион.Севиля, АПОЕЛ, Малмьо, Копенхаген, Хетафе, Базел, ЛАСК, Спортинг Лисабон, Селтик, Клуж, Арсенал, Айнтрахт Франкфурт, Порто, Рейнджърс, Еспаньол, Лудогорец, Гент, Волфсбург, Истанбул Башакшехир, Рома, Спортинг Брага, Уулвърхямптън, Манчестър Юнайтед и АЗ АлкмаарОтборите, които завършиха на трето място в групите си от Шампионска лига също се включват в елиминационната фаза Лига Европа. Ето кои са те:Брюж, Олимпакос, Шахтьор Донецк, Байер Леверкузен, РБ Залцбург, Интер, Бенфика и Аякс.", "date": "2019.12.13", "title": "Лудогорец се класира за елиминациите в Лига Европа, вижте всички финалисти"}
{"url": "https://offnews.bg/obshtestvo/sv-luchia-nosi-svetlina-zakrilia-horata-s-bolni-ochi-717443.html", "text": "Източноправославната и Католическата църкви честват днес деня на Света Лучия (Лукия). Името означава \"светлина\". Света Лучия е родена около 283 г. в Сиракува (Сицилия) по времето на император Диоклетиян. Тя произхожда от богато римско семейство, но още като дете остава без баща. Още като девойка приема християнската вяра и дава таен обет за безбрачие. Щом навършва пълнолетие майка й Евтихия я сгодява за богат младеж, но момичето не приема този брак. Оскърбен, годеникът й си отмъщава като докладва на властите, че Лучия е християнка. Присъдата над нея е да бъде затворена в публичен дом и принудена да проституира. Тогава тя, за да се спаси от греха, си избожда очите. Заради това е обезглавена през 304 г.Християните от Сиракуза погребват тялото й в катакомбите, на мястото на нейното мъченичество, и по-късно издигат там храм.През 1861 г. църквата е разрушена, за да се построи железопътната гара на Венеция, която също носи нейното име. Мощите на светицата са пренесени в съседната църква „San Geremia“, където са и до днес. През 1955 г. тогавашния епископ на Венеция Анджело Ронкали, по-късно папа Йоан XXIII, покрива мумифицираното лице на светицата със сребърна маска.Света Лучия е покровителка на зрението и на хората, страдащи от очни болести. Тя е патрон на острова Света Лучия, както и на родния й град Сиракуза.В северноевропейските страни - Дания, Швеция, Норвегия и Финландия, 13 декември се чества и като празник на светлината.", "date": "2019.12.13", "title": "Св. Лучия носи светлина, закриля хората с болни очи"}
{"url": "https://offnews.bg/futbol/izpalkomat-izbira-nov-sadijski-shef-717487.html", "text": "Изпълнителният комитет на Българския футболен съюз ще проведе последното си заседание за календарната 2019-а днес, 13 декември, петък, от 12:00 часа в Национална футболна база \"Бояна\".Очаква се на него да бъдат направени сериозни промени в Съдийската комисия, която в момента е оглавявана от Костадин Стоичков, който зае временно длъжността след рокадите и оставките в БФС.На 17 декември 2019 г. в 11:00 ч. в амфитеатралната зала в Национална футболна база \"Бояна\" пък ще се проведе заключителната среща по проекта LIAISE (Liaison-based Integrated Approach to Improving Supporter Engagement – Интегриран подход за подобряване на ангажираността на привържениците), финансиран от Европейската Комисия и УЕФА.Срещата ще започне с кратка презентация на г-н Лукас Анастасиадис, представител на ръководството на проекта, и на г-н Димитър Христов, експерт „Връзки с привърженици” и мениджър на проекта за България. След презентациите е предвидена пресконференция, по време на която представителите на медиите ще могат да получат допълнителна информация за важното начинание.БФС ще бъде представен от първия вицепрезидент Емил Костадинов и от изпълнителния директор Борислав Попов.Поканени се служителите за връзка с привърженици, с които е работено по проекта, а именно - на ПФК „Берое”, ПФК „Дунав”, ФК „Етър” и ПФК „Славия 1913”. Очаква се присъствие и на представители на сектор Национален Център по Сигурност на Спортни Мероприятия – Главна дирекция „Национална полиция\" - МВР.", "date": "2019.12.13", "title": "Изпълкомът избира нов съдийски шеф"}
{"url": "https://offnews.bg/obshtestvo/na-hranilka-provaleni-kmetove-na-gerb-vlizat-v-bordove-na-obshtinski-717522.html", "text": "Практиката провалени политици от властта да получават длъжности на хранилка в Столична община продължава.  Бившите вече кметове на район \"Изгрев\" Цветомир Жеков и на \"Студентски\" Димитър Дилчев са предложени за членове на Съвета на директорите съответно на \"Чистота Искър\" и на Център за градска мобилност. Това става ясно от доклад на съветниците Николай Стойнев и Георги Георгиев, който е залегнал в дневния ред на предстоящия СОС. Той още не е публично достъпен. За устройването на наши хора съобщи \"Спаси София\". , пишат от Спаси София във фейсбук. Цветомир Жеков загуби местните избори в \"Изгрев\", след като за малко не отпадна още на първи тур, с 39,76 срещу 51,31% в полза на новия кмет на района от БСП Делян Георгиев. Дилчев получи 40,24 и бе победен от Петко Горанов от ДБ с 50,77%. От доклада не става ясно защо точно двамата трябва да попълнят местата в бордовете на двете дружества, които в момента са в непълен състав. ", "date": "2019.12.13", "title": "На хранилка: Провалени кметове на ГЕРБ влизат в бордове на общински дружества"}
{"url": "https://offnews.bg/sviat/dzhonsan-uspia-konservatorite-pecheliat-ubeditelno-izborite-717482.html", "text": "Във Великобритания след преброяване на гласовете в около две трети от избирателните райони се очертава солидна победа за Консервативната партия на Борис Джонсън в извънредните общи избори.Около 6.30 сутринта консерваторите печелят 285 места, а лейбъристите 184. Прогнозата на Би Би Си е торите да влязат в 650-местната Камара на общините с мнозинство от 76 места.Преброяването на гласовете показва, че в общи линии се запазва прогнозният резултат, направен веднага след приключването на изборите в полунощ българско време, съобщава БНР.Консерваторите, според него, трябва да получат мнозинство от 86 места. Самият премиер Борис Джонсън, който бе преизбран в своя избирателен район, заяви, че „изглежда на неговото консервативно правителство на единната нация е даден мощен нов мандат да доведе Брекзит до край“. Успехът на торите се дължи на победите в някои „крепости“ на лейбъристите, в които те не са губили повече от 70 години. Лидерът на лейбъристите Джереми Корбин заяви, че „това е много разочароваща нощ за Лейбъристката партия и че той няма да я води на следващите избори“.Много силно се представя също Шотландската национална партия, която се очаква да спечели над 50 места. Дори лидерът на либералдемократите Джо Суинсън, който в някакъв етап на кампанията твърдеше, че е следващият премиер на страната, загуби мястото си за сметка на кандидата на шотландските националисти в нейния район.Лидерът на шотландските националисти Никола Стърджън заяви, че Борис Джонсън е получил мандат да изведе Англия от ЕС, но трябва да приеме, че тя разполага с мандат да даде на Шотландия избор за алтернативно бъдеще.След оповестяването на първите прогнозни резултати курсът на лирата скочи с над 2 процента и достигна 1,347 долара. Тя поскъпна с 1,4 процента и спрямо еврото до 1,205 евро за лира.Европейските лидери приветстваха факта, че победата на британските консерватори на изборите дава яснота за излизането на Обединеното кралство от ЕС. Според шведския премиер Стефан Льовен резултатът от гласуването означава, че сега ще се премине към раздялата. Има 11 месеца, за да се договори сделка, каза Льовен.", "date": "2019.12.13", "title": "Джонсън успя, консерваторите печелят убедително изборите"}
{"url": "https://offnews.bg/zdrave/niama-da-se-promeniat-usloviata-za-izpisvane-na-lekarstva-za-hronichno-717523.html", "text": "Няма да се променят условията за изписване на лекарства за хронично болните пациенти, това потвърдиха и след заседание на Надзорния съвет на Здравната каса. Председателят на НС зам.-министър Жени Начева заяви, че е направена отстъпка и текстовете, които предизвикаха недоволство сред лекарите, ще бъдат коригирани, съобщи БНР.Промяната в проекта на НРД беше предизвикана от несъгласието на общопрактикуващите лекари с предложението на Касата да бъде намален броят на лекарствата, които те могат да изписват за домашно лечение на хронично болни, както и да има промени в срока, за който ще имат право да издават рецепта за тези медикаменти.По-рано днес против текстовете в чл. 49 се обявиха и от БЛС и заявиха, че ще настояват този член в Рамковия договор да не бъде променян.Запазва се също обещаното увеличение на средствата в извънболничната медицинска помощ с 12 млн. лева повече за догодина и се предвижда увеличаване на клиничните пътеки в педиатрията, както беше заявено по-рано от Касата.В Националния рамков договор се залага и текст, според който процент от общите приходи на лечебните заведения ще бъдат насочвани за заплати на медицинския персонал.В основните текстове се предвижда намаляване на обемите за дейност в болниците, за да се ограничат свръххоспитализациите.Окончателният вариант на НРД ще бъде ясен на 23 декември.", "date": "2019.12.13", "title": "Няма да се променят условията за изписване на лекарства за хронично болните пациенти, увериха от НЗОК"}
{"url": "https://offnews.bg/futbol/tcska-zadarzha-gustavo-busato-s-nov-dogovor-717484.html", "text": "ЦСКА ще удължи договора на вратаря Густаво Бусато през зимата. Контрактът на бразилеца изтича в края на този сезон. Клубът обаче е приготвил предложение за него с подобрени условия. Договорът на Бусато ще е за поне още две години - до лятото на 2022 г., информира \"Тема Спорт\".Густаво се наложи като титуляр в последните 3 месеца. Той измести Витаутас Черниаускас след вечното дерби (2:2) и оттогава не е пропуснал нито една среща - от 14 септември насам е бил под рамката 13 поредни пъти, включително в двубоите за Купата на България с Локомотив (Горна Оряховица) и Арда (Кърджали).На този етап бразилецът напълно оправдава доверието, като направи редица важни намеси. Прави впечатление още, че е по-добър в най-слабия елемент на Черниаускас - играта с крака.Очакванията към Бусато в началото бяха много ниски, тъй като дойде със статута на резерва в четвъртодивизионен бразилски клуб. Постепенно обаче 29-годишният страж заслужи своя шанс и не го изпусна.Вратарят ще остане в България през зимната пауза, тъй като неговата съпруга Даниела роди съвсем наскоро. По тази причина семейството е решило да изкара празниците у нас. А това ще е удобен момент за Бусато да подпише и новия договор. Той на практика се очертава да е единственият учжденец, който няма да пътува към родината си. Част от иностранците имат резервирани полети в същата вечер след последния мач за годината с Дунав в събота.Договорите на още двама състезатели изтичат през лятото - Жеферсон и Рубен Пинто. Очаква се и двамата да преподпишат. Ако остане и перз следващия сезон, Пинто ще стане чужденецът с най-много шампионатни участия за \"армейците\". В момента португалският халф има 97, а рекордьорът Маркиньос е със 114.", "date": "2019.12.13", "title": "ЦСКА задържа Густаво Бусато с нов договор"}
{"url": "https://offnews.bg/sviat/nameriha-6-tela-na-zhertvi-na-vulkana-na-ostrov-uajt-717485.html", "text": "Шест тела бяха намерени на новозеландския остров, където по-рано през седмицата имаше вулканично изригване, съобщи \"Ройтерс\".Екип от военни извърши рискована мисия на вулканичния остров Уайт, който според експерти има 50-60 процента шанс да избухне отново в близките часове.Шест от осемте тела на острова бяха успешно взети, качени на плавателен съд и откарани към материка, където чакаха опечалените им близки. Военните знаеха местоположението им, преди да кацнат с хеликоптер на острова. Не е известно обаче къде са останалите две тела.\"Това бе невероятно трудна операция, но бе приоритет. Просто искаме да ги върнем у дома при техните близки\", каза в ефира на общественото радио министър-председателката Джасинда Ардърн.", "date": "2019.12.13", "title": "Намериха 6 тела на жертви на вулкана на остров Уайт"}
{"url": "https://offnews.bg/obshtestvo/nso-shofiorat-ni-e-mnogo-opiten-bil-e-sam-i-e-okazal-parva-pomosht-717502.html", "text": "Служителят на Националната служба за охрана (НСО) е бил сам в колата по време на инцидента, при който бе блъснато 14-годишно дете.От службата изрично подчертаха, че шофьорът им бил изключително дисциплиниран и опитен.14-годишното момче, което бе блъснато, е с тежка лицево-челюстна травма, счупени зъби и нос, има гръдна травма, счупена ръка и множество други травми. Към този час животът му е извън опасност.Още веднъж поднасяме извиненията на службата. В постоянен контакт сме с болница \"Света Анна\" и се надяваме детето бързо да се възстанови, казаха още от НСО.От службата отказаха да коментират кого е возил автомобилът им преди да стане катастрофата, тъй като това били обстоятелства, които не касаят самия инцидент.Разследването се води от прокурор от Военно-окръжна прокуратура, тъй като водачът на лекия автомобил е служител на НСО с чин младши сержант.Инцидентът е станал около 19:50 ч на столичния бул. \"Драган\" Цанков\", до ул. \"Лъчезар Станчев\". По информация на Нова тв детето е пресичало неправилно, когато го блъска автомобилът, движещ се с около 40 км/ч.", "date": "2019.12.13", "title": "НСО: Шофьорът ни е много опитен, бил е сам и е оказал първа помощ"}
{"url": "https://offnews.bg/obshtestvo/dnes-shte-e-oblachno-shte-ima-i-prevaliavania-717481.html", "text": "Днес ще преобладава облачно време, а на места в равнините и низините ще е и мъгливо. Очакват слаби превалявания от дъжд, показва прогнозана на НИМХ.В следобедните часове облачността на места ще се разкъса и намалее.Вятърът ще е слаб от изток-югоизток, минималните температури днес ще са между 3 и 7 градуса, а максималните ще са в интервала между 7 и 13 градуса.Значителна облачност ще има над планините, но следобед ще има и слънчеви часове. По високите части се очакват превалявания от сняг. Вятърът ще е умерен до силен от юг-югозапад. Максималните температури на височина 1200 метра ще са около 3 градуса, на 2000 метра ще са около -1 градус.Над Черноморието облачността ще е значителна. Вятърът ще слаб до умерен от юг-югозапад. Максималните температури ще са между 11 и 14 градуса, температурата на морската вода е около 12 градуса, а вълнението на морето е 3.", "date": "2019.12.13", "title": "Днес ще е облачно, ще има и превалявания"}
{"url": "https://offnews.bg/zdrave/maltijskiat-orden-s-darenie-za-rehabilitatciata-na-detca-s-tcerebralna-717521.html", "text": "Високотехнологичен апарат за рехабилитация на деца с ДЦП във виртуална среда, беше дарен от посолството на Суверенния Малтийския орден у нас, съобщават от пресслужбата на президенството.Оборудването е инсталирано в Специализираната болница за рехабилитация на деца с церебрална парализа „Света София“. Техниката беше открита в рамките на държавното посещение на Великия магистър фра Джакомо Дала Торе дел Темпио ди Сангуинето, който е у нас по покана на президента Румен Радев.\"Повече от 1000 години Суверенният Малтийски орден се грижи за подпомагане на деца в нужда и това е сърцевината на мисията ни още от основаването му\", заяви Великият магистър. Той посочи, че целта на Суверенния Малтийски орден е да „лекува болестта и да облекчава болката на страдащите“ във всички 120 държави, с които поддържа отношения. С първия за България такъв уред детето може да участва активно в процеса на рехабилитация под формата на игра, която го мотивира да развива двигателните и менталните си способности, обясни доц. Иван Чавдаров, управител на болница \"Св. София\".В лечебното заведение вече функционират високотехнологични апарати за рехабилитация, които са дарени от благотворителната инициатива „Българската Коледа“, която се провежда под патронажа на президента. Досега кампанията е осигурила апаратура за робот-асистирана рехабилитация, за проследяване и анализиране на движенията, както и робот за обучение в реално ходене по различни повърхности.С подпомагане от „Българската Коледа“ и заедно с ръководството на болница „Св. София“ ще бъде създадена високотехнологична зала, в която новото оборудване за рехабилитация да функционира пълноценно. В рамките на визитата на Великия магистър у нас Суверенният Малтийски орден ще дари и ехограф в столичната болница за лечение по белодробни болести, както и линейка за болницата в Дупница.Държавното посещение отбелязва 25 години от установяване на дипломатически отношения между България и Суверенния Малтийски орден. Един от най-древните християнски ордени осъществява благотворителна, социална и хуманитарна дейност по цял свят, а у нас е организирал над 350 различни инициативи в над 107 населени места от 2005 година досега.", "date": "2019.12.13", "title": "Малтийският орден с дарение за рехабилитацията на деца с церебрална парализа"}
{"url": "https://offnews.bg/futbol/manchestar-iunajted-i-inter-sa-sred-variantite-za-sapernik-na-ludogore-717483.html", "text": "Лудогорец ще бъде непоставен при жребия за 1/16-ина финалите в Лига Европа в понеделник в Нион от 14 часа.Много тежки съперници са варианти за съперник на разградчани, като сред тях личат имената английските грандове Манчестър Юнайтед и Арсенал, испанският Севиля, холандският Аякс и италианският Интер.Твърде сериозни опоненти биха имали лудогорци и в лицето на португалските Бенфика и Порто и амбициозния австрийски РБ Залцбург.По-приемливи варианти изглеждат останалите поставени: ЛАСК, Малмьо, Базел, Истанбул Башакшехир, Селтик, Гент и Брага.Лудогорец не може да се падне от поставените само срещу Еспаньол, с който бе в една група.\"Радостно е, че успяхме да излезем от тази сериозна група. Виждаме колко е трудно изобщо български отбор да се класира в групите, камо ли да излезе от тях. Всички искаме следващият противник да бъде голямо име, голям отбор, за да напълним стадиона и да изиграем един престижен мач”, каза защитникът на Лудогорец Георги Терзиев.", "date": "2019.12.13", "title": "Манчестър Юнайтед и Интер са сред вариантите за съперник на Лудогорец"}
{"url": "https://offnews.bg/kultura/preporachvame-vi-istoria-za-kralia-i-dazhda-premiera-i-izlozhba-717494.html", "text": "Издателство „Точица” Ви кани на премиерата на книгата „История за краля и дъжда” от Кирил Златков и Зорница Христова и изложба на цикъл картини на Кирил Златков в Галерия КО-ОП, 13.12.2019 г., от 19 ч.Виктор Франкл казва, че дори в най-тъмните времена човек винаги има избор. Изборът какъв да бъде самият той. И точно в това решение се крие свободата, в това решение се крие смисълът.„История за краля и дъжда” е книга за трудни времена. Те не са конкретизирани, защото всеки преживява различно надвисналата над него криза. В книгата се говори просто за потоп – архетипният символ на отчаянието, залегнал в почти всяка световна религия. Какво ще видите в него е въпрос на личен прочит.„История за краля и дъжда” не предлага лесно спасение. И все пак в нея безнадеждността не е безизходица. Тя разказва немногословно какво значи пред лицето на бурята да не забравяш кой си – и какви са твоите ориентири.За този разказ художникът Кирил Златков възражда една стара техника, grisaille – маслена живопис в отсенки на сивото. Използвана е от художници като Рембранд, ван Ейк и Брьогел, обикновено като подготовка за други платна. Самостоятелно се използва рядко, но все пак можем да посочим един паметен пример в «Герника» на Пабло Пикасо. Кирил Златков търси в нея напълно нов визуален език, който по своему се доближава и до езика на големия художник в киното Андрей Тарковски. Работата по книгата е предшествана от цикъл картини, по който Кирил Златков работи от години.Част от тези картини ще могат да бъдат видени в галерия КО-ОП от 13-и до 15-и декември. Премиерата на книгата ще бъде на 13-и декември от 19 ч.Това е втората съвместна книга на Кирил Златков и Зорница Христова. Първата, «Когато искам да мълча», беше отличена с националната награда «Христо Г. Данов» и е издадена на руски език от изд. «Попури».", "date": "2019.12.13", "title": "Препоръчваме ви: История за краля и дъжда - премиера и изложба"}
{"url": "https://offnews.bg/sviat/boris-dzhonsan-se-varna-v-premierskata-rezidentcia-sled-sreshtata-s-kr-717532.html", "text": "Британският министър-председател Борис Джонсън се върна в премиерската резиденция на \"Даунинг стрийт\" 10, след като се срещна с кралица Елизабет Втора в Бъкингамския дворец, предаде АП, цитирана от БТА. Срещата с кралицата е част от конституционен ритуал, чрез който монархът възлага на победителя в парламентарни избори да състави правителство. Консервативната партия на Джонсън спечели убедително вчерашните избори и си осигури най-голямото мнозинство в Камарата на общините след третата поредна победа на Маргарет Тачър през 1987 г. При преброени бюлетини от всички избирателни райони освен един, торите на Джонсън печелят 364 от 650-те места в камарата, отбелязва АП.Избирателната активност е била 67,23 процента, а общият брой на гласувалите е 31 897 000 души, според в. \"Дейли телеграф\", цитиран от ТАСС. В избирателния район Източен Дънбартъншър, където лидерката на либералдемократите Джо Суинсън загуби срещу кандидатката на Шотландската национална партия Ейми Калахан, избирателната активност е била 80,38 на сто.Единственият избирателен район, от който още няма резултати, е Сейнт Айвс. Причината е, че заради морска буря врайона на островите Сили не е могъл да отплава катерът, който трябва да събере бюлетините от всички населени места на архипелага, където живеят общо 2000 души. ", "date": "2019.12.13", "title": "Борис Джонсън се върна в премиерската резиденция след срещата с кралицата"}
{"url": "https://offnews.bg/sviat/iskaneto-za-impijchmant-na-tramp-prodalzhava-kam-senata-717551.html", "text": "Юридическата комисия на контролираната от демократите Камара на представителите на САЩ одобри обвиненията срещу президента републиканец Доналд Тръмп в злоупотреба с власт и възпрепятстване на разследването на Конгреса.Така той ще стане третият в историята американски президент, предложен за отстраняване от длъжност, съобщи Ройтерс. Очаква се другата седмица пълният състав на Камарата, където демократите имат мнозинство, да одобри двете обвинения, с което ще приключи процесът за импийчмънт и следва изпращането му в Сената.  В горната камара на Конгреса обаче мнозинство имат републиканците и е малко вероятно Сенатът да реши, че Тръмп е виновен и той да бъде отстранен от длъжност. ", "date": "2019.12.13", "title": "Искането за импийчмънт на Тръмп продължава към Сената"}
{"url": "https://offnews.bg/112/dete-zagina-pometeno-na-svetofar-v-sofia-oshte-edno-postrada-717553.html", "text": "Дете почина в линейка, след като бе пометено от автомобил в София. Пострадало е още едно момиче, но няма опасност за живота му. Двете момиче на около 14 години са блъснати към 19.40 часа на бул. Никола Вапцаров“ в платното в посока към „Цариградско шосе“, уточни МВР.  По първоначални данни момичетата са пресичали булеварда в участък, обозначен със светофарна уредба. Пострадалите момичета незабавно са откарани за оказване на медицинска помощ, но на път към болницата едното дете е починало.Автомобилът и шофьорът са на място. Движението временно е спряно.На мястото на инцидента са патрули на Пътна полиция. ", "date": "2019.12.13", "title": "Дете загина, пометено на светофар в София, още едно пострада"}
{"url": "https://offnews.bg/sviat/italia-legalizira-lekia-kanabis-ot-nova-godina-717531.html", "text": "Производството и продажбата на канабис, който не съдържа повече от 0,5 на сто тетрахидроканабинол - ТНС, ще бъде легално в Италия от Нова година. Това реши италианският парламент с поправка в проектобюджета за 2020 г. С нея се легализира производството и продажбата на лек канабис след месеци на неяснота по този въпрос за селскостопанските производители и търговците на този продукт, съобщиха АФП и БТА. Този канабис ще се продава в магазините за цигари и в специализирани търговски обекти. Миналата година бившият министър на вътрешните работи Матео Салвини заяви, че ще затвори магазини, които продават лек канабис. Касационният съд отсъди в негова полза и обяви, че продажбата и самият лек канабис са незаконни. Право на всеки съдия, който се изправи пред конкретни казуси, е да проверява \"наркотичния ефект\" на субстанцията, открита в инкриминираната личност, припомни съдът.  коментира АФП. ", "date": "2019.12.13", "title": "Италия легализира лекия канабис от Нова година"}
{"url": "https://offnews.bg/obshtestvo/samo-2-ot-27-marki-shokolad-na-balgarskia-pazar-naistina-sa-shokolad-717554.html", "text": "В българската търговска мрежа масово не се продава шоколад, отговарящ на критериите на ЕС, а млечен, отличаващ се с понижено съдържание на какао. Продаваните у нас шоколади се състоят основно от захар, показват тестове на \"Активни потребители\" на 27 марки шоколад, продавани на българския пазар, резултатите от които бяха публикувани днес. При нито една от изследваните марки шоколадът не е произведен по оригинална технология, от шоколадов ликьор. Другите основни изводи са, че:- масово шоколадите съдържат твърде голямо количество добавена захар - 50% и повече, което създава здравен риск за потребителите;- в повече от половината (17 от 27) от предлаганите продукти се влагат нетипични компоненти като палмова мазнина и технологичната добавка Е476;- при повечето търговски марки информацията на етикетите е поднесена нечетливо за потребителите;В България досега не е известно да са извършвани лабораторни тестове за качество и безопасност на шоколадите въпреки предупрежденията за наличие на такива. На национално и европейско ниво няма метод за проверка на основния критерий за качество на шоколада – съдържанието на обща какаова маса.РезултатитеСамо 2 от 27-те тествани марки отговарят на определението на ЕС за шоколад, в който трябва да има 35% и повече какаова маса. Останалите 25 съдържат между 25 и 35%, с което покриват изискванията за млечен шоколад. Всички 27 марки  са сглобени от какаова пудра и какаово масло. Нито един не е направен по оригиналната рецепта с шоколадов ликьор.Само при една марка е спомената държавата на произход на суровината.При 17 от тестваните 27 марки е установено влагане на нетипични суровини . При 7 от тях е добавяна растителна, основно палмова, мазнина. Други 7 съдържат технологичната добавка Е476 (полиглицерол полирицинолеат), а една Е 492 (сорбитан тристеарат). В 6 е добавяна лактоза, а при други 4 - лешникова паста, без това да е отбелязано в наименованието на шоколада на лицевата страна на етикета, което представлява риск за алергичните потребители.При нито една марка не е описано количеството на добавяната растителна/палмова мазнина, която трябва да е до 5% (критерий на ЕС).Анализът на етикетите показва изключително високо съдържание на въглехидрати, най-вече захар. При 22 от 27 марки захарта е 50% и повече, а при 4 достига 60%. Само при 5 шоколада захарта е под 50%. На практика продаваните на нашия пазар шоколади се състоят основно от захар. Само при един продукт общата какаова маса е повече от захарта.В изходната суровина за шоколад по националните стандарти и тези на ЕС - шоколадовия ликьор, въглехидратите са около 50%, но само около 2% са захари. Останалите количества са преобладаващо полезни за хората растителни фибри. При обработката на шоколадовия ликьор растителните фибри попадат в какаовата маса/пудра. За съжаление, твърде малко от тях остават реално в готовия индустриален шоколад. Преглед на таблицата показва много малка разлика, често около 1%, между съдържанието на въглехидрати и захари. Това означава, че най-вероятно производителите слагат по-малко какаова пудра в шоколада от това, което декларират в етикетите. За съжаление няма референтен лабораторен метод който да измери точно истинското съдържание на какаова маса/пудра в шоколадите.ЕтикетитеВсички марки шоколади са етикирани съгласно изискванията без груби нарушения. Добрите вести свършват дотук. На фона на професионалния дизайн на опаковките от лицевата страна на продуктите задната е претрупана с нечетлива информация. При по-голяма част от търговските марки задължителната информация за съставките и предупрежденията за наличие на алергени са отпечатани с много дребен и често нечетлив шрифт, а понякога на цветен фон замазваш буквите. Често дизайнерите тъпчат информация на 5 – 10 езика, с което редуцират още повече размера на буквите и объркват потребителите. Очевиден е стремежът да отбият някак си задължителните изисквания, без реално това да може да бъде разчетено от хора с нормално зрение, особено в условията на изкуственото осветление характерно за повечето магазини.Как да наричаме шоколадите в магазинаСъгласно законодателството на ЕС, за да се именува \"шоколад\", продуктът трябва да съдържа минимум 35% обща какаова маса – сумата от какаовото масло и какаовата пудра. При млечните е позволено редуциране на това количество до 20%. От заглавията на тестваните търговски марки обаче често не може да се разбере какъв вид шоколад се каните да си купите – шоколад, млечен шоколад или друг вид.СтандартътИзходната суровина за шоколада са зърната на какаовото дърво. Суровите ядки се подлагат на ферментация от микроорганизми, след това се изсушават, почистват и изпичат. Следва смилане и забъркване до лепкава маса, наречена „шоколадов ликьор“. Оригиналният шоколад се прави именно от този хомогенат, към който се добавят по желание захар и/или мляко на прах. В съвременната индустрия шоколадовият ликьор е суровина, която чрез пресоване се разделя на какаово масло и какаова маса/пудра в съотношение приблизително 1:1. Какаовите маса/пудра и масло са борсови суровини, те удобно се съхраняват, транспортират и търгуват в цял свят.Повечето производители смесват двете суровини в различни съотношения, за да получат добре познатия кафеникав шоколад. При белите шоколади отсъства какаовата маса/пудра, влага се само маслото и затова те са нискокачествен продукт. В млечните шоколади задължително се добавя мляко под формата на течност или по-често дехидрирано, както и млечна мазнина. Другите традиционни съставки са захарта, различните млечни производни, например суроватка, емулгатора соев лецитин и ванилия като ароматизант.Видовете шоколад са много, като могат да бъдат групирани, съгласно използваните суровини и технология по следния начин:- млечен шоколад – добавя се млечен кондензат или мляко/сметана на прах и млечни мазнини;- тъмен шоколад – в САЩ се приема съдържание на обща какаова маса от 70% и не се ограничава добавянето на мляко или захар;- “bitter” или „суров“ или „неподсладен“ - разновидности на шоколада със съдържание на обща какаова маса над 70%, в които не се влага захар. Най-близко до естествения произход е суровия шоколад, който се прави директно от шоколадовия ликьор, без други добавки и се смята за полезен за здравето на потребителите. Разпространени са основно в страните производители на какао;- бял шоколад – разновидност, произвеждана само с какаово масло;Под термина \"обща какаова маса\" (сухо вещество) се разбира сумарното съдържание на какаово масло и какаото (наричано още какаова маса/пудра) изразено в грама за 100 грама шоколад или проценти.Критерии за качество на шоколадаВ ЕС регулацията е Директива 36/2000, която е прехвърлена в България посредством Наредба за изискванията към какаото и шоколадовите продукти от 2002 г. Действащите национални и в ЕС норми, както и някои класически критерии, характеризиращи качество на шоколада, са:Национални изисквания:1. Направен от шоколадов ликьор.2. Известни ли са държавата на произход и сорта на дърветата от които е добито какаото.3. Има ли вложени технологични добавки различни от ванилия и лецитин.Законодателство на ЕС:4. Шоколадът трябва да има минимум 35% обща какаова маса.5. Съдържанието на обща какаова маса в млечния шоколад трябва да е не по-малко от 25% или до 20% за някои видове.6. Количеството на допълнително вложените растителни мазнини, включително палмовата, да е до 5%.В законодателството на ЕС няма критерии за тъмен, суров или неподсладен шоколад и затова продуктите, брандирани в България с такива определения, не подлежат на регулация на качеството.Проблеми с безопасността на шоколадовите изделия в ЕССъгласно системата на ЕС за опасни храни случаите на открити проблемни шоколадови изделия (плюс какао) от начало на века са около 620. Преобладаващите рискове са наличие на недекларирани алергени (основно различни ядки), присъствие на чужди тела, микотоксини, необявени хранителни или технологични съставки, съдържание на тежки метали и др.В 10 от случаите до България са изпратени предупреждения за наличие в нашата търговска мрежа на неотговарящи на стандартите шоколади. Последната подобна нотификация е от март 2019 г. Не е известно как контролният орган (Българската агенцията по безопасност на храните - БАБХ) е реагирала на уведомленията от ЕС. В България няма информация да са извършвани анализи и проучвания за качеството и безопасността на шоколадовите изделия.Ето какво показват резултатите от тестовете на \"Активни потребители\"Избирайте търговски марки с четливи етикети и обръщайте внимание на компонентите, вложени в продукта, особено ако имате алергии към ядки.Подбирайте шоколад с по-високо съдържание на какаова маса. Здравните ползи се обуславят от какаото.Базовите компоненти на шоколада са какаото, какаовото масло, захарта, соевия лецитин, ванилията и млякото на прах (за млечния). Всичко друго е излишно.В индустриалните шоколади има твърде много захар вместо какао. Избирайте марките с по-малко захар. В класическите рецепти тя е около 35%, а в това, което се продава, обикновено влагат 50–60%.Четете етикета и обръщайте внимание на разликата между съдържанието на въглехидрати и на захар. Колкото по-голяма е тя, толкова повече растителни фибри има в шоколада, а те са полезната съставка.", "date": "2019.12.13", "title": "Само 2 от 27 марки шоколад на българския пазар наистина са шоколад"}
{"url": "https://offnews.bg/protesti/protest-v-asenovgrad-zaradi-neraboteshta-prechistvatelna-stantcia-717529.html", "text": "Жители на Асеновград излязоха на протест пред сградата на общината заради новооткритата през октомври пречиствателна станция. Съоръжението струва 32 милиона лева, но все още не работи, съобщава .Според недоволстващите тези пари са дадени напразно, защото станцията не функционира, а в същото време отпадните води се вливат в река Чая. Демонстрантите настояват за мерки, с които станцията да започне да работи в най-скоро време и да се разбере кой е виновникът. 120 пропуска трябва да се отстранят, за да може пречиствателната станция да заработи. Това е тежък проблем, не само финансов, а и екологичен. 40 човека са се подписали под Акт 15, но съоръжението все още не може да бъде пуснато в експлоатация, категоричен е кметът на Асеновград д-р Христо Грудев. Той уточни, че в момента част от фирмите-изпълнители са на обекта и работят за отстраняване на констатираните пропуски.Груев допълни, че е сезирал МОСВ, както и министър-председателя Бойко Борисов, който е съдействал за решаване на проблема. Петър Бояджиев, бивш заместник-кмет на Асеновград, отхвърли обвиненията за некачествено и предсрочно приключване на проекта. Бояджиев припомни, че проектът е проверяван 12 пъти, отправяни са над 10 искания, които са проверени от Управляващия орган и няма отказ на средства. 28-те милиона, които са само за Пречиствателната станция, са усвоени, машините и съоръженията са налице. Остава въвеждането на биологичното производство, което по договор може да започне от 6 до 10 месеца след откриването на станцията. Това е уникално съоръжение, една от най-добрите станции в страната. Проектът е изпълнен качествено и в срок, подчерта Бояджиев. ", "date": "2019.12.13", "title": "Протест в Асеновград заради неработеща пречиствателна станция"}
{"url": "https://offnews.bg/dw/zashto-borisov-e-tolkova-iznerven-717534.html", "text": "Въпреки че е майстор на бойните изкуства, напоследък премиерът Борисов все по-често изпуска нервите си. В най-острите си реплики по адрес на държавния глава Борисов нарече Радев двуличен човек, изпълнен със злоба и омраза. И заяви, че не го харесвал още докато бил командир на ВВС. Явно отношението му не е еволюирало оттогава.Каква е причината?Но на какво се дължи тази повишена изнервеност на Борисов, която явно маркира нова, още по-критична фаза в и без това проблематичните отношения между президент и премиер?От една страна във вътрешнополитически план пасиансът на Борисов и ГЕРБ се подреди много добре. Въпреки „Апартаментгейт” и останалите шумни скандали, уж опозиционната БСП не съумя да направи нищо съществено срещу управляващите на европейските и местните избори. Вместо това левицата унизително колаборира с ГЕРБ по въпроса за партийните субсидии и избора на шеф на КПКОНПИ. И макар България да си остава най-бедната страна в ЕС, стандартът на живот се покачва - безработицата е ниска, а правителството на няколко пъти увеличи пенсиите и заплатите в бюджетната сфера.На този фон Борисов вероятно иска най-после да си отдъхне. Да се порадва на направеното. И да се подготви спокойно за следващите редовни парламентарни избори през 2021 година. Но вместо това Радев му говори за „паралелна власт” в държавата, критикува съдебната система и иска промени в Конституцията.Раздразнението на премиера има обаче по-дълбоки корени. И те не са в сградата срещу Министерския съвет, а извън България. На обвиненията на държавния глава, който върна на поправителен изпит единствения кандидат за главен прокурор Иван Гешев, за първи път пригласят толкова много и силни гласове от чужбина.Какво става между Борисов и Радев?Венецианската комисия категорично не приема юридическите приумици на правосъдния министър Кирилов. Оттам ясно подчертават, че е нонсенс специалният прокурор, който ще може да разследва главния, да се избира от последния - какъвто е замисълът на кабинета. Освен това от Венецианската комисия посочват, че в името на повече контрол върху главния прокурор, който, според комисията, е по-могъщ от редица монарси, трябва да бъде променен чл. 126, ал. 2 от Конституцията. Съгласно този текст, главният прокурор осъществява методическо ръководство върху всички прокурори.Оттук нататъкЗа дефектите в съдебната система, огромните размери на корупцията и услужливата медийна среда заговориха и от САЩ. На Борисов много му се иска да покаже колко го ценят в Белия дом. Вместо това обаче критики се чуват и от Вашингтон, а на всичко отгоре нападките на президента се оказват в синхрон с тези авторитетни външни гласове. Именно това обяснява сегашното раздразнение на премиера.Борисов и ГЕРБ ще трябва да се съобразят с критиките. Да, това не означава, че „паралелната власт\", за която говори президентът Радев, изведнъж ще изчезне. Или че като с магическа пръчица ще бъдат заличени всички дефекти в съдебната система и в медийната среда. Но поне еднопартийният модел лекичко ще се смекчи. ", "date": "2019.12.13", "title": "Защо Борисов е толкова изнервен?"}
{"url": "https://offnews.bg/112/tezhko-no-stabilno-e-sastoianieto-na-blasnatoto-ot-nso-dete-717486.html", "text": "Тежко, но стабилно е състоянието на 14-годишното момче, което снощи беше ударено от кола (BMW) на НСО на столичния булевард \"Драган Цанков\".\"Детето е с тежка лицево-челюстна трамва, счупени зъби и нос, има гръдна травма, счупена ръка, и множество други травми. Към този час е извън опасност за живота, но ще бъдат наблюдавани гръдната и коремна трамви, които могат да доведат до усложнения. Състоянието му ще бъде консултирано от най-добрите специалисти в областта на детската трамватология. В контакт сме с колегите от \"Пирогов\", съобщи тази сутрин д-р Славчо Близнаков, директор на УМБАЛ \"Св. Анна\", където е настанено момчето.Инцидентът е станал около 19:50 ч на 12 декември.От НСО потвърдиха за него и обявиха, че отговорните ще понесат последствията. Оттам не посочиха кой се е возел в автомобила. Тестът на водача за алкохол и упойващи вещества също е отрицателен, съобщи тази сутрин МВР.В реанимацията на болница \"Св. Анна\" е настанено и 14-годишно момиче, също в тежко състояние и без опасност за живота. То е пострадало при друга катастрофа - докато е пресичало бул. \"Асен Йорданов\" до зала Арена Армеец. Инцидентът е станал около 15 ч в четвъртък. Направените полеви тестове на водача на автомобила, блъснал момичето, са отчели отрицателни проби за алкохол и наркотици. ", "date": "2019.12.13", "title": "Тежко, но стабилно е състоянието на блъснатото от НСО дете"}
{"url": "https://offnews.bg/zimni/vladi-zografski-preodolia-kvalifikatciite-v-klingental-717552.html", "text": "Владимир Зографски преодоля квалификациите от старта за Световната купа по ски скок в Клингентал (Германия). Той завърши на 49-о място.Резултатът на Зографски е 114.0 метра или 90.6 точки, като зад него единственият класирал се е Клеменс Муранка.Първи стана Щефан Крафт от Австрия със 129.5 метра или 123.7 точки.Карл Гайгер (Германия) е втори със 133.0 метра или 123.1 точки, а Пьотър Цила от Полша е 3-и.", "date": "2019.12.13", "title": "Влади Зографски преодоля квалификациите в Клингентал"}
