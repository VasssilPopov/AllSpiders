{"url": "https://offnews.bg/obshtestvo/mitnichari-hvanaha-8-tona-veshtestvo-za-proizvodstvo-na-heroin-718335.html", "text": "Митничари задържаха 8000 литра оцетен анхидрид – прекурсор за производство на хероин. От подобно количество оцетен анхидрид може да се произведе над 3 тона хероин, съобщиха от Агенция \"Митници\".Прекурсорът е открит в товарен автомобил, в района на ГКПП Дунав мост- Видин, навръх Бъдни вечер. По случая е образувано досъдебно производство, което се провежда от разследващ митнически инспектор под надзора на Окръжна прокуратура – Видин.Около 19:10 ч. на 24.12.2019 г. на влизане в страната е задържан камион с влекач и хладилно ремарке. Водачът е заявил, че превозва вода, предоставил карнет, международна товарителница и фактура, в която било описано, че превозва осмозна вода „Huchem Demi“.Митничарите обаче разбрали, че в 8-те ПРЦ куба се съдържа вещество със силна миризма на оцет. Пробата установила, че става дума оцетен анхидрид, представляващ прекурсор за производство на наркотични вещества.С постановление на наблюдаващ прокурор в Окръжна прокуратура – Видин за срок до 72 часа е задържан С.Д., гражданин на Иран, по обвинение за извършено от него престъпление по чл. 242, ал. 3 от Наказателния кодекс.От събраните до момента доказателства може да се направи обосновано предположение, че обвиняемият Д. е извършил престъплението, в което е обвинен. Мъжът няма постоянен адрес в страната. Налице е реална опасност той да се укрие или да извърши друго престъпление.За престъплението по чл. 242, ал. 3 от НК се предвижда наказание от 2 до 10 г. затвор и глоба от петдесет хиляди до сто хиляди лева.Предстои прокуратурата да внесе в съда искане за определяне на мярка за неотклонение „задържане под стража“ спрямо обвиняемия чужд гражданин.", "date": "2019.12.27", "title": "Митничари хванаха 8 тона вещество за производство на хероин"}
{"url": "https://offnews.bg/evropa/korab-zatvori-dvizhenieto-po-bosfora-718340.html", "text": "Товарен кораб се блъсна в брега в Истанбул, което доведо до спиране на корабоплаването през Босфора, съобщиха агенциите. Засега не се съобщава за пострадали.Плаващият под либерийски флаг кораб се е придвижвал към пристанище в най-големия турски град.Засега остава и неясна причината за катастрофата.", "date": "2019.12.27", "title": "Кораб затвори движението по Босфора"}
{"url": "https://offnews.bg/obshtestvo/bojko-borisov-vik-druzhestvata-da-se-obediniat-v-edno-darzhavno-718327.html", "text": "\"Която партия дойде на власт, пита първо за ВиК. Не съм си отговарял досега на този въпрос, но сега си отговарям може би да ги обединим в едно дружество държавно\", каза министър-председателят Бойко Борисов на извънредно заседание на Министерския съвет. Борисов добави, че същите проблеми като тези в Перник има и в други градове като Плевен и Шумен. \"Добрич въобще не го броим, защото там 80% от водата изтича директно, но там има воден цикъл 120 и 130 колко милиона не си спомням\", коментира той.  За Перник Борисов добави, че досега не е имало дори проект, като спомена, че сега евентуално ще се направи такъв.\"Един проект поне две години ще го правят, докато стане\", коментира премиерът. \"От 1950 и 1952 г. са тръбите и са в безобразно състояние. Не искам да търся вина на колко правителства и на колко кметове са били досега включително и на нашите. Пропуснато златно време и сега\", добави Борисов. Борисов каза, че с кмета на Перник са в непрекъсната комуникация, както и, че се съгласува направата на нов магистрален тръбопровод.\"Този нов магистрален водопровод един град, който имаше 30 млн. и ги сведохме до 16 млн. дългове, сами разбирате, че няма откъде да вземе пари да го направи. Трябва ние като правителство да отделиме пари за тая работа\", коментира той. При посещението си вчера в Перник министър-председателят подчерта, че тръбите са толкова изгнили, че в момента, в който влезе налягането на водата, то веднага ги пробива.Борисов е на мнение, че най-бързо, най-ефективно и няма да харчат излишно пари е направата на този нов магистрален водопровод.Според него с това ще се преустановят кражбите или злоупотребите, защото са монтирали датчици за следене на налягането.   Борисов добави, че поне четири екипа от съседни градове ще отидат да помогнат за ремонтите вътре в града.\"Вина във всеки може да се намери в досегашното управление на този град. Вече като виждат, че полицията започва да се занимава с ВиК, масово в страната се уплашиха\", добави Борисов. При разговор на Бойко Борисов с  се установява, че има кран, с който може да се спира водата на целия град, и при пускането му стават 150 аварии на ден. \"Надявам се, за да не стана и аз един от говорителите, без да зная, МВР да изясни всички тези въпроси в следващите дни, и да ги предаде на прокурорите. Така, че да има възмездие за тези, които са взимали заплата и не са си вършили работата. И да е за назидание на всички ВиК-та по страната, разбира се\", подчерта премиерът. Борисов добави, че е разпоредил на Караниколов да стои в Перник, за да помага при разпределянето на минералната вода.Така Борисов обясни отсъствието на икономическия министър Емил Караниколов от заседанието на МС.", "date": "2019.12.27", "title": "Бойко Борисов: ВиК дружествата да се обединят в едно държавно"}
{"url": "https://offnews.bg/futbol/asen-bukarev-stana-trenior-na-bistrishkite-tigri-718342.html", "text": "Витоша официално обяви името на новия си треньор - Асен Букарев. Той заменя Енгибар Енгибаров, който бе начело на отбора през есента.В щаба на Букарев влизат Валентин Захариев и Даниел Пеев.Пеев, който ще влезе в ролята на помощник на бившия футболист на ЦСКА и Левски, познава отлично обстановката в Бистрица, след като бе част от тима през първия му сезон в елита. Именно той реализира и единственото попадение срещу Черно море за историческата първа победа на Витоша в майсторската ни група.Захариев пък ще се грижи за подготовката на вратарите. Специалистът има солиден опит зад гърба си в редиците на 26-кратния шампион на България Левски, където работи с някои от най-добрите играчи на поста у нас през последните години.Букарев за последно бе част от щаба на Славия Стоянович в националния отбор на Латвия.", "date": "2019.12.27", "title": "Асен Букарев стана треньор на ''бистришките тигри''"}
{"url": "https://offnews.bg/futbol/spriagat-frenski-half-za-tcska-718336.html", "text": "Френският халф Джими Кабо е сред обсъжданите имена за трансфер в ЦСКА, твърди \"Спортал\". Полузащитникът е част от втородивизионния френски Лориен. Договорът му изтича в края на сезона, а той е отказал да го поднови.ЦСКА търси играч с профила на 164-сантиметровия Кабо. Той може да играе по крилото и зад нападателя. Снимка 459179През този сезон Джими има 19 мача, в които е вкарал 4 гола и е направил 2 асистенции. Той е третият най-резултатен футболист на тима след Йоан Виса и Пиер-Ива Амел.\"Имаше предложения за удължаване, особено през миналия сезон, но моето желание беше да не приема. Имам нужда от промяна. Къде ще отида? Не е задължително в Лига 1. Ще разгледам предложенията. Не съм против за нещо непознато\", обяви 25-годишният Кабо пред френските медии.", "date": "2019.12.27", "title": "Спрягат френски халф за ЦСКА"}
{"url": "https://offnews.bg/obshtestvo/kmetat-na-botevgrad-ostava-na-posta-si-stotitci-grazhdani-se-sabraha-718339.html", "text": "След двучасово заседание днес Общинската избирателна комисия в Ботевград реши, че няма основание кметът на града Иван Гавалюгов, издигнат от партия МИР, да бъде отстранен от поста.9 души от ОИК са гласували \"против\" отстраняването му, 4 са били \"за\", предаде бТВ.  По време на заседанието стотици граждани се събраха пред сградата на общината в подкрепa на кмета. След решението на избирателната комисия Гавалюгов излезе при хората, за да им благодари. \"Нито е началото, нито е краят. Това е един пореден епизод, които гледаме днес. С щастлива за Ботевград и за мен развръзка, разбира се. Но със сигурност съм убеден, че ще има продължение\", добави градоначалникът. Според него още когато през 2015 г. се е кандидатирал за кмет и е бил избран, това е довело до засягане на много политически и икономически интереси. Тогава КПКОНПИ установи конфликт на интереси при Гавалюгов заради издадена от него заповед за прекратяване на административно производство за фирма, в която е бил съдружник и управител, но я е прехвърлил на жената, с която живее на семейни начала.Гавалюгов смята, че не удовлетворява интересите на определени икономически кръгове, които имат апетити към водата и отпадъците на Ботевград. Като премир той даде фамилията Златеви, които имали сериозен интерес към водата на язовир \"Бебреш\". \"Има построена малка водноелектрическа централа, за която знам от експерти, че е получила разрешение по много странен начин. Доказано е, че тя доста често работи извън обхвата на тяхното разрешително. Това е един от проблемите с водоснабдяването на града\", добави Гавалюгов. ", "date": "2019.12.27", "title": "Кметът на Ботевград остава на поста си, стотици граждани се събраха да го подкрепят"}
{"url": "https://offnews.bg/ikonomika/ot-31-dekemvri-do-16-ianuari-2020-g-e-vinetka-shte-se-kupuva-do-7-dni-718334.html", "text": "От 31 декември 2019 г. до 16 януари 2020 г. електронна винетка ще може да се купи до 7 дни преди датата на активирането й, съобщиха от АПИ.Промяната в срока за отложена покупка от 30 на 7 дни е временна и се налага заради внедряване на актуализации на електронната система за събиране на пътни такси във връзка с въвеждането на тол системата за тежкотоварните автомобили над 3.5 тона.След 16 януари 2020 г. ще бъде възстановена възможността за предварително купуване на е-винетка до 30 дни преди датата на активирането й както за леките, така и за тежкотоварните автомобили, както е било досега. Собствениците или ползвателите на камиони и автобуси с тегло над 3.5 тона, които искат да се възползват от максималния 30-дневен срок за отложена покупка на месечна винетка, могат да направят това на 30 декември 2019 г., тъй като за тях най-късно от 1 март 2020 г. се въвежда тол таксуването.От 31 януари 2020 г. за тях ще бъде преустановена продажбата на месечни винетки.След старта на тол системата за тежкотоварните автомобили също ще може да се предплаща пътна такса – чрез маршрутна карта. Тя ще може да се купи до 7 дни предварително от регистрирани потребители (регистрацията е чрез електронна поща през платформата за купуване на маршрутна карта) или два дни предварително – от нерегистрирани потребители (за днешния или до 23:59 часа на утрешния ден).", "date": "2019.12.27", "title": "От 31 декември до 16 януари 2020 г. е-винетка ще се купува до 7 дни предварително"}
{"url": "https://offnews.bg/sviat/nameriha-bomba-v-avtobus-na-slovensko-harvatskata-granitca-718337.html", "text": "Полицията е открила бомба в автобус на компанията \"Фликбус\" на словенско-хърватската граница, съобщи \"Фокус\", позовавайки се на кореспонденти на Македонската информационна агенция. Органите на реда все още държат затворен контролно-пропускателния пункт \"Обриже\".По непотвърдена информация е арестуван един руски гражданин.Словенската полиция твърди, че към този момент вече са пристигнали и специализирани екипи, които да определят какво точно е взривното устройство.Граничният пропусквателен пункт е затворен и в двете посоки, като превозните средства се пренасочват към местни по-малки гранични пунктове.", "date": "2019.12.27", "title": "Намериха бомба в автобус на словенско-хърватската граница"}
{"url": "https://offnews.bg/politika/ivan-kostov-blagodaria-za-pozdravleniata-ot-sartce-718349.html", "text": "Бившият премиер Иван Костов, който на 23 декември , благодари чрез OFFNews за поздравленията за юбилея си. Ден по-рано Костов обяви, че се оттегля от публичния живот и като анализатор.Той каза, че ръководения от него Център за анализи и управление на рискове прекратява съществуването си.", "date": "2019.12.27", "title": "Иван Костов: Благодаря за поздравленията от сърце"}
{"url": "https://offnews.bg/obshtestvo/22-senzorni-stantcii-meriat-vazduha-v-sofia-gledame-dannite-onlajn-718350.html", "text": "Данните от 22- те сензорни станции за качеството на атмосферния въздух на София могат да се наблюдават в реално време на platform.airthings-project.com, съобщи Столична община. Линк към платформата ще има и на специализирания сайт на общината air.sofia.bg .Инсталираните от Столична община 22 сензорни станции са една от дейностите по пилотен проект АIRTHINGS, финансиран от Европейския съюз по програма Балкани – Средиземно море (2014-2020) . В него Столична община е водещ партньор с още четири града – Солун, Никозия, Тирана и Скопие.22 станции, представляват съвкупност от измервателни сензори, които проследяват основни замърсители като ФПЧ10, ФПЧ2.5, азотен диоксид, серен диоксид, озон, въглероден окис, както и метеопараметри като температура, влажност и налягане. Сензорните станции позволяват бъдещо надграждане с допълнителни сензори (например за шумово замърсяване).Измерванията от станциите в реално време се предават към облачна платформа за съхранение, визуализация и последващ анализ. Всеки може да провери актуалните показания на станциите и състоянието на различните замърсители, както и история на показанията от последните 14 дни. С бърз поглед се придобива представа за качеството на въздуха около съответната станция чрез индекс за качеството на въздуха. Следвайки принципите на отворени данни(Оpen Data System), платформата предоставя данните и в отворен, машинно-четим формат. С натрупването на повече данни, системата подобрява точността си. Като за подходяща оценка е необходимо преминаването през поне 4 сезона с цел анализ на сезонност на данните, т.е. как климатичните промени през различните сезони влияят върху качеството на данните и измерванията. Това ще позволи да се оцени точността на новаторските методи за измерване, спрямо референтните, които използва Изпълнителната агенция по околна среда. Затова и проектът е с продължителност 36 месеца.Данните за качеството на атмосферния въздух на партниращите в проекта градове ще могат да се визуализират на същата платформа. По този начин ще се създаде мрежа от свързани градове за съвместно наблюдение на атмосферния въздух в региона, използвайки новаторски технологии. Впоследствие към платформата могат да бъдат присъединявани и допълнителни станции.", "date": "2019.12.27", "title": "22 сензорни станции мерят въздуха в София, гледаме данните онлайн"}
{"url": "https://offnews.bg/politika/pravitelstvoto-shte-poharchi-do-55-000-000-leva-za-nov-samolet-kojto-718343.html", "text": "Правителството ще похарчи до 55 000 000 лева за нов самолет, който да смени счупения Фалкон. Решението идва след серия аварийни ситуации с Фалкона, последната от която бе през ноември. Изборът да се замени с нов идва, от една страна - от съображения за сигурност, а от друга - заради нарастващите разходи. Ремонтите на често авариращия самолет го правят по-скъп за поддръжка отколкото замяната с нов.Фалконът изпълняваше полети със специално предназначение - освен за официални и държавни посещения, се ползва и за спешни медицински ситуации.Самолетът беше на служба в Авиоотряд 28 от 2004 г. Произведен е през 2001 г. Извършил е 3733 полета и има 6404 пролетени часове. Представлява френски двумоторен самолет от бизнес клас, създаден за изпълнение на регионални полети. Моделът, с който разполага Авиоотряд 28, може да превозва до 9 пътници и е с дължина на полета до 5790 км.Правителството одобри днес доклад на министъра на транспорта, който предвижда да се закупи нов самолет за Авиоотряд 28. Със същото решение е одобрен и проект на договор - като основа за водене на преговори за доставката.Средствата в размер до 55 000 000 лева ще бъдат за доставката на новия самолет и за изграждане на хангар за съхранението му и техническото обслужване.", "date": "2019.12.27", "title": "Правителството ще похарчи до 55 000 000 лева за нов самолет, който да смени Фалкона"}
{"url": "https://offnews.bg/drugi/rusia-ofitcialno-obzhalva-chetirigodishnoto-si-nakazanie-v-sporta-718345.html", "text": "Русия официално обжалва четиригодишното си наказание за недопускане до участие на олимпийските игри заради манипулация на допинг проби, съобщи БНР.Руската антидопингова агенция (РУСАДА) изпрати писмо, в което изразява несъгласието си от санкцията на световната антидопингова агенция (УАДА). Това съобщи директорът на РУСАДА Юри Ганус.Случаят ще бъде разгледан от Спортния арбитражен съд (КАС), който се намира в Лозана.УАДА забрани използването на името Русия, на руския национален флаг и химн по време на големи спортни събития през следващите четири години, включително Олимпийските в Токио през 2020 година и зимните олимпийски игри в Пекин през 2022-а, както и на световното първенство в Катар през 2022 година.", "date": "2019.12.27", "title": "Русия официално обжалва четиригодишното си наказание в спорта"}
{"url": "https://offnews.bg/izvan-terena/futbolist-katastrofira-oblechen-kato-snezhen-chovek-718344.html", "text": "Нападателят на английския Уест Хам Микейл Антонио е разбрил автомобила си Ламборгини Уракан в кофа за боклук пред къща в Лондон.29-годишният Антонио катастрофирал с возилото, струващо близо 250 хил. евро в сряда вечер, облечен като снежен човек.Твърди се, че от разбитата кола излизал пушек, а при сблъсъка с кофата за боклук се разхвърчали части към предната врата на къщата.Вътре в къщата семейството се приготвяло за коледната вечеря, но заради инцидента отложило плановете си.Антонио не бил сам в автомобила. За щастие нито той, нито някой от спътниците му са пострадали.Нападателят пътувал към хотела на \"чуковете\", където тимът се събирал преди мача от Боксинг дей срещу Кристъл Палас. В крайна сметка и \"чуковете\" катастрофираха на терена, като загубиха с 1:2.В социалните мрежи се появи видео от инцидента, което вече набира голяма популярност.", "date": "2019.12.27", "title": "Футболист катастрофира, облечен като снежен човек"}
{"url": "https://offnews.bg/balgaria/slab-dazhd-i-sniag-shte-vali-dnes-718317.html", "text": "Днес облачността ще бъде променлива, след обяд по-често значителна, но само на отделни места ще превали слаб дъжд, в планинските райони – слаб сняг.Ще продължи да духа слаб до умерен вятър от запад-северозапад и с него ще нахлува студен въздух. Максималните температури ще са между 2° и 7°. Атмосферното налягане е близко до средното за месеца. Преди обяд по Черноморието ще има разкъсана облачност, на много места – до предимно слънчево. След обяд облачността ще е значителна, но ще остане почти без валежи. Ще духа до умерен северозападен вятър. Максималните температури ще са 7° - 8°, температурата на морската вода е 11° - 12°. Вълнението на морето ще е около 1 бал.В планините облачността ще е променлива, често значителна, но само на отделни места ще превали слаб сняг. Ще духа умерен, по високите и открити части – силен вятър от запад-северозапад. Максималната температура на височина 1200 метра ще е около минус 2°, на 2000 метра – около минус 8°.", "date": "2019.12.27", "title": "Слаб дъжд и сняг ще вали днес"}
{"url": "https://offnews.bg/obshtestvo/prezidentat-shte-udostoi-balgarski-voennosluzheshti-s-visshi-voenni-zv-718318.html", "text": "Президентът и върховен главнокомандващ Въоръжените сили Румен Радев удостои военнослужещите полковник Юлиян Радойски и бригаден генерал Явор Матеев с висши военни звания. Церемонията ще се състои в Гербовата зала на \"Дондуков\" 2.Със свой указ президентът Радев назначи полковник Юлиян Радойски на длъжността началник на Висшето военновъздушно училище \"Георги Бенковски\" и го удостоява с офицерското звание \"бригаден генерал\".Държавният глава освободи от длъжността командир на 68 бригада \"Специални сили\" бригаден генерал Явор Матеев и го назначава на длъжността командир на \"Съвместното командване на специалните операции\".Президентът удостоява бригаден генерал Матеев с висшето офицерско звание \"генерал-майор\".", "date": "2019.12.27", "title": "Президентът ще удостои български военнослужещи с висши военни звания"}
{"url": "https://offnews.bg/politika/obshtestveniat-zashtitnik-preporacha-naj-niskata-pensia-da-ne-e-pod-li-718321.html", "text": "В писмо до социалния министър Деница Сачева и до управителя на НОИ Ивайло Иванов омбудсманът Диана Ковачева препоръча да се намери механизъм, който да направи възможно актуализирането на най-ниската пенсия за осигурителен стаж и възраст да не е под линията на бедност.„По данни на Националния осигурителен институт към момента размерът на минималната пенсия за осигурителен стаж и възраст е 219, 43 лв., при линия на бедността за тази година от 348 лева. От 1 януари 2020 г. линията на бедност ще бъде 363 лева, а от 1 юли 2020 г. минималният размер на пенсията за осигурителен стаж и възраст ще се повиши на 250 лв.“, пише в становището си омбудсманът.Повод за писмото на Ковачева са стотиците жалби, както и петиция от 1800 души до институцията на обществения защитник, в която граждани се оплакват именно от факта, че и с очакваното индексиране на пенсиите от юли 2020 година от 6.7 на сто, предвид ръста на цените и инфлацията, техните доходи ще бъдат под линията на бедността, а полученото увеличение те определят като крайно недостатъчно за реално подобряване на жизнения им стандарт.„Предвид очакванията от страна на възрастните хора към компетентните държавни институции за предприемане на действия, които да им осигурят доходи за достойно съществуване, се обръщам към Вас с препоръката да се потърси правен механизъм, който да направи възможно актуализирането на пенсиите до нива, които да им гарантират достоен живот и да ги изведат от групата на хората, живеещи под прага на бедност. С надежда за лична ангажираност на представляваните от Вас институции очаквам да бъда информирана в разумен срок за вижданията Ви и действията, които ще предприемете за решаването на изложените проблеми“, завършва омбудсманът.", "date": "2019.12.27", "title": "Общественият защитник препоръча най-ниската пенсия да не е под линията на бедността"}
{"url": "https://offnews.bg/sviat/12-sa-zaginalite-pri-katastofata-na-patnicheski-samolet-v-kazahstan-o-718320.html", "text": "Дванадесет души са загинали в катастрофа на пътнически самолет \"Бек еър\" в Казахстан, съобщи Ройтерс. Около 66 души са хоспитализирани в близките болници, съобщи казахстанската информационна агенция Казинформ.Пътническият самолет е бил със 100 души на борда, от които 95 пътници, а петима души кабинен екипаж.Катастрофата в станала рано тази сутрин при опит самолетът да излети от Алмати за столицата Нур Султан. Самолетът на казахстанската авиокомпания \"Бек еър\" не е успял да набере височина и закачил бетонно ограждение, след което се блъснал в двуетажна сграда.Според информация на Ройтерс в района на инцидента има гъста мъгла. Все още властите не са установили възможната причина за инцидента.Не е имало пожар, а работата на спасителните екипи и екипите на Бърза помощ продължава. Комисията по авиация на Казахстан забрани всички полети на авиокомпанията „Бек Еър“. Летището, откъдето е излетял самолетът, остава функциониращо.Катастрофиралата машина е модел Фокър 100. Тя е построена през 1996 г., като за последно ѝ е издаден сертификат за право на летене през май 2019 г.Оцеляла при катастрофата разказва пред местен новинарски сайт, че се е чул \"ужасяващ звук\" преди самолетът да започне да пада.\"Той летеше наклонен. Всичко беше като на филм: писъци, викове, хора плачеха\", споделя потърпевшата, цитирана от Ройтерс.Властите все още не съобщават официално причината за инцидента. \"Тези, които са отговорни, ще понесат тежко наказание, съобразено със закона\", написа в Twitter президентът на Казахстан Касъм-Жомарт Токаев. Той обяви 28 декември за Ден на национален траур.Към този момент няма данни за пострадали българи при самолетната катастрофа в Казахстан, съобщи Министерството на външните работи. Сред жертвите няма и граждани на ЕС.Българското посолство в Казахстан е в постоянен контакт с местните власти и в готовност да окаже съдействие при необходимост.При необходимост българските граждани могат да се свържат с посолството ни в Казахстан на телефони +7 7172 90 15 15 и +7 701 304 24 77.", "date": "2019.12.27", "title": "12 са загиналите при катастофата на пътнически самолет в Казахстан (обновена)"}
{"url": "https://offnews.bg/sviat/silno-zemetresenie-v-iran-v-blizost-do-iadrena-tcentrala-718319.html", "text": "Силно земетресение с магнитуд 5.1 удари Южен Иран, в близост до ядрената централа в Бушехр, съобщи Геофизическият институт на САЩ, цитиран от Ройтерс.Епицентърът на труса е бил на по-малко от 50 км от АЕЦ-а.Европейско-средиземноморският сеизмологичен център, цитиран от ТАСС, съобщи, че земетресението е станало на 132 км югозападно от град Шираз с население 1.2 милион души и на дълбочина 10 км.Според Геофизическия институт на САЩ трусът е на дълбочина 38 км.Няма информация за пострадали или материални щети.", "date": "2019.12.27", "title": "Силно земетресение в Иран в близост до ядрена централа"}
{"url": "https://offnews.bg/obshtestvo/sv-stefan-e-parviat-machenik-hiliadi-cherpiat-dnes-za-imen-den-718162.html", "text": "Църквата почита днес св. Стефан, първият мъченик за християнската вяра. Стотици хиляди са именици днес, черпят Стефан, Стоян, Венцислав, Станимир, Стамен, Стоил, Цоньо и женските варианти на имената, както и Таня и Фани. Името Стефан е от гръцки произход и означава \"венец\". Днешният празник е последният преди посрещането на Нова година.Свети Стефан бил първият архидякон в Ерусалимската църква. В нея влизали хора от всички среди, а Св. Стефан посочвал дейност и призвание на отделните й членове. Хора от различни страни и народи получавали храна, богати дарявали имотите си.Юдейските началници обаче започнали силно да се тревожат и да взимат строги мерки срещу апостолите, които помагали на народа и проповядвали. Те ги наказавали, затваряли ги в тъмница, забранявали им да проповядват, възбуждали срещу тях народа, наричайки ги разорители на Мойсеевия закон. Те оклеветили и архидякон Стефан и го пребили с камъни.В 415 г. мощите на първомъченика Стефан били открити чрез видение, което имал един свещеник. Те били поставени в Сионския храм в Ерусалим.На третия ден от Коледа на трапезата по традиция се слагат свинско със зеле и баница с месо.", "date": "2019.12.27", "title": "Св. Стефан е първият мъченик, хиляди черпят днес за имен ден"}
{"url": "https://offnews.bg/futbol/levski-dava-1-milion-za-holandetc-718325.html", "text": "Левски е готов да плати 500 хил. евро за правата на халфа Стайн Спирингс. \"Сините\" вече водят преговори с Валвайк за подписа на 23-годишния плеймейкър.Очаква се сделката да бъде финализирана до Нова година, пише \"Тема спорт\". Договорът на полузащитника с последния в Ередивизи е до края на сезона. Плюс за столичани е, че след 1 януари холандецът ще може да преговаря с всеки клуб, който го пожелае.През есента Стайн е твърд титуляр за Валвайк. Той е изиграл 17 мача, в които има три гола. Попаденията падат в последните три срещи на отбора - той бележи при загубата с 1:3 от Хееренвеен и има два гола при успеха с 3:0 над Твенте у дома преди седем дни.Спирингс е определен за най-прогресиращ играч на Валвайк за 2019 година от треньорите и феновете.", "date": "2019.12.27", "title": "Левски дава 1 милион за холандец"}
{"url": "https://offnews.bg/futbol/levski-se-pohvali-s-obnoven-teren-718346.html", "text": "Левски разкри чрез специално видео какви подобрения са направени по подобряване и модернизиране на инфраструктурата на \"Герена\".Ето какво пишат \"сините\" в официалния си сайт:\"Като част от своята дългосрочна политика за цялостно подобряване и модернизиране на инфраструктурата около и на стадион \"Виваком Арена - Георги Аспарухов\", клубът реализира мащабен ремонт на терен 2 на \"Герена\".Игрището е основното поле за провеждането на тренировките на първия отбор, както и терен за двубоите на юношеските формации на \"синята\" академия от елитните групи.По време на ремонтните дейности бе изцяло подменено тревното покритие, така че да отговаря на всички съвременни изисквания, а в същото време бе подобрена и инфраструктурата на съоръжението. Игрището, с размери 105х68 метра, е и с изградени нови дренажна и поливна системи.Освен това бяха изградени два чисто нови терена с изкуствена трева от френската компания \"Tarkett\". \"Игрище Футбол 5\" с размери 40х20 метра и \"Игрище Футбол 9\" с размери 75х50 метра.Редом с това клубът продължава да подобрява условията за работа и тренировки в детско-юношеската школа. В момента текат довършителни дейности по мащабен ремонт на съблекалните за нуждите на децата от ДЮШ, като ще бъдат изградени 8 изцяло нови помещения. През предстоящата 2020 година са планирани още редица подобрения по инфраструктурата, които да предоставят най-добрите условия за подготовка на талантите от \"синята\" академия.В таймлапс видеото може да се запознаете с кадри, събрали в няколко минути мащабните ремонтни дейности.\"Синята\" Академия те очаква! Бъди част от Левски!", "date": "2019.12.27", "title": "Левски се похвали с обновен терен"}
{"url": "https://offnews.bg/evropa/shefat-na-ek-e-pitesnen-dali-sled-brekzit-saiuzat-shte-mozhe-da-skliuc-718328.html", "text": "Председателят на Европейската комисия Урсула фон дер Лайен е сериозно загрижена дали след Brexit съюзът ще може да сключи търговска сделка с Великобритания до края на 2020 г.Великобритания трябва да напусне Европейския съюз на 31 януари, но ще остане в преходен режим до края на следващата година, докато преговарящите обсъждат бъдещите търговски връзки.\"Много съм притеснена предвид малкото време, с което разполагаме\", каза Фон дер Лийен пред френския вестник „Ехо“, цитиран от Нова тв.\"Не става въпрос само за договаряне на сделка за свободна търговия, но и за много други теми. Струва ми се, че и от двете страни трябва да се запитаме сериозно дали всички тези преговори са осъществими за толкова кратко време\", каза тя. Според нея би било разумно да се преразгледат нещата в средата на годината, за да се види дали е необходимо удължаване\".Съгласно споразумението за оттегляне, което премиерът Борис Джонсън договори с Европа, но все още не е прокарал в парламента, Обединеното кралство може да поиска удължаване с една или две години.Джонсън обаче настоява, че няма да е необходимо повече време и подготвя законодателство, което да забрани подобен ход. В този случай преговарящите ще имат само 11 месеца, за да сключат търговско споразумение - задача, за която двете страни предупредиха, че е изключително амбициозна.Ако 2020 г. завърши без сделка, Великобритания ще прекрати връзките си с огромния единен пазар на ЕС, без да има последващи сделки за защита на работните места и търговията и от двете страни.Главният преговарящ за Brexit на ЕС Мишел Барние каза преди дни, че изготвянето и ратифицирането на сделката след Brexit до следващата година е „огромно предизвикателство, но ние ще дадем всичко от себе си“.", "date": "2019.12.27", "title": "Шефът на ЕК е питеснен дали след Брекзит съюзът ще може да сключва търговски сделки с Великобритания"}
{"url": "https://offnews.bg/sviat/rusia-kitaj-i-iran-zapochvat-savmestni-voenni-uchenia-718326.html", "text": "Русия, Китай, Иран и започват съвместни военноморски учения в Индийския океан и Оманския залив на фона на повишено напрежение в района между Иран и САЩ, предаде Ройтерс, като цитира китайското министерство на отбраната.Маневрите са под кодовото название \"Пояс на морската сигурност\" и участват три кораба на Балтийския флот. Тези учения са \"нормален военен обмен\" между въоръжените сили на трите страни и са в съответствие с международното право и практики, каза говорителят на китайското министерство У Цън. \"Те не са непременно свързани с регионалната обстановка\", добави той, без да навлиза в подробности.Китай ще изпрати \"Синин\", ескадрен миноносец с управляеми ракети на борда, за участието в ученията.Китайският президент Си Цзинпин вероятно ще посети Саудитска Арабия догодина, когато тя ще бъде домакин на срещата на върха на Г-20.Оманският залив е морски коридор с особено деликатно значение, тъй като е свързан с Ормузкия проток, през който преминава около една пета от световния петрол, а чрез него и с Персийския залив.Говорителят на Пентагона Шон Робертсън съобщи за ТАСС, че Съединените щати ще следят ученията и ще продължат да работят с партньорите си за осигуряването на свободното корабоплаване по международните водни пътища.", "date": "2019.12.27", "title": "Русия, Китай и Иран започват съвместни военни учения"}
{"url": "https://offnews.bg/sviat/dve-bebeta-biaha-spaseni-v-katastrofiralia-v-kazahstan-samolet-718341.html", "text": "Две бебета са спасени от самолета, който се разби след излитане в Казахстан, съобщава Dariknews. Най-малко 12 души са жертвите на катастрофата.В самолета са пътували общо 98 души, когато и се разби в двуетажна сграда край град Алмати.Осем ранени деца са спасени от злополучния самолет. Открити са пътници между усуканите ламарини на разбилата се машина. На кадри от спасителната акция се вижда как униформен мъж тича сред останките с бебенце на ръце към линейка.Множество ранени са откарани в болници в града. След катастрофата отчаяни оцелелите пътници подавали сигнали в социалните мрежи.", "date": "2019.12.27", "title": "Две бебета бяха спасени в катастрофиралия в Казахстан самолет"}
{"url": "https://offnews.bg/obshtestvo/srokat-na-bedstvenoto-polozhenie-v-pernik-se-udalzhava-s-mesetc-718338.html", "text": "Бедственото положение заради воднатоа криза в Перник се удължава с месец от 28 декември 2019 г., стана ясно сред края на срещата на кризисния щаб в града. преди седмица за срок от 7 дни. Още тогава стана ясно, че срокът най-вероятно ще бъде удължен.В четвъртък са взети проби от водата от всички квартали на Перник. Резултатите от тях трябва да станат ясни малко по-късно днес.„Предстоят спешни ремонтни дейности и по двете ни пречиствателни станции. Беше взето решение да бъдат монтирани разходомери на всички точки и при влизането на вода в язовир „Студена” и при излизането й и достигането й до абонатите”, заяви кметът на Перник Станислав Владимиров.\"Предстоят спешни ремонтни дейности и по двете ни пречиствателни станции. Беше взето решение да бъдат монтирани разходомери на всички точки и при влизането на вода в язовир „Студена” и при излизането й и достигането й до абонатите”, заяви кметът на Перник Станислав Владимиров.", "date": "2019.12.27", "title": "Срокът на бедственото положение в Перник се удължава с месец"}
{"url": "https://offnews.bg/dom/5-aktualni-tendentcii-v-interiora-prez-2020-g-718348.html", "text": "Началото новата календарна година е време за равносметка и промяна в живота на човек. Същото с пълна сила важи и за тенденциите в интериорния дизайн. Видни експерти налагат какво ще бъде модерното обзавеждане на дома през новия сезон. Разбира се, няма как всяка година да правим основен ремонт на жилището си, но винаги може да открием вдъхновение и да направим малки промени, за да освежим пространството и да бъдем в крак с новостите. В следващите редове сме събрали 5 тенденции в интериорния дизайн, които ще забележите навсякъде през 2020 г. Вижте кои са те:Завръщане към природатаЕдин от трендовете, който ще бъде изключително модерен в годината на металния плъх, това е използването на все повече естествени материали в обзавеждането на дома. Той определено е повлиян от глобалното движение за опазване на околната среда и борба с климатичните промени. През 2019 г. тези теми приковаха световното внимание и бяха широко отразени по всички точки на света. В интериора, студените метални отблясъци отстъпват място на дървото и камъка. Ще ги видите под формата на маси, столове, колони, кухненски плотове и т.н.По-малко е повечеМинималистичният дизайн е тенденция, която доби популярност през последните няколко години и ще продължи да бъде също толкова модерна и през 2020 г. В основата ѝ стои изчистената визия, без излишни детайли и мебели, която създава несравнима хармония. Тя носи усещане за подреденост и позволява на пространството да диша. Затова е много подходяща за . Ако сте решили да освежите тази стая във вашия дом, изберете  с останалите мебели - гардероб, нощни шкафчета и т.н. Така, че сте сигурни, че няма да нарушите баланса и ще запазите изчистената визия на стаята.Пастелни тоновеНеутралните цветове, които се срещат в природата, са чудесно допълнение към първата тенденция, за която Ви споменахме. Те имат силата да създадат уютна и интимна атмосфера, която релаксира сетивата и съзнанието. Такива са сивото, бежово, пастелно зелено, жълто, лилаво. Ако искате да добавите цветен акцент, който да се откроява, тогава може да заложите на тъмно синьото, което ще бъде много актуално, а също и цвят манго.Украсете стенитеАко не сте почитател на празните едноцветни стени, тази тенденция определено ще Ви допадне. Може да превърнете стените в дома Ви в истинско произведение на изкуството. Трябват Ви само четка, боя и малко фантазия. Също така, познатите ни от миналото фототапети с различни мотиви, отново се връщат на мода. Много актуални продължават да бъдат и флоралните принтове. Различни цветя, тропически растения или плодове са чудесна идея - както за тапети, така и за картини, които да окачите на стената. Така че развихрете въображението си и придайте повече свежест и цвят на пространството.Тъмна кухняБялата кухня дълго време беше моден диктатор, който не отстъпваше челните позиции. През следващата година обаче, тъмните цветове в кухнята ще бъдат преобладаващи. Сиво, черно, кафяво, бордо ще са основните нюанси за мебелите. Този тренд може и да изглежда малко краен, но е изключително практичен. Всяка домакиня знае, че тъмните цветове скриват петна, за разлика от белите повърхности. Така че, ако решите да го приложите във Вашата кухня, освен спретната и подредена, тя ще изглежда и много модерна.Това бяха няколко а тенденции в интериорния дизайн, които ще бъдат много актуални през настоящата година. Използвайте ги, за да почерпите идеи за предстоящ ремонт или леко освежаване на дома.", "date": "2019.12.27", "title": "5 актуални тенденции в интериора през 2020 г."}
{"url": "https://offnews.bg/drugi/kralev-otchete-mashtabni-investitcii-v-sporta-718331.html", "text": "Общо 5 550 000 лева са инвестирани през 2019 година в обновяване и изграждане на нова спортна инфраструктура в цялата страна, включително проектите, за които е отпуснато финансиране. За 2020 г. до момента са одобрени проекти за общо 715 000 лева. Това каза министърът на младежта и спорта Красен Кралев в рамките на отчета за постигнатото от Министерство на младежта и спорта през 2019 година, който представи.По време на днешното заседание на Министерски съвет Кралев отчетe вложените средства за спортна инфраструктура и извършените подобрения в новия Закон за физическото възпитание и спорта (ЗФВС) през тази година, които целят разрешаването на основни проблеми в българския спорт.- През 2019 година са отпуснати средства за ремонт на: тренировъчната зала на Зимния дворец в София, на залата за вдигане на тежести към Спортно училище \"Георги Бенковски\" във Варна, на настилка на лекоатлетическа зала в спортна зала \"Добротица\" в Добрич, на спортна зала в Етрополе, на спортна зала в Белово, на сграда за вдигане на тежести към Спортно училище \"Никола Симов\" в Търговище, на спортна зала за нуждите на спортни клубове по бокс в Русе, на писта за ролбан и стрелбище към нея в Самоков и на волейболна зала в Перник. Тази година бе осигурено финансиране за зала за тенис на маса в Полски Тръмбеш, за модернизиране на \"Арена Арда\" в Кърджали, както и за изграждане на спортна база в Казанлък.- За 2020 година до момента са одобрени проекти за: изграждане на мини футболно игрище в Община Симитли, за преустройство, необходимо за изграждане на боксов клуб в Плевен, за обновяване на настилката на футболно игрище в спортен комплекс \"Христо Ботев\" в Габрово и за ремонт на зала за вдигане на тежести към спортен комплекс \"Ялта\", град Русе.- През 2019 година се проведе процедура по прелицензиране на федерациите, което беше една от основните цели на влезлия през тази година в сила ЗФВС. Така ще бъдат премахнати клубовете фантоми, които са сериозен проблем за българския спорт. Съществено е също, че всички клубове, които кандидатстват за нов лиценз трябва да имат наети треньорски кадри, за да бъдат вписани в регистъра на спортните организации.", "date": "2019.12.27", "title": "Кралев отчете мащабни инвестиции в спорта"}
{"url": "https://offnews.bg/politika/nso-spira-da-obrabotva-dokumenti-na-hartia-718329.html", "text": "Националната служба за охрана (НСО) преустановява обмена на документи на хартия във вътрешния документооборот на институцията. Мярката има за цел да повиши ефективността на административния обмен, драстично да ограничи разходите за консумативи и канцеларски материали, както и да повиши компетентността на служителите на НСО за работа в цифрова среда, съобщиха от службата.На близо 40 000 преписки и стотици хиляди страници възлиза средногодишният вътрешен документооборот на НСО. От началото на 2020 година съставът на охранителната служба ще обменя документи изцяло в електронна среда чрез системата „Акстър Офис“.От ноември 2018 г. НСО вече обменя документи с други административни структури в съответствие с единния технически протокол, утвърден от председателя на Държавната агенция „Електронно управление“ (ДАЕУ), и чрез Средата за електронен обмен на съобщения, поддръжана и развивана от ДАЕУ.С преустановяването на вътрешния хартиен обмен НСО е една от първите структури в сектор „Сигурност“, която преминава към изцяло цифров обмен. Стъпката е и в синхрон с разпоредбите за електронния обмен на документи в Наредбата за общите изисквания към информационните системи, регистрите и електронните административни услуги.", "date": "2019.12.27", "title": "НСО спира да обработва документи на хартия"}
{"url": "https://offnews.bg/sviat/ruskata-pravoslavna-tcarkva-prekasva-dostluka-s-aleksandrijskia-patria-718332.html", "text": "Руската православна църква прекъсва връзките си с православния патриарх на Александрия и цяла Африка Теодор Втори. Причината е, че патриархът призна новата Украинска православна църква, независима от Москва, предаде Франс прес.Светият синод на РПЦ реши, че вече е \"невъзможно\" да споменава името на патриарх Теодор Втори в молитвите си и да участва в общи молитви и тайнства, се казва в изявление, публикувано на сайта след вчерашното заседание на синода. В него се порицава \"личното решение\" на патриарха да \"признае украинските схизматици\" и се подчертава, че то не е било подкрепено от Светия синод на Александрия и одобрено от архиепископите, съобщава БТА.Светият синод на РПЦ изразява \"дълбока тъга\" от решението на патриарх Теодор Втори да признае украинската православна църква. Руската православна църква ще продължи да поддържа връзки с александрийските архиепископи, които не са подкрепили създаването на независима Украинска православна църква.Дейността на александрийската енория в Москва ще бъде прекратена, а руските енории в Африка вече няма да признават върховенството на Александрийската патриаршия. Вместо това те ще се подчиняват на руския патриарх Кирил, реши синодът на РПЦ.", "date": "2019.12.27", "title": "Руската православна църква прекъсва достлука с александрийския патриарх"}
{"url": "https://offnews.bg/temida/geshev-vze-na-rachno-upravlenie-problema-s-vodnia-rezhim-v-pernik-718333.html", "text": "В Специализираната прокуратура и в Окръжната прокуратура-Перник са образувани досъдебни производства, съобщиха от държавното обвинение.Разследването, наблюдавано от прокурор от СП, се води срещу длъжностни лица от общинската и областната администрация за това, че в периода 2017 – ноември 2019 г. не са положили достатъчно грижи за водопреносната и водоснабдителната мрежа в Община Перник, и за стопанисването на водния ресурс в яз. \"Студена\". От това са настъпили значителни вредни последици.Разследването е за безстопанственост.В хода на досъдебното производство трябва да се изясни кога е бил достигнат критичния минимум на водата на яз. \"Студена\"; имало ли е и какви водни загуби в периода 2017 – 2019 г., дължащи се на амортизирани експлоатационни съоръжения; извършвани ли са метеорологични, хидрологични и воднобалансови оценки на язовира и ако да – кога.Ще се проверят разрешителните за водовземането и ползването на водите от яз. \"Студена\", дали са пренасочвани водни ресурси към други населени места и промишлени потребители , както и дали е имало незаконосъобразно разходване. Предмет на разследване са действия или бездействия на длъжностни лица във „ВиК-Перник“ ООД, Община Перник, Областна администрация и Басейнова дирекция-Западнобеломорски басейн в Благоевград.В ОП – Перник се води досъдебно производство за действия или бездействия на длъжностни лица от „ВиК – Перник“ ООД за безстопанственост. Разследването се води от екип от прокурори от ОП – Перник и служители на ОДМВР – Перник. Извършват се интензивни процесуално–следствени действия на място, разпитват се свидетели. В хода на разследването следва да се изяснят и евентуални данни за нарушаване на целостта на хидротехническо съоръжение от Палакарийския деривационен (воден) канал в местността „Кокалов егрек, където е отклонявана вода за с. Ярлово, Община Самоков.По разпореждане на главния прокурор Иван Гешев разследванията са взети на специален надзор. Надзорът ще се извършва лично от прокурор от Отдел „Специализиран“ във ВКП.", "date": "2019.12.27", "title": "Гешев взе на ръчно управление проблема с водния режим в Перник"}
{"url": "https://offnews.bg/112/politciata-izdirva-79-godishen-mazh-ot-kostenetc-718351.html", "text": "По молба на близките полицията издирва 79-годишния Върбан Милков Стефанов. Около обяд на 21 декември мъжът излязъл от дома си в Костенец и оттогава е в неизвестност.Върбан Стефанов е висок около 175 см, със зелени очи. Бил е облечен с черен анцуг, черно платнено яке с цип, черна шапка - тип бейзболна, обут с черни гумени галоши.Вероятно не носи у себе си документ за самоличност.Хората, които разполагат с информация за местонахождението на мъжа, могат да сигнализират на телефони: 112, 071422171 в РУ - Костенец или в най-близкото поделение на МВР.", "date": "2019.12.27", "title": "Полицията издирва 79-годишен мъж от Костенец"}
{"url": "https://offnews.bg/politika/darzhavata-dava-severnia-i-iuzhnia-plazh-v-slanchev-briag-na-kontcesio-718353.html", "text": "На днешното си заседание правителството откри процедура за възлагане на концесия за плажа „Слънчев бряг- юг“ за срок от 20 години. Процедурата се провежда по реда на Закона устройството на Черноморското крайбрежие.Размерът на минималното годишно концесионно възнаграждение е 530 809 лв. без ДДС. Морският плаж ще бъде обезпечен със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес, обявиха от пресцентъра на МС.Същевременно на днешното си заседание правителството прие и \"мотивирано предложение от концесионера\" и удължи срока на договора за концесия за услуга за плажа „Слънчев бряг - север“ до 20 години.Удължаването на срока е заради \"изложените нови инвестиционни намерения на концесионера за подобряване на облика на морския плаж и необходимото време за постигане на икономическо равновесие за двете страни по концесионния договор.\"С новия финансов модел, \"предполагащ предоставянето на модерни услуги, които да посрещнат очакванията на сериозния чуждестранен и национален туристически поток, се очаква да бъдат създадени условия за повишаване на качеството на продукта и добър имидж на държавата като предпочитана лятна туристическа дестинация\", твърдят още от правителствения пресцентър.Последните данни за ценоразписите на двата плажа, публикувани в сайта на Министерството на туризма, гласят: ", "date": "2019.12.27", "title": "Държавата дава северния и южния плаж в Слънчев бряг на концесионери за 20 години"}
{"url": "https://offnews.bg/sviat/v-gartcia-migranti-vliazoha-v-balgarski-hladilen-kamion-shofiorat-ne-718355.html", "text": "Гръцката полиция откри шестима мигранти в български хладилен камион, съобщава БНР.Те влезли в камиона без знанието на шофьора, който е задържан в полицията в град Лариса до изясняване на случая.Полицаите са спрели камиона в района на Лариса във връзка със забраната за движение на тирове. Превозвал е ягоди от Гърция за Румъния.Шофьорът е българин. Той притежава изрядни документи за трансфера.По време на проверката полицаите чули силни викове от вътрешността на камиона, където открили шестимата мигранти.По техни признания сириец им обещал, че този камион пътува за Италия, взел им по 200 евро на човек и ги заключил в хладилника до ягодите.След няколко часа път мигрантите разбрали, че се движат по магистрала, а не са на ферибот за Италия.При полицейската проверка вдигнали шум, за да излязат от камиона.Мигрантите твърдят, че не познават шофьора, а са платили на техен сънародник.", "date": "2019.12.27", "title": "В Гърция мигранти влязоха в български хладилен камион, шофьорът не ги е чул"}
{"url": "https://offnews.bg/obshtestvo/karanikolov-za-vodata-v-pernik-otvsiakade-teche-718323.html", "text": "„Проблемът в Перник не е само канализацията, не са само довеждащите води, не са само течовете или евентуалните кражби, които трябва да се докажат. Проблемите с водите в Перник са в цялата система. Те започват още от водопотока, който идва от язовир „Студена”. Той е едно уникално съоръжение, което безспорно трябва да го има, но може би не е довършено”. Това заяви министърът на икономиката Емил Караниколов пред Нова тв.Караниколов обясни, че не са довършени анализите , река Струма и още няколко по-малки реки, които са доста по-пълноводни пролетта, но не и зимата. \"Разбирам, че досега винаги се е разчитало на това на Витоша да има 2 метра сняг и ако това не се случи, този язовир ще има проблеми\", допълни министърът.Караниколов се зарече една от първите задачи е да се осигури необходимият дебит вода, . Другият голям проблем е пречиствателната станция на града.„За съжаление новата станция, която е от 1976 г., не е довършена или поне не е проектирана както трябва и сега, когато правим прочистване на водата, която да се пусне към Перник, се губят големи количества вода, които се изхвърлят в реката”, посочи Емил Караниколов.На терен имало вече експерти, които се опитват да \"вкарат\" водата в язовира и да минава ново пречистване.„В Перник има драстични проблеми. Всеки ден се сблъскваме с нови неща”, каза Караниколов. „В момента правим безумни неща, за да се разреши проблемът в Перник. Правим огромни дупки, отвсякъде тече. От днес започваме съвсем радикални действия\", посочи той.", "date": "2019.12.27", "title": "Караниколов за водата в Перник: Отвсякъде тече"}
{"url": "https://offnews.bg/volejbol/tcvetan-sokolov-specheli-kupata-na-rusia-718324.html", "text": "Звездата на националния отбор Цветан Соколов беше най-резултатен за Зенит Казан във финалния мач в турнира за купата на Русия по волейбол.В двубоя за трофея в Москва, продължил малко повече от един час, отборът от Казан се наложи лесно с 3:0 (25:14, 25:21, 25:20) над Зенит Санкт Петербург.Българският национал Соколов се отличи с 14 точки и има най-голяма заслуга за шестия пореден триумф на Зенит Казан в надпреварата. Неговият съотборник Максим Михайлов добави още 12 точки.Ореол Камехо завърши с 13 точки за отбора от Санкт Петербург.Зенит Казан спечели националната купа за общо девети път в своята клубна история.", "date": "2019.12.27", "title": "Цветан Соколов спечели Купата на Русия"}
{"url": "https://offnews.bg/politika/premierat-se-samopohvali-za-svarshenoto-i-meko-se-ukori-za-propuskite-718330.html", "text": "\"Виждате колко неща са свършени и колко много предизвикателства и пропуски сме направили\", обяви премиерът Бойко Борисов по време на заседание на Министерски съвет, след като министрите отчетоха дейността си през годината. Борисов отбеляза, че българите два пъти са показали доверието си към управляващите и на евроизборите, и на местните избори.„Трябва да се съсредоточим и да си довършим програмата докрай. Другите са само на думи. Но ако погледнем назад във времето, няма сектор, няма министерство или сфера, в която да са били по-добри“, посочи Борисов.Не пропусна да огбележи и как българите са започвали да се връщат от странство.И призова министрите от кабинета „Борисов 3“ към максимална мобилизация, твърдост, честност и прозрачност на работата им.„Обяснявайте на хората какво се прави, дори да има проблем и пропуски. Защо е дошъл проблемът и какво ще направим, за да го отстраним“, добави министър-председателят. Борисов обяви също, че на правителственото заседание ще бъдат отпуснати и 2 милиона и 300 000 лева за Атонския манастир.", "date": "2019.12.27", "title": "Премиерът се самопохвали за свършеното и меко се укори за пропуските"}
{"url": "https://offnews.bg/turizam/5-idei-kak-da-prekarate-pochivkata-v-bansko-718347.html", "text": "Банско е най-популярният зимен курорт в България и една от традиционните дестинации, които много наши и чуждестранни туристи посещават целогодишно. Той предлага много и разнообразни активности, на които може да се насладите по време на ваканцията си. Независимо дали предпочитате да релаксирате край басейна, или искате да се отдадете на екстремни преживявания, възможности не липсват. В тази статия сме събрали 5 идеи как да прекарате почивката в Банско. Ски ваканцияПървото предложение е да организирате приятна ски ваканция с приятели или семейството. Курортът предлага много добри условия за каране на ски, а също и екстремни спортове. Разполага с 16 писти, с обща дължина от 70 км., които редовно привличат любителите на зимните спортове от цял свят. Не случайно Банско се нарежда сред едни от най-популярните ски курорти в Европа през последните години. Той е и домакин на редица престижни национални и международни спортни събития, които позволяват на българската публика да види едни от най-добрите състезатели на световно ниво. Ако вече сте нетърпеливи да се качите на ските или сноуборда, добрата новина е, че в  сезона вече е открит.СПА процедури и релаксВ случай, че Вашата представа за идеалната почивка се изразява в отмора и релакс на всички сетива, то курортният град има какво да Ви предложи. Заради голямата посещаемост, в Банско ще намерите голям брой хотели, които разполагат със собствен СПА център или предлагат подобен тип процедури. Имате възможността да се насладите на отпускащи масажи, парни бани, сауни, топли басейни. Също така, може да поглезите кожата си с приятни разкрасителни процедури. Със сигурност след подобна ваканция, ще се чувствате отпочинали и ще се заредите с нови сили, преди да се върнете към отново към рутинните си задължения.Кулинарен туризъмАко сте от хората, които искрено се наслаждават на хубавата храна, Банско е едно от места в България, което трябва да посетите. Банскалии са запазили рецептите и до днес приготвят автентични ястия от българска кухня, които са специфични за района. По всяка вероятност сте чували за традиционната капама, която се приготвя с няколко вида месо, или за прословутото мезе, наречено Бански старец. Там ще имате възможността да опитате тези и още много други вкусни ястия, приготвени от местните жители по рецепти, предавани от поколение на поколение. Особено през студения зимен сезон, те чудесно се съчетават с чаша хубаво червено вино.ЗабавлениеВ Банско ще намерите разнообразни места за забавление. Градът е известен с множеството кръчми, механи и нощни заведения и е една от традиционните дестинации, които студентите избират за 8-ми декември. В курорта редовно се организират културни събития и фестивали, посветени на българския фолклор и традиции. Макар обликът на Банско да се променя от новите постройки и хотели, той все пак успява да съхрани част от българското културно-духовното наследство.Забележителности и разходки сред природатаВ курортния град ще откриете множество интересни забележителности, които може да разгледате и да научите повече за неговата история. Вероятно знаете, че Банско е родно място на видни личности като поета Никола Вапцаров и просветителя Неофит Рилски. Родните им къщи днес са превърнати в музеи и могат да бъдат посетени от всеки, който желае. Паисий Хилендарски също се предполага, че е роден и израснал в планинското градче, затова наскоро беше открит духовно-исторически център, носещ неговото име. Символ на Банско е църквата “Св. Троица”, която е построена през далечната 1835 г.Банско предлага разнообразни възможности, така че всеки да се наслади на една приятна и ползотворна почивка с любимите хора.", "date": "2019.12.27", "title": "5 идеи как да прекарате почивката в Банско"}
{"url": "https://offnews.bg/112/8-godishno-momiche-padna-ot-lift-v-pamporovo-718352.html", "text": "8-годишно момиче от Ямбол е паднало от лифта в курорта Пампорово, съобщава БНР.Падането е върху сняг, от около 6 метра височина.Инцидентът е станал в началото на станция \"Студенец\" - на втора линия.Детето е паднало при потеглянето на лифта. За щастие няма наранявания.Момичето е било в курорта с организирана група ученици.Прегледано е в смолянската болница и е изписано.", "date": "2019.12.27", "title": "8-годишно момиче падна от лифт в Пампорово"}
