{"url": "https://offnews.bg/sviat/5-dushi-zaginaha-ot-svlachishtata-v-kalifornia-672604.html", "text": "Пет души са загинали в свлачища, помели къщите им в Южна Калифорния след силна буря, донесла проливни дъждове, съобщи Асошиейтед прес, позовавайки се на пожарникарите.Жертвите са били намерени днес по време на спасителни операции в град Монтесито, северозападно от Лос Анжелес.Има разрушени къщи, чиито обитатели се водят в неизвестност. Същият район пострада неотдавна от пожари, припомня БТА.По-рано днес местните власти започнаха евакуация на хиляди души, живеещи в областта на Южна Калифорния. Американските информационни сайтове съобщават, че поне 30 000 души подлежат на евакуация.", "date": "2018.01.09", "title": "5 души загинаха от свлачищата в Калифорния"}
{"url": "https://offnews.bg/medii/standart-batkov-podari-vestnika-na-zhurnalistite-672585.html", "text": "Издателят на вестник \"Стандарт\" Тодор Батков е подарил акциите си на журналистите от медията, съобщава в челния материал на днешния си брой изданието.Заглавието гласи: \"Батков подари \"Стандарт\" на журналистите\".Според информацията Батков направил жест за 25-годишния юбилей на всекидневника, като е заявил пред екипа: Новината била съобщена вчера в кантората му на ул. Алабин.\"Издавах 13 години \"Стандарт\" в памет на баща си - големия журналист Коста Батков, имам морален ангажимент към \"Стандарт\" и затова ще продължа да помагам и никога няма да имам финансови претенции към вестника\", казва още адвокат Тодор Батков.Известно е, че вестникът от години е в много трудно финансово състояние. Голямата част от екипа се раздели с медията след месеци неизплатени заплати. Сега екипът е изключително свит, а изданието се пренесе в по-малка редакция.Преди месеци стана известно, че вестникът има нов собственик. В борда на директорите (в който са Славка Бозукова и Мартин и Тодор Баткови) влезе дружеството \"Пресгрупа утро\", което издава русенският \"Утро\". Собственик на тази пресгрупа е BG Privatinvest GmbH - регистрирано в Австрия дружество със собственици австриецът Карл Хабсбург Лотриген и Христо Грозев.Преди вписването на \"Пресгрупа утро\" 34% от собствеността на вестника държеше фирмата . Дружеството бе в списъка на големите длъжници на КТБ.", "date": "2018.01.09", "title": "'Стандарт': Батков подари вестника на журналистите"}
{"url": "https://offnews.bg/politika/dbg-poiska-ostavkata-na-mvr-ministara-valentin-radev-672582.html", "text": "ДБГ поиска оставката на вътрешния министър Валентин Радев заради несправянето на ведомството му с борбата с престъпността.Според ДБГ президентът трябва да постави ясно въпроса за вътрешната сигурност и проблемите в системата на МВР на заседание на КСНС.ДБГ призовават и всички системи за видеонаблюдение в населените места и по пътната мрежа да се свържат в единна система, която да позволява установяването на самоличността на преминаващите. По този начин според тях ще се намали броят на издирваните и ще се подобри сигурността на гражданите чрез превенция.В противен случай похарчените милиони за тези системи, ще са хвърлени на вятъра, твърдят от партията.", "date": "2018.01.09", "title": "ДБГ поиска оставката на МВР министъра Валентин Радев"}
{"url": "https://offnews.bg/obshtestvo/savetat-na-direktorite-na-loveshkata-bolnitca-podade-ostavka-672591.html", "text": "Съветът на директорите МБАЛ \"Проф. д-р Параскев Стоянов\" е подал оставка. Информацията потвърди председателят на Съвета Даниела Коларова пред БТА. Коларова е депозирала молбата за напускане в Министерството на здравеопазването още в края на миналата година, а вчера това са направили и изпълнителният директор на болницата д-р Анка Георгиева и Теодора Пенкова - член на Съвета на директорите.Мотивите на Коларова да подаде оставка са липсата на приемственост в стратегията и подхода между предишния екип на МЗ и настоящия, както и игнорирането й като специалист и експерт при вземането на решения след идването на новото ръководство на министерството.Коларова обяви, че ще настоява в най-кратки срокове да бъде свикано извънредно общо събрание на акционерите, за да бъде избран нов Съвет на директорите, а старият да бъде освободен от отговорност.Очаква се утре в ловешката болница да бъде представен новият й прокурист.Лекарите от болницата в Ловеч протестираха в последните месеци и заплашиха с оставки заради лошото състояние на болницата, липсата на лекарства и забавени заплати.", "date": "2018.01.09", "title": "Съветът на директорите на ловешката болница подаде оставка"}
{"url": "https://offnews.bg/obshtestvo/dekanat-skril-vazrastta-si-goni-zhurnalisti-ot-publichno-zasedanie-v-672578.html", "text": "\"Моля, напуснете!\" С тези думи деканът на Факултета по начална и предучилищна педагогика проф. Божидар Ангелов скочи от стола си и буквално избута репортера на OFFNews извън залата, в която след минути трябваше да започне извънредно заседание на факултетния съвет. Дневният му ред съдържаше една-единствена точка - разглеждане на доклада, уличил го в подаване на декларация с невярно съдържание, която е позволила той да бъде избран за декан.Сигналът за това, подаден от студента и член на Академичния съвет Симеон Георгиев, бе потвърден единодушно от членовете на Контролния съвет на Софийския университет, след което Георгиев сезира прокуратурата.Правилникът на СУ забранява за декан да бъде избиран кандидат, който ще навърши пенсионна възраст в рамките на мандата. Но точно това ще се случи с проф. Божидар Ангелов два месеца преди изтичането на мандата. В отговор на запитване на OFFNews ректорското ръководство прехвърли тежестта за вземането на решение дали деканът да бъде отстранен на факултета му и не коментира случая.Именно този въпрос обсъжда днес факултетният съвет на извънредно заседание от 14 ч. В момента, в който професорът видя репортера на OFFNews - минути преди 14, скочи, устреми се към него и го \"изведе\" от залата, в която се чуваше глъчка от събралите се членове на съвета.Представихме се с име и медия и поискахме да отразяваме публичното иначе заседание в издържания от данъкоплатците държавен Софийски университет. Но бяхме изтикани навън от декана, който заяви, че съветът го е засекретил. На възражението ни, че заседанието му още не е започнало, получихме отговор, че това било станало предварително. Поискахме да видим решението. Отговорът беше: \"Сега няма да се занимаваме с глупости\".OFFNews реши да отрази заседанието, за да даде гласност на позицията по казуса и на декана, който досега не се е възползвал от поканата ни (отправена писмено на 4 януари) да го стори. Медията ни остава отворена за това от уважение към читателите си. Вярваме, че те трябва да имат достъп до различните гледни точки по всяка важна за тях тема.", "date": "2018.01.09", "title": "Деканът, скрил възрастта си, гони журналисти от публично заседание в Софийския университет"}
{"url": "https://offnews.bg/izvan-terena/trenior-na-vratarite-izpil-vinoto-za-mourinio-672588.html", "text": "Мениджърът на Бристол Сити Лий Джонсън влезе в полезрението на медиите през декември с думите си, че е счупил касичката на дъщеря си, за да купи вино за Жозе Моуриньо преди мача с Манчестър Юнайтед за Купата на лигата.По стара традиция в Англия треньорите на съперниковите отбори се събират след мача за една наздравица.\"Направих проучване какво вино обича. Оказа се скъпо, цели 450 паунда и затова се наложи да счупя прасенцето-касичка на дъщеря ми. Надявам се да успея да му задържа вниманието поне за 5-10 минути.Моуриньо е абсолютна световна класа. Всеки млад треньор мечтае да бъде като него\", каза Джонсън тогава. Сега Бристол се готви за среща с другия гранд от Манчестър - Сити, и журналистите попитаха Джонсън какво е станало с прескъпата бутилка вино.\"За съжаление Моуриньо бързаше и след мача се прибра в съблекалнята. Бутилката с вино пък я изпи моя треньор на вратарите. Не останах особено доволен от постъпката му\", коментира Джонсън.", "date": "2018.01.09", "title": "Треньор на вратарите изпил виното за Моуриньо"}
{"url": "https://offnews.bg/politika/tcvetanov-edinstvenoto-pritesnenie-na-hristov-be-svarzano-s-naglite-672592.html", "text": "Единственото притеснение на Петър Христов бе свързано с разкритото за него по случая \"Наглите\".Това каза пред журналисти зам.-председателят на ГЕРБ Цветан Цветанов след заседанието на Консултативния съвет за национална сигурност при президента.През периода, в който бях министър и вицепремиер, имахме възможност неговата гражданска позиция да подпомогне разкриването на тежки криминални престъпления. В тази връзка аз смятам в момента, че може би има ответна реакция. От това, което е споделял пред мен, единственото му притеснение е всичко това, което серазкри за него по случая \"Наглите\", заяви Цветанов.Ако мотивът за това престъпление е ответна реакция на групата \"Наглите\", смятам, че това не е добър знак за държавата и обществото, коментира зам.-председателят на ГЕРБ.Петър Христов не е бил член на ГЕРБ. Бил е симпатизант по начин, който е изразявал своята воля. Имаше дарение, което беше направено през 2007 г. - в първата кампания за изборите за европарламента, съобщи Цветанов.Действително и в нашите структури е имало хора, които са разглеждали евентуалното негово номиниране за народен представител, но той никога не е имал такива политически цели, твърди зам.-председателят на ГЕРБ.Той добави, че Христов никога не е искал охрана и никога не е имал притеснения относно това, което е правилв своя бизнес.Към момента, в който съм бил вицепремиер и министър на вътрешните работи, Христов не е бил свързан с някакви престъпления. Петър Христов беше един достоен човек, каза още той.", "date": "2018.01.09", "title": "Цветанов: Единственото притеснение на Христов бе свързано с 'Наглите'"}
{"url": "https://offnews.bg/sviat/sniag-zavalia-v-sahara-za-vtora-poredna-godina-galeria-672581.html", "text": "За втора поредна година в Сахара заваля сняг. Хората от град Айн Сефра, Алжир, стават свидетели на сняг в пустинята за трети път за изминалите 40 години. Айн Сефра се намира в най-северната част на Сахара и е известен като „Портата на пустинята“. Разположен е на около 1000 метра над морското равнище и е заобиколен от планините Атлас.Температурите често са около нулата по това време на годината, а при подходящите условия и влага във въздуха е напълно възможно да завали сняг.Интересната гледка е запечатана от алжирския фотограф Карим Бучетата, като снимките са публикувани в BoredPanda.", "date": "2018.01.09", "title": "Сняг заваля в Сахара за втора поредна година (галерия)"}
{"url": "https://offnews.bg/zdrave/mz-proveriava-bolnitci-za-falshivi-naznachenia-672594.html", "text": "Здравното министерство ще направи проверки в редица болници за фалшиви назначения. Проверки ще има във всички болници, за които има информация за такива назначения, стана ясно от думите на здравния министър Кирил Ананиев. Такава проверка ще има и в болницата в Белоградчик.Здравният министър уточни, че при извършени проверки, включително и в държавните болници, на някои места е установено, че персоналът, който трябва да е наличен, не е на работното си място.Министър Ананиев коментира, че при изготвянето на доклада за финансовото състояние на държавните болници, са анализирани потребности от здравни дейности и грижи във всяка от 28-те области в страната. На тази база Министерството на здравеопазването ще предложи на общините варианти за преструктуриране на техните лечебни заведения.\"Това може да бъде само наше предложение, а самото извършване на оптимизирането трябва да стане с решение на съответните общински съвети. Има и доста добре работещи болници, но има и такива, които могат да бъдат трансформирани в ДКЦ-та с определен брой легла\", посочи Кирил Ананиев.Ананиев коментира и медицинските стандарти, като подчерта, че в някои от тях има изисквания, неотговарящи на актуалното състояние на системата, затова всички стандарти ще бъдат обсъдени с Българския лекарски съюз по време на преговорите за НРД.По отношение недостатъчния брой медицински сестри в страната Ананиев заяви, че от МЗ могат да предложат на образователното министерство да увеличи приема за сестри и може да се създаде организация за повишаване на квалификацията и преквалификацията на специалистите по здравни грижи.Що се отнася до увеличаване на заплатите на медицинските сестри, този въпрос не е от компетенциите на здравния министър и трябва да се разгледа заедно със синдикати и работодатели, коментира Ананиев.Следващата седмица предстои среща с представители на Българската асоциация на професионалистите по здравни грижи.", "date": "2018.01.09", "title": "МЗ проверява болници за фалшиви назначения"}
{"url": "https://offnews.bg/obshtestvo/zapochva-sech-na-opasni-darveta-i-kloni-v-borisovata-ot-dnes-672587.html", "text": "Премахване на сухи и опасно наклонени дървета, разположени до 25 м от алеите на лесопарковата част на Борисовата градина, започва от днес. Пилотната зона е разположена между Цариградско шосе“, бул. „П. Ю. Яворов“, бул. „Драган Цанков“ и централната алея покрай обсерваторията на СУ „Св. Климент Охридски“ в парка. Работата е по изпълнение на решението на постоянната Комисия по околна среда към Столичния общински съвет, ще се секат маркирани през 2017 г. дървета, както и опасни клони.  Всички мероприятия ще се извършват от специализиран екип на Общинско предприятие „Управление на общински земи и гори“, като членовете на екипа ще бъдат облечени със специализирано обозначаващо работно облекло, съобщи Столична община. Обозначени ще бъдат и превозните средства, с които ще се извеждат отрязаните дървета и клони от парка. Всички мероприятия ще се извършват единствено в рамките на работния ден. Изрязаните дървета и клони ще бъдат своевременно извозвани до Инсталацията за компостиране на биоразградими отпадъци „Хан Богров” и от тях ще бъде произвеждан компост.Всички граждани могат да проследят маршрута на камионите, въвеждайки номера на съответното МПС в сайта на Изпълнителна агенция по горите: http://tickets.iag.bg:8080/cgi-bin/index.cgi .Мероприятията са част от професионалната поддръжката на лесопарка и ще окажат благоприятно въздействие върху естественото възобновяване на гората в \"Борисовата градина\", уверяват от Московска 33. ", "date": "2018.01.09", "title": "Започва сеч на опасни дървета и клони в Борисовата от днес"}
{"url": "https://offnews.bg/obshtestvo/fandakova-razporedi-miene-na-ulitci-zaradi-mrasnia-vazduh-672589.html", "text": "Кметът Йорданка Фандъкова разпореди миене на улици заради мръсния въздух в столицата. Столична община извършва механизирано метене на основните булеварди. В рамките на деня се метат бул. „Ботевградско шосе“ и бул. „Черни връх“. Планирали сме и миене на улици в дни, в които няма опасност от заледяване заради ниските температури, написа Фандъкова във фейсбук. Основните ни усилия са насочени за ограничаване на горенето на отпадъчни материали – гуми, отработено масло, пластмаси, едрогабаритни отпадъци, текстил и др., допълни кметът. Продължаваме събирането на гуми, излезли от употреба, което започнахме през декември. До момента сме събрали около 3000 гуми в районите „Овча купел“, „Младост“ и кв. „Д. Миленков“ в район „Искър“. През уикенда откриваме още два пункта - в „Люлин“ и „Връбница“, уточнява Фандъкова. ", "date": "2018.01.09", "title": "Фандъкова разпореди миене на улици заради мръсния въздух"}
{"url": "https://offnews.bg/politika/prezidentat-radev-se-sreshtna-s-poslanika-na-sasht-u-nas-erik-rubin-672597.html", "text": "Държавният глава Румен Радев разговаря днес на „Дондуков“ 2 с извънредния и пълномощен посланик на САЩ в България Ерик Рубин. Срещата беше проведена по покана на българската страна, съобщават от прессекретариата на президента.Радев и Рубин са обсъдили средата на сигурност в региона на Югоизточния фланг на НАТО, оценявайки, че \"бъдещото развитие на отношенията на стратегическо партньорство между България и САЩ ще има позитивна роля за нейната стабилност.\"\"За тази цел ключово значение има взаимодействието във военно-политическата област и започващата година е много важна за неговото развитие. Бяха обсъдени и контактите в различни други сфери на сътрудничество\", съобщават още от прессекретариата на президента.", "date": "2018.01.09", "title": "Президентът Радев се срещна с посланика на САЩ у нас Ерик Рубин"}
{"url": "https://offnews.bg/sviat/eto-koi-sa-naj-bezopasnite-aviokompanii-v-sveta-za-2018-g-672590.html", "text": "Сайтът АirlineRatings.com оглави годишната си класация за най-безопасни авиокомпании за 2018 г. В нея мястото си намират 20 превозвача от общо 409 проверени.По азбучен ред те са: Air New Zealand, Alaska Airlines, All Nippon Airways, British Airways, Cathay Pacific Airways, Emirates, Etihad Airways, EVA Air, Finnair, Hawaiian Airlines, Japan Airlines, KLM, Lufthansa, Qantas, Royal Jordanian Airlines, Scandinavian Airline System, Singapore Airlines, Swiss, Virgin Atlantic и Virgin Australia.Тези компании са \"най-добрите сред най-добрите\", заяви главният редактор на сайта Джефри Томас. Според изследването на сайта тези авиопревозвачи налагат иновации в безопасността, оперативните постижения и използването на нови и по-добри самолети.В миналогодишната класация участваха два превозвача, които тази година липсват - Delta и United. Delta миналата година се \"издъни\" заради създаден хаос, който отмени 3200 полета, а United отпадна за това, че изгони пътник от борда на препълнен самолет, а случаят се разгласи в цял свят.За най-безопасни нискотарифни самолетни компании са обявени: Aer Lingus, Flybe, Frontier, HK Express, Jetblue, Jetstar Australia, Thomas Cook, Virgin America, Vueling, и Westjet.Класацията е изготвена на база доклади на държавни институции, свързани с авиобезопасността, броя на тежките инциденти в историята на кампаниите и възрастта, състоянието на самолетите и разбира се - персоналът.", "date": "2018.01.09", "title": "Ето кои са най-безопасните авиокомпании в света за 2018 г."}
{"url": "https://offnews.bg/obshtestvo/druzhestvoto-za-oon-v-balgaria-otbeliazva-70-godini-ot-sazdavaneto-si-672600.html", "text": "Дружеството за Обединените нации в България ще отбележи 70 години от създаването си с юбилейна конференция под надслов \"Да преобразим нашия свят: Програма 2030 за България\".Конференцията ще се проведе на 25 януари от 14 ч. в Централния дом на архитекта, ул. Калиакра 11.Имаме амбицията да провокираме дискусия по това, че е наложително да се предприемат стъпки на най-високо национално равнище за изпълнение на ангажиментите, които България пое на 25 септември 2015 г. с подписването на Декларация на световните лидери по повод приемането на Глобалните цели за устойчиво развитие. В програмата на конференцията включваме представители на всички заинтересовани от изпълнението на Целите за устойчиво развитие на национално равнище, коментираха пред OFFNews.bg от Дружеството за ООН в България.\"В деня на нашия юбилей искаме да напомним, че в чл. 78. и чл. 79 на Декларацията е записан ангажиментът на всички държави членки на ООН да разработят във възможно най-кратък срок амбициозни национални мерки за цялостно изпълнение на Програмата за устойчиво развитие 2030. Искаме да съдействаме на правителството и парламента да подготвят първия доброволен национален преглед на напредъка на национално равнище – нещо, което над 100 държави в света вече са направили. Дружеството за Обединените нации в България, което работи от 70 години за приобщаването на българското общество към ценностите и принципите на ООН, приема като свое най-важно задължение да е активен посредник в постигането на националните цели чрез активно участие в международното сътрудничество за развитие\" - отбелязват още от организацията.Дружеството за ООН в България е основано през 1948 г., за да подпомогне членството на България в ООН, което става факт през 1955 г.Дружеството е член на Световната федерация на Асоциациите за ООН (WFUNA) заедно с над 160 други национални асоциации.Членове на Дружеството са предимно дипломати от кариерата, университетски преподаватели и студенти.", "date": "2018.01.09", "title": "Дружеството за ООН в България отбелязва 70 години от създаването си"}
{"url": "https://offnews.bg/politika/ninova-prestapleniata-v-poslednite-sedmitci-sa-tezhak-udar-po-obraza-672596.html", "text": "Това, което се случва в последните седмици, е тежък удар по образа на България в началото на председателството. Всички институции трябва да се обединят и да положат максимални усилия, за да се изчисти образът на страната, заяви лидерът на БСП Корнелия Нинова след заседанието на Консултативния съвет за национална сигурност при президента.Тя обясни, че в началото на съвета е предложила, извън дневния ред, да се вземе позиция по случилите се тежки престъпления в последните седмици.„Не е нормално да се съберем представители на всички институции и партии, законодателна и изпълнителна власт, и да не вземем отношение по този тежък въпрос\" - отбеляза Нинова.Тя е изразила резерви по материалите, обсъждани на КСНС, и те са били отразени в крайния вариант на декларацията.По думите й, в част от тях е пишело, че България, по време на председателството, обсъждайки общата отбранителна политика, ще бъде безпристрастен посредник в разговорите.„Европредседателството не е само посредничество. Трябва да сме активен участник в разговорите“, коментира Нинова.Тя обясни, че другото, с което не се е съгласила, е че ще бъдем защитник на общата позиция на съвета:\"Председателството е възможност да бъдеш не само защитник на обща позиция, а и участник в нейното изготвяне. Къде и как ще бъде защитен националният интерес на България?\"Нинова посочи също така, че в рамките на общата политика за отбрана на Европа нямаме готовност българската икономика и индустрия да се включат активно.Тя обясни, че Европейският фонд за отбрана предвижда сериозни средства в следващите години за подпомагане на развитието на индустрията.Председателят на левицата обяви, че от доклада на министъра на икономиката става ясно, че имаме индустриален потенциал, но нямаме проекти, а от доклада на БАН се разбира, че имаме научен потенциал, но отново няма изготвени проекти. Предвиждало се е да има междуведомствен орган, който да координира това. Той обаче не е създаден.Нинова припомни, че на предишния КСНС е решено НС да приеме нова стратегия за национална сигурност до края на 2017 г., но българският парламент не е приел такъв документ все още.„Попитах министър-председателя - с какво самочувствие ще бъдем посредник на големите за отбранителна способност. Правителството фатално закъснява с тези възможности за развитие на български фирми и производство, в контекста на общата политика за отбрана на Европа. Настоях в крайната декларация да бъдат заложени тези срокове“, категорична бе Нинова.Тя каза, че правителството и преди не е изпълнявало сроковете, заложени от КСНС:Вече втори път, записвайки конкретни срокове, ще подлагаме правителството всеки ден на парламентарен контрол за изпълнението им, заяви още Корнелия Нинова.", "date": "2018.01.09", "title": "Нинова: Престъпленията в последните седмици са тежък удар по образа на България"}
{"url": "https://offnews.bg/dw/ubijstvoto-na-petar-hristov-otnovo-mutrenski-vremena-672603.html", "text": "Мутренските войни никога не свършват с едно или две покушения. Това е една от основните поуки от 1990-те години, когато стрелбите по улиците на София бяха едва ли не ежедневие, а малкото арестувани мутри настояваха да ги срещнат с прокурор, вместо с адвокат. Причината да припомняме тази поука е възкръсналото опасение, че мутренските войни се завръщат. Вижте вчерашното убийство на бизнесмена от Велико Търново Петър Христов, по когото бяха изстреляни осем куршума. В 10 часа сутринта. На оживен булевард. Или пък вижте случая с данъчния служител Иво Стаменов, който преди три седмици пострада от фронтална стрелба. Две новини, които често се коментират с неоснователната реплика, че изстрелите не са засегнали никого другиго - въпреки оживените места, на които са извършени покушенията. Защо тази реплика е неоснователна ли? Ами защото очевидно става дума за професионални убийци. Това също е белег на 1990-те, които запомнихме включително и със стрелби насред препълнени заведения.За кого е предназначен този кървав сигнал?Може да се спори дали мутренските времена се завръщат или просто никога не са си отивали. Но тук ще дадем приоритет на думата “завръщане”. Не че в последните години няма поръчкови убийства - има, разбира се. Но те не се извършваха с тази ослепителна сценичност, която видяхме при последните два случая в София.Варненският бизнесмен Борислав Манджуков и Веселин Стоименов от ВИС-2, убити съответно през 2014 и 2016 година, са били причакани в безлюдните входове на софийските им кооперации; през 2015 шефката на кабинета на пазарджишкия кмет Татяна Стоянова бе убита пред гаража си, без наоколо да има очевидци; през 2016 собственикът на модна къща „Агресия\" Александър Антов беше убит в гората до Бистрица, а през лятото на 2017 дупнишкият бизнесмен Данаил Божилов бе убит в пловдивски парк.Това са по-ярките престъпления от последните пет години. И при всички тях липсва този ексхибиционистки размах, който очевидно е бил част от последната софийска поръчка. Не е било достатъчно Петър Христов да бъде убит - нужно е било да се демонстрира дързост. И да се отправи посланието, че както и да се извърши, престъплението ще остане безнаказано. Сигнал, който е предназначен за живите. Въпросът е за кои точно.Какво се знае за ХристовПо данни на всички централни медии, без една, Петър Христов е близък до ГЕРБ и през 1990-те години е бил свързан с групировката СИК - среда, от която произхожда и самият премиер Борисов. Имал е тесни връзки както с хората, които са останали в подземния свят, така и с онези, които вече са се заели с държавни дела.“24 часа” и Нова телевизия твърдят освен това, че в края на 2009 г. Петър Христов е завел при министъра на вътрешните работи Цветан Цветанов един от хората, които свидетелстват срещу “Наглите” - бившия затворник Валентин Михайлов-Ихтиманския. Самият Цветанов пък е избиран за депутат от района на Велико Търново - града, в който е съсредоточен целият разнороден бизнес на Петър Христов. Именно той е и един от основните донори за кампаниите на ГЕРБ още от 2007 година.Подозрително мълчаниеПовечето от тези информации бяха изцяло изключени от централните новини на обществената телевизия БНТ, която в последните седмици даде няколко повода да се предположи, че медията е пленена от управляващия политически елит. ГЕРБ не иска да се говори за това, което е очевидно за всички: че демонстративното убийство на бизнесмена може да е и предупредителен сигнал към водещата политическа сила в България. Сигнал, който е двойно по-звучен заради стартиращото европредседателство. И двойно по-опасен заради това, че прилича повече на сигнал за начало, отколкото на заключителен акорд.", "date": "2018.01.09", "title": "Убийството на Петър Христов: отново мутренски времена?"}
{"url": "https://offnews.bg/sviat/arestuvaha-80-godishen-za-obir-na-banka-v-shvejtcaria-672602.html", "text": "Швейцарските власти заявиха, че са арестували вчера 80-годишен мъж за банков обир в района на град Люцерн, предаде Асошиейтед прес, цитирана от БТА.Прокуратурата на кантон Люцерн съобщи, че мъжът е признал, че през декември влязъл маскиран в банков клон в селището Меген и го обрал.След обира полицията разпространи снимка на заподозрения от момента на грабежа, на която той е с черна маска и носи синя чанта с пари. Бил е заснет, преди да избяга пеша от банката.Прокуратурата заяви, че засега не е ясно дали при обира той е бил въоръжен, и не уточни колко пари е откраднал.", "date": "2018.01.09", "title": "Арестуваха 80-годишен за обир на банка в Швейцария"}
{"url": "https://offnews.bg/politika/balgaria-shte-stava-tcentar-na-sigurnostta-na-balkanite-reshiha-prezi-672579.html", "text": "България да се превърне в център в областта на политиката по сигурност и отбрана на Западните Балкани. Тази амбициозна цел са си поставили президентът Румен Радев и участниците в Консултативния съвет за национална сигурност (КСНС), който беше посветен на политиката за сигурност и отбрана на ЕС и ролята на България по време на европредседателството. Идеята страната ни да бъде център по темата сигурност трябва да бъде поставена по време председателството на Съвета на ЕС. За тази цел България трябва да представи \"каталог на възможностите\" за образование в сферата на сигурността. Страната ни трябва да може да защити и идеята за изграждане на международен институт за устойчиви технологии и научен център за Югоизточна Европа.\"Тук ние можем да предоставим много, и то солидни възможности, на страните от Западните Балкани. И второ, предложения за провеждане на съвместни учения и тренировки\", каза президентът Радев.Участниците в КСНС са се обединили около възможността разходите за отбрана да нарастнат до 2 процента от брутния вътрешен продукт до 2024 година. До подобно заключение се стигна още на заседание на КСНС през април 2015 година при президента Росен Плевнелиев.Като председател на Съвета на Европейския съюз страната ни ще трябва да работи за реализирането на мерки и инициативи за постигане нивото на амбиция, заложена в Глобалната стратегия на Европейския съюз.КНСН си постави конкретни срокове: до 30 юни 2018 г. да финализира преговорния процес по регламента за изграждане на Европейска програма за промишлено развитие в областта на отбраната; до 15 март 2018 г. да разработи Пътна карта за подготовка на Програма 2030 за развитие на отбранителните способности на Въоръжените сили; до 31 март 2018 г. да разработи Актуализиран план за участие в проекти на постоянно структурираното сътрудничество и Европейския фонд за отбрана, генериращи перспективни способности; до 31 март 2018 г. да разработи Каталог на българската отбранителна индустрия, научни звена и областите, в които България има потенциал да участва в проекти на постоянно структурираното сътрудничество, Европейския фонд за отбрана и по линия на Европейската агенция за отбрана.След приемане на Стратегията за национална сигурност от Народното събрание да бъде актуализирана Стратегията за изследване и технологии в сигурността и отбраната 2015 г., в съответствие с Националната стратегия за развитие на научните изследвания в Република България 2017-2030.До 30 септември 2018 г. трябва да бъде извършен преглед и при необходимост актуализиране на Националния план за повишаване на разходите за отбрана на 2 % от брутния вътрешен продукт до 2024 г.По отношение на Европейската перспектива и сигурността на страните от Западните Балкани – до 1 юли 2018 г. правителстото трябва да разработи Пътна карта с проекти и инициативи в областите на сигурността и отбраната, която да подпомогне Европейската перспектива и укрепването сигурността на страните от Западните Балкани.Искам да споделя, че всички тези амбициозни цели могат да бъдат постигнати само с отговорни действия и много ефективна координация между съответните отговорни институции. И затова аз много се радвам, че днес обсъдихме тези въпроси, стигнахме заедно до важни решения с всички представители на отговорните институции в областта на сигурността и отбраната, финансите, икономиката, образованието и науката, коментира президентът.И извън темата на съвета днес е обсъдена и обстановката в страната по линия на тежките криминални престъпления. \"Министерството на вътрешните работи полага всички усилия за тяхното разкриване. Всички се обединихме около позицията, че е необходима още по-добра координация между институциите и усъвършенстване на модела за борба с престъпността така, че да бъде гарантирана сигурността на българските граждани\", каза още Радев.", "date": "2018.01.09", "title": "България ще става център на сигурността на Балканите, решиха президент и правителство"}
{"url": "https://offnews.bg/sviat/katalunskiat-parlament-obzhalva-otnemaneto-na-avtonomnostta-na-oblastt-672586.html", "text": "Каталунският парламент обжалва пред испанския Конституционен съд решението на испанското правителство да отнеме автономността на Каталуния. Решението за обжалването е било взето миналия месец с гласовете на депутатите от просепаратистките партии. Против са гласували представителите на центристката партия \"Граждани\", на социалистите и на Народната партия, съобщи днес каталунският парламент в Туитър, цитиран от ТАСС и БТА. Каталунският парламент обяви независимостта на Каталуния в края на октомври миналата година. Веднага след това Мадрид задейства чл. 155 от конституцията, с което отне автономността на Каталуния, а Конституционният съд на Испания обяви декларацията за независимост за недействителна. След задействането на чл. 155 от конституцията испанският премиер Мариано Рахой разпусна каталунския парламент, уволни регионалното правителство и насрочи предсрочни избори. Новите избори се проведоха на 21 декември, като юнионистка партия получи най-много гласове, но сепаратистките партии запазиха крехко мнозинство в регионалния парламент. ", "date": "2018.01.09", "title": "Каталунският парламент обжалва отнемането на автономността на областта"}
{"url": "https://offnews.bg/kultura/zahari-baharov-shte-e-zvezdata-v-nov-serial-na-bnt-672565.html", "text": "Новият сериал на БНТ „Денят на бащата“ започва да се снима от утре, а първите снимки ще бъдат направени в центъра на София, В главните роли ще бъдат Захари Бахаров и Весела Бабинова. Ще участват още Глория Петкова, Лидия Инджова и Патрик Шон Хенсън, който е най-младият член на екипа.Сериалът е определен като социална драма, базирана на истински случаи и разглежда общественозначим проблем. В епизодите, които са шест на брой, ще се разкаже историята на разпадащо се семейство и болезнените последствия, които един развод може да предизвика. Темата е изключително актуална заради прогресиращия брой разводи както в България, така и в Европа.Сюжетът проследява светлите и трудните дни в съвременното българско семейство. Той обхваща проблеми, свързани с детското отчуждение, родителската отговорност, травмите в ранна възраст, негласната практика бащите да бъдат лишавани от право на попечителство.Сценаристи на продукцията са Теодора Маркова и Георги Иванов, а режисьор ще бъде Павел Веснаков.", "date": "2018.01.09", "title": "Захари Бахаров ще е звездата в нов сериал на БНТ"}
{"url": "https://offnews.bg/obshtestvo/67-godishna-zhena-e-ubita-po-osobeno-zhestok-nachin-v-obshtina-dulovo-672566.html", "text": "67-годишна жена е намерена мъртва в дома си в село Окорш, община Дулово, със следи от насилие, съобщава силистренското издание \"Параграф 44\".След направен обстоен оглед на местопрестъплението от криминалистите е установено, че убитата жена е Айшегюл С. Убийството е извършено по особено жесток начин за жертвата. Престъплението се наказва с доживотен затвор или присъда от 15 до 20 години, уточни пред журналисти днес Ивелин Чефаланов, говорителят на прокуратурата в Силистра.След огледа е установено, че извършител на убийството е 69-годишният съпруг на жертвата - Джибраим С. Той е задържан за 72 часа и предстои да бъде внесена постоянна мярка за неотклонение „задържане под стража”.Според информация на съседи на жертвата мъжът, който е бил с психични проблеми, често е предизвиквал скандали, за което жената е подавала сигнали в кметството. Тя е била убита след пореден скандал, а причината все още е неизвестна, уточниха от прокуратурата.", "date": "2018.01.09", "title": "67-годишна жена е убита по особено жесток начин в община Дулово"}
{"url": "https://offnews.bg/analizi-i-komentari/manuela-maleeva-nasha-li-e-oshte-tazi-balgaria-672562.html", "text": "Тези дни прочетох за планираното шествие под надслов \"Да кажем “ДА” на развитието на зимния туризъм и спорт в България”, подкрепено от български спортисти като Христо Стоичков, Александра Жекова, Радослав Янков, Петър Попангелов, Наско Сираков, Тихомир Иванов, Илиана Раева…Шествието им е планирано за почти същото време като следващия ни протест за Пирин в София. Няма нужда да ви обяснявам какво означава това. Няма и да изреждам всички имена, които прочетох в списъка. Болеше ме заради всеки от тях. Те са български спортисти като мен.Първата ми мисъл беше: “Какво ги е накарало?”. После си дадох сметка, че знам какво.Българският спорт е като цяло съсипан след годините на неслучилия се преход. А българските спортни федерации са завладени по същия начин, по който е завладяно всичко останало в нашата държава. Всъщност наша ли е все още тази България?България, в която така лесно се оставяме да ни разделят, да ни противопоставят. Това е едно от най-тежките последствия на завладяната държава - тя изкривява погледа така, че навсякъде да виждаш врагове. Тези хора обаче не са ми врагове.Отказвам да ги видя като такива. Те са български спортисти, като мен. И аз и те сме шампионите, които сме, защото всичко сме си направили сами. При загуба и при победа плачем и се радваме по един и същи начин. Всичко, което сме направили, е било без никакви зависимости, освен помощта на треньорите и собствената си изключителна воля. И аз, и те знаем на каква цена сме постигнали победите си. Общото помежду ни е много и съм сигурна, че може да надделее, затова ми се иска да се обърна към тях:Б. ред. - Позицията на Мануела Малеева е публикувана на профила ѝ във фейсбук.", "date": "2018.01.09", "title": "Мануела Малеева: Наша ли е още тази България"}
{"url": "https://offnews.bg/futbol/stadionite-v-sauditska-arabia-se-otvariat-za-zheni-672549.html", "text": "Исторически уикенд се задава в Саудитска Арабия. За първи път жени ще могат да посетят мачове от националното първенство по футбол в три различни града на кралството.На 12 януари влиза в сила указът, който премахва забраната жени да посещават футболни стадиони.За дамите ще бъдат открити специални сектори, а те ще си купуват билети по специално разработена електронна система.През юни 2018 година в Саудитска Арабия ще отпадне и забраната за управление на автомобили от страна на жени.", "date": "2018.01.09", "title": "Стадионите в Саудитска Арабия се отварят за жени"}
{"url": "https://offnews.bg/sviat/opasno-mrasen-vazduh-i-v-makedonia-osvobozhdavat-bremenni-i-vazrastni-672601.html", "text": "Не само в София въздухът е опасно мръсен. Градове в съседна Македония също страдат от завишените нива на фини частици. В градовете Скопие, Тетово и др. дори бяха въведени специални мерки, които да опазят здравето на най-уязвимите групи.Два поредни дни нивата на фини частници значително преминават нормите, а за да не се излагат на мръсния въздух, бременните жени и хората над 60 г., както и тези с хронични заболявания, са освободени от работа.Министерство на здравеопазването в страната препоръчва да се намали работното време на хората, които работят на открито, и да се отменят уличните прояви.Местните власти трябва да въведат мерки за контрол на трафика, както и да почистят улиците.Отоплението на твърдо гориво, старите автомобили и амортизираните производства са основните причини за замърсяването на въздуха, отбелязва БНТ.", "date": "2018.01.09", "title": "Опасно мръсен въздух и в Македония, освобождават бременни и възрастни от работа"}
{"url": "https://offnews.bg/medii/zapochva-zapisvaneto-za-kampaniata-zhurnalisti-v-uchilishte-672571.html", "text": "Отворен е конкурсът за участие в петото юбилейно издание на инициативата „Журналисти в училище“До 28 февруари училища от цялата страна могат да изпращат мотивации за участие в петото юбилейно издание на инициативата „Журналисти в училище“. Известни български журналисти, свързани с наградите „Валя Крушкина – журналистика за хората“ отново ще влязат в класната стая, за да дадат отговор на ученическите въпроси.Фокусът в петото издание на инициативата е повишаване на медийната грамотност подрастващите. А приоритетно ще се разглеждат кандидатури от училища от по-малки населени места в страната, където достъпът до качествен информационен ресурс е ограничен.Кандидатстването става чрез изпращане на попълнен формуляр за кандидатстване на електронен адрес: konkurs@wcif-bg.org в срок до 28 февруари. Формулярът за кандидатстване, както и указания са достъпни на сайта на Фондация „Работилница за граждански инициативи“ (ФРГИ) .Училищата, които ще участват в инициативата ще бъдат израни по следните критерии: мотивация за участие; проявен интерес от страна на учениците; брой ученици, заявили участие в срещата; Брой жители на населеното място, където се намира кандидатстващото училище (под 100 000 души); предварително планиране на срещата. По места срещите с журналистите ще се проведат в периода: 1 март 2018 г. – 20 юни 2018 г. През последните две години инициативата набра все по-голяма популярност в цялата страна. Само през изминалата 2017-та година повече от 3 000 учениците от 26 училища в цялата страна се срещнаха с журналисти, свързани с наградите „Валя Крушкина – журналистика за хората“.Освен повишаване на медийната грамотност, срещите допринасят за сформиране на гражданска позиция у подрастващите и не са последно място – провокират интереса към журналистическата професия като кариерен избор.Инициативата „Журналисти в училище“ е част от дейността на Фонд „Валя Крушкина“ при Фондация „Работилница за граждански инициативи“. Петото издание на инициативата се реализира в партньорство с: БНТ, Nova TV, bTV, Bulgaria on air, БНР и сайтовете: OFFNews.bg и mediapool.bg.", "date": "2018.01.09", "title": "Започва записването за кампанията 'Журналисти в училище'"}
{"url": "https://offnews.bg/obshtestvo/4-g-zatvor-za-bezdomnika-obvinen-za-pozhara-v-tiutiunevite-skladove-672598.html", "text": "Пловдивският окръжен съд потвърди присъдата на Любомир Данчев - бездомникът, обвинен за палежа на тютюневите складове в града, от 4 г. затвор.Според магистратите Данчев за предизвикал пожар по непредпазливост.На 20 август 2016 г. сградите, обявени за културно наследство, бяха запалени. Четири от тях изгоряха, а щетите са за милиони. Според експертизата на пожарната, пламъците са тръгнали от незагасен фас. Обвиненият Данчев обаче отрече да е причинявал пожар.", "date": "2018.01.09", "title": "4 г. затвор за бездомника, обвинен за пожара в тютюневите складове в Пловдив"}
{"url": "https://offnews.bg/sviat/severna-i-iuzhna-koreia-reshiha-da-vazstanoviat-voennata-goreshta-lin-672563.html", "text": "Северна и Южна Корея решиха да възстановят военната \"гореща линия\" между двете държави. Решението беше взето по време на първите разговори между Пхенян и Сеул от две години насам, съобщи южнокорейски представител, цитиран от Франс прес и БТА. Преди дни беше възстановена и цивилна телефонна линия между Северна и Южна Корея. Пхенян съобщи, че е завършила техническата поддръжка за възобновяване на работата на военната линия на западното крайбрежие при границата с Южна Корея, заяви южнокорейският заместник-министър на националното обединение Чхун Хе-сун.\"Решихме да започнем отново да ползваме тази военна телефонна линия от утре в 08.00 ч. сутринта\", уточни той.По време на днешната среща беше постигнато споразумението Северна Корея да изпрати своя делегация на Зимните олимпийски игри през 2018 г., които ще се проведат в Южна Корея през февруари. Освен състезатели, севернокорейската делегация ще включва и зрители.", "date": "2018.01.09", "title": "Северна и Южна Корея решиха да възстановят военната 'гореща линия'"}
{"url": "https://offnews.bg/evropa/spored-ek-2018-a-shte-e-godina-na-postizheniata-672570.html", "text": "За Европейската комисия 2018 г. ще бъде година на постиженията. Това заяви днес говорител на институцията, цитиран от БТА. Утре еврокомисарите се събират на първото си за годината заседание, за да обсъдят работната си програма.Сред темите, по които ЕК очаква развитие през тази година, са финансовия съюз, сигурността по границите, законодателството за предоставяне на убежище, \"връщането към Шенген\", цифровия пазар, напредъка на държавите от Западните Балкани по пътя им към ЕС.Комисията очаква до средата на идната година да отчете напредък по 98 водещи теми, 29 от които вече са завършени, отбеляза говорителят.По повод предстоящата тази вечер среща на председателя на ЕК Жан-Клод Юнкер с полския премиер Матеуш Моравецки той заяви, че това е добър знак и че Полша може да допринесе много за напредъка по европейския дневен ред. По думите му предложението на комисията Полша да бъде лишена от право на глас в ЕС ще бъде само един от \"широк кръг въпроси от общ интерес\", обсъдени на вечерята.", "date": "2018.01.09", "title": "Според ЕК 2018-а ще е 'година на постиженията'"}
{"url": "https://offnews.bg/politika/hristo-prodanov-darzhavata-ni-e-prognila-ot-koruptcia-i-horata-veche-672574.html", "text": "Държавата ни е прогнила от корупция и хората вече го усещат болезнено.Това заяви народният представител от групата на \"БСП за България\" Христо Проданов при участието си в предаването \"Резонанс\" по телевизия \"Евроком\". \"В случая далеч по-важно от публикациите в авторитетните европейски издания е усещането на хората в България за наличие на корупция, която е повсеместна, коментира той. - За нас това е проблемът на проблемите. Затова и инициираме този вот на недоверие, който ще внесем в Народното събрание на 17-и януари. Защото без решаването на този огромен проблем в държавата, няма как да се справим с останалите\".Христо Проданов обясни, че в България в момента се шири най-висшата форма на корупцията - клептокрацията.\"Това е форма на държавно управление, каза той. - В нея управлението е изцяло подчинено на изгодата на управляващите. Всички решения се взимат с една-единствена цел - ползата на управляващите, които се наричат клептократи. България все повече се отдалечава от демокрацията и нагазва в клептокрацията. Това е причината да внесем вота на недоверие, въпреки европредседателството ни\".Христо Проданов отбеляза, че 2017-а е годината с най-нисък процент на чуждестранни инвестиции след 2000-ата. \"Това показва, че чуждестранните инвеститори не намират добра среда за правене на бизнес в България, коментира той. - Затова и не идват да инвестират тук. Какво ги спира? Като цяло работната ръка у нас е евтина, данъците не са високи... Защо тогава чуждестранните инвестиции са толкова ниски? Очевидно инвеститорите се притесняват от корупцията в страната ни\".Христо Проданов коментира и ветото на президента Румен Радев върху антикорупционния закон. \"За нас беше очаквано, каза той. - Много грешна политика е възможността управляващото мнозинство да назначава председателя на органа, който трябва да се бори с корупцията в редиците на управляващите. И тук няма значение кое е това управляващо мнозинство. Няма как то да си назначи ръководител на органа, който трябва да бъде коректив на неговите действия. Цялата тази ситуация е абсурдна. За нас сега е важно да се състои дебатът по този случай в парламентарна зала. Ние изложихме нашите аргументи при гласуването на закона на второ четене. Сега, в пленарна зала, ще се постараем да бъдем още по-убедителни. Въпреки че сигналите, които подават управляващите ме карат да съм много скептичен. И най-вероятно ветото на президента ще бъде отхвърлено\".", "date": "2018.01.09", "title": "Христо Проданов: Държавата ни е прогнила от корупция и хората вече го усещат болезнено"}
{"url": "https://offnews.bg/politika/za-chng-mvr-podhlazna-sluzhitelite-za-uvelichenieto-na-zaplatite-672568.html", "text": "Очакваното разпределение на отделените средства за по-високи заплати в МВР ще се случи по едноличното решение на министъра на вътрешните работи, а не  на съвета за социално сътрудничество в края на миналата година.Това става ясно от  наредба за размера на основните месечни възнаграждения в МВР. Според нея средствата няма да бъдат разпределени по равно, както се договориха синдикатите и МВР.Най-малко ще бъде увеличението на заплатите на най-ниските нива при униформените. От инспектор нагоре ще получават по 30 лв. на калпак.Най-голямо ще е увеличението на държавните служители по Закона за МВР. Те ще получат по 55 лв. отгоре. Следват назначените служители по трудови правоотношения, които ще вземат по 52 лв. отгоре. Държавните служители в МВР, назначени по Закона за държавния служител, отсъстват от списъка.В края на миналата година по настояване на зам.-министъра на вътрешните работи Стефан Балабанов беше изготвена декларация, под която той и синдикатите се подписаха под идеята допълнителните 55 млн. лв., отпуснати на МВР за тази година за заплати, да бъдат разпределени по равно между всички служители в системата. Въпреки, че документът беше изготвен по настояване на Балабанов, който обясни, че ще може да го \"размахва пред камерите\", ако синдикатите се отметнат от договорката, сега се оказва, че ръководството на МВР е сменило мнението си по време на коледните и новогодишни празници.В същото време синдикатите са категорични, че отпуснатите 55 млн. лв. са крайно недостатъчни за исканото 15-процентно увеличение на заплатите. По тази причина Синдикалната федерация на служителите в МВР (СФСМВР) , че продължават с протестните си действия. Те ще посрещат делегатите на европредседателството с огромни плакати, на които са посочили, че българските полицаи са най-ниско платените в Европейския съюз. ", "date": "2018.01.09", "title": "За ЧНГ: МВР подхлъзна служителите за увеличението на заплатите"}
{"url": "https://offnews.bg/sviat/premierat-na-holandia-se-vozi-v-gradskia-transport-shofiorat-e-bivsh-672572.html", "text": "Снимка, за която се твърди, че е случайно уловена, показва министър-председателят на Холандия Марк Рюте да се вози в градския транспорт. Шофьорът на автобуса е бившият държавен секретар по сигурността и правосъдието на страната от 2012 г. - 2015 г. Фред Тееван. Теевен е вече пенсиониран държавен служител, който сега работи на непълен работен ден в системата на градския транспорт.На 26 октомври миналата година Марк Рюте, лидер на най-голямата парламентарно представена партия в Холандия - \"Народна партия за свобода и демокрация\", зае поста на министър-председател за трети път. Фред Тееван изпълнява длъжността на секретар по сигурността и правосъдието на Холандия до 2015 г. Той подава оставка заедно с министъра на правосъдието Иво Общелтен след като избухва корупционен скандал, който разкрива, че докато Тееван е работил като прокурор през 1994 г., е получил подкуп от наркотрафикант.", "date": "2018.01.09", "title": "Премиерът на Холандия се вози в градския транспорт. Шофьорът е бивш държавен секретар"}
{"url": "https://offnews.bg/112/proveriavat-izostaven-bagazh-v-himicheskia-fakultet-obnovena-672541.html", "text": "Изоставен багаж вдигна на крак полицията в София, .Сигналът е подаден тази сутрин. Багажът е открит от студенти от Факултета по химия и фармация на Софийския университет \"Свети Климент Охридски\".Сградата е евакуирана.На място бяха изпратени екипи на полицията, пожарната и сапьори.По-късно от МВР съобщиха, че на мястото е открит изоставен куфар, в който не е открито \"нищо притеснително\".Учебният процес във факултета е възстановен.", "date": "2018.01.09", "title": "Проверяват изоставен багаж в Химическия факултет (обновена)"}
{"url": "https://offnews.bg/obshtestvo/ema-hopkins-balgaria-e-na-goreshtoto-stolche-za-brekzit-672544.html", "text": "\"Ние всички много подкрепяме вашето първо председателство на Съвета на Европейския съюз. Разбираме, понеже самите ние сме минали през това и знаем колко е важно\", заяви британският посланик в София Ема Хопкинс в интервю за Нова телевизия.Според нея следващите шест месеца са наистина критични за преговоритe за Брекзит.\"Българите са много прагматични хора, особено когато става дума за Европа. Общуват с лекота, имам предвид, че стигат лесно до разговор, от който да излязат решения. Говорила съм с премиера Борисов и той много настоява да се работи за отношения, които да устройват и Европейския съюз, и Великобритания\", допълни Хопкинс.", "date": "2018.01.09", "title": "Ема Хопкинс: България е на горещото столче за Брекзит"}
{"url": "https://offnews.bg/obshtestvo/pravitelstvoto-plati-40-hil-lv-za-nov-sajt-kojto-triabvalo-da-e-akt-672542.html", "text": "33 900 лв. без ДДС е платило правителството за изработването на интернет сайт, който би трябвало да е активен още от края на февруари миналата година.   е обявена през септември 2016 година и включва изработване, дизайн и техническа поддръжка на интернет сайт на Министерския съвет, като той ще измести съществуващия сега правителствен сайт.Според заложените изисквания на началната страница на сайта трябва да има месечен календар със събитията, каре с последни новини, с програмата на правителството и каре с новини само за министър-председателя. Избраният изпълнител е АСАП ЕООД и договорът с фирмата е подписан на 31 януари 2017 година. Срокът за изработването на сайта е 28 дни, от което следва, че той е трябвало да заработи в края на февруари 2017 г. През лятото на 2017 г. от  изпратили запитване до администрацията на Министерския съвет с искане за актуална информация и контакти със служителите на администрацията, главния секретар на МС, членовете на политическия кабинет на правителството и специализираната и общата администрация. Причината за отправеното искане е, че подобна информация в съществуващия сега сайт няма.В отговор от правителството посочили, че тази информация може да бъде получена, едва след като заработи новият сайт на правителството. В заданието на обществената поръчка било заложено изискване за съдържание със структурата на администрацията на МС, като бъдат публикувани служебни телефони и служебни електронни адреси.При повторно запитване от Достъп до информация за това кога новият сайт ще бъде достъпен от Министерския съвет отговорили, че интернет страницата на МС е подготвена в срок от „АСАП“ ЕООД, но \"причините сайтът да не е видим от външни потребители са от технически характер и веднага след отстраняването им, за което се работи активно, той ще бъде активиран“.Към днешна дата този сайт продължава да не е активен.", "date": "2018.01.09", "title": "Правителството плати 40 хил. лв. за нов сайт, който трябвало да е активен преди година"}
{"url": "https://offnews.bg/politika/elektricheski-koli-chakat-gostite-ot-es-na-letishteto-ot-utre-672569.html", "text": "Електрическите автомобили Renault Zoe, които ще превозват делегатите на Българското председателство на Съвета на ЕС 2018, ще бъдат позиционирани на паркинга на Терминал 2 на Летище София утре в очакване да бъде даден старт на трансферите. С нулеви СО2 емисии в рамките на шест месеца, колите ще осигуряват ежедневни трансфери на пристигащите за събитията от календара на Българското председателство гости на София от летището до НДК и хотелите, в които са настанени, съобщиха от министерството на европредседателството. Начало на партньорството ще дадат министърът за Българското председателство на Съвета на ЕС 2018 Лиляна Павлова и генералният мениджър на Рено Нисан България, г-н Рено Пирел. Двамата подписаха договор за партньорство през декември, според който Renault предоставя 15 електрически автомобила и шофьори за тях на Българското председателство. Те са осигурени в партньорство със Сосиете Женерал Експресбанк и Шнайдер Електрик. Специален информационен пул на летището ще насочва пристигащите делегати Категория В и С (експерти в работните групи и участници в сесиите от парламентарното измерение) към трансферните автомобили, които са специално брандирани.За целите на трансферите на Летище „София“ са инсталирани и три нови зарядни станции Schneider Electric. След председателството те ще могат да бъдат използвани от всички, които искат да заредят електромобилите си докато изчакват пристигащите пътници. ", "date": "2018.01.09", "title": "Електрически коли чакат гостите от ЕС на летището от утре"}
{"url": "https://offnews.bg/vodni/podal-kanuist-daval-zob-na-konkurent-672545.html", "text": "Японският кануист Ясухиро Сузуки беше дисквалифициран за осем години, след като се доказа, че умишлено и най-коварно е подхвърлил допинг на свой основен конкурент, вследствие на което той е бил наказан и отстранен от състезания.Подлата си постъпка Сузуки е извършил през септември миналата година по време на националното първенство, което било и квалификация за включване в националния отбор за олимпийските игри в Токио през 2020 година, информира Спортал.25-годишният Сейджи Комацу бил основен конкурент на 32-годишният Сузуки и той решил да го елиминира, като сипе в напитката му анаболния стероид метандиенон.Комацу се проваля на допинг теста и е отстранен от първенството, но подава жалба. Японската антидопингова агенция провежда разследване, в хода на което се разплита аферата.В решението за наказание на Сузуки се отбелязва, че той и друг път е постъпвал подло със съперници. По време на състезания и тренировки той крадял и криел части от екипировката им, за да получи предимство.", "date": "2018.01.09", "title": "Подъл кануист давал зоб на конкурент"}
{"url": "https://offnews.bg/futbol/borimirov-kritikuva-spas-rusev-672547.html", "text": "Бившият спортен директор на Левски - Даниел Боримиров, разкритикува собственика на \"сините\" Спас Русев за това, че сбъркал като е предоставил цялата спортно-техническа власт в ръцете на треньора Делио Роси.\"Защо не съм намерил баланс в работата си с Делио Роси? Трудно може да говорим за баланс. По-скоро Спас Русев реши да даде цялата спортно-техническа власт на Делио Роси. Това е. Аз лично нямам дрязги с Делио Роси.Бъдещето ще покаже дали е правилно решението на собственика. За мен това беше грешка, защото този модел в България трудно може да донесе успеха.Така обаче реши Русев и се надявам да е за добро\", коментира Боримиров пред \"Нова телевизия\".Отборът на Левски пък замина тази сутрин за Малта, където ще изкара предсезонна подготовка и ще изиграе няколко контроли, но имената на съперниците все още не са известни.", "date": "2018.01.09", "title": "Боримиров критикува Спас Русев"}
{"url": "https://offnews.bg/sviat/tramp-shte-se-kandidatira-za-vtori-mandat-gotov-da-se-izpravi-i-sresh-672548.html", "text": "Американският президент Доналд Тръмп смята да се кандидатира за втори мандат, тъй като постиженията му говорят сами за себе си, обяви неговият зам.-говорител Хоган Гидли, цитиран от ДПА и БТА. \"Който и да се кандидатира срещу Тръмп, той ще се изправи срещу един президент, който има рекордни постижения за рекордно кратък срок досега в Белия дом\", подчерта говорителят, който получи и въпрос за възможна кандидатура на известната телевизионна водеща Опра Уинфри. Спекулациите за кандидатура на Опра на изборите през 2020 г. започнаха след речта ѝ на церемонията по връчването на наградите \"Златен глобус\", където тя получи наградата \"Сесил Б. Демил\" - \"Златен глобус\" за цялостни постижения.В речта си при приемането на наградата Опра обяви настъпването на нова ера за жените и момичетата, малтретирани от мъже.\"И когато новият ден най-накрая настъпи, това ще е благодарение на много прекрасни жени, много от които са в залата тази вечер, а и на някои забележителни мъже, които се борят упорито да станат лидери и да ни отведат във времето, когато на никого няма да се налага да казва \"аз също\" отново\", каза Уинфри, имайки предвид движението в социалните мрежи срещу сексуалния тормоз. Тя изтъкна и примера на жени, борили се за гражданските права в САЩ.Веднага след тази пламенна реч, последвана от бурни аплодисменти, в Туитър се появи хаштагът #Ophra2020.Самата Уинфри опроверга след церемонията спекулациите, че може да се кандидатира за президент, но нейният дългогодишен партньор каза, че тя не е изключила категорично тази възможност.\"Зависи от хората, които ще решат\", каза Стедман Греъм пред в. \"Лос Анджелис таймс\". А Си Ен Ен цитира двама приятели на 63-годишната медийна звезда, които казват, че тя действително мисли да се кандидатира като демократ и че нейни приближени я подтикват да обяви това свое намерение.Не за първи път има подобни спекулации за Уинфри. В интервю за Блумбърг от миналия март тя каза, че победата на Доналд Тръмп на президентските избори я е накарала да преосмисли мнението си, че липсата й на опит в управлението може да бъде пречка пред нейното евентуално влизане в политиката.\"Ние бихме приветствали всеки съперник на президента в борбата му за преизбиране, независимо дали това е Опра Уинфри, или някой друг\", коментира говорителят на Тръмп.", "date": "2018.01.09", "title": "Тръмп ще се кандидатира за втори мандат, готов да се изправи и срещу Опра"}
{"url": "https://offnews.bg/tenis/evrosport-analizira-evoliutciata-v-bekhenda-na-federer-672546.html", "text": "Спечелването на Australian Open 2017 превърна Роджър Федерер от тенис легенда в истинска спортна икона. На финала швейцарската легенда победи в 5-сетов трилър своя най-голям конкурент Рафаел Надал и вдигна 18-ата си титла от Големия шлем.По традиция, Федерер изпитва най-сериозни затруднения именно в сблъсъците с Рафа, но този път Маестрото разполагаше с тайно оръжие.Благодарение на иновативна технология и увеличена реалност, в новия епизод на специалната поредица на Евроспорт „Спортът отблизо“ феновете могат да видят как Роджър Федерер промени коренно един елемент от играта си, определян доскоро като най-голямата му слабост, но превърнал се през миналата година в сериозно оръжие – бекхенда.Федерер създаде и разви бекхенд техниката, станала известна като “SABR” (Sneak Attack By Rodger). При нейното прилагане швейцарецът атакува по-бързо топката и ударът идва от по-ниска точка, като върнатите по този начин топки дават на противника по-малко време да се пласира и да подготви своя удар.Този специфичен бекхенд се доказа като много ефективен срещу играчи, разчитащи на мощния си форхенд, какъвто е Рафаел Надал. През 2013 г. 26% от бекхендите на Федерер попадат в полето, докато по време на миналогодишния финал в Мелбърн Маестрото пласира цели 40% от тях в целта.Сега той е амбициран да защити титлата си срещу играчи в отлична форма и други, които се завръщат на корта жадни за успехи след дълго отсъствие.Евроспорт ще излъчи на живо над 300 часа от тазгодишното издание на Australian Open, с картина от всеки корт и всеки мач, която ще бъде достъпна за българските фенове на телевизионните канали и в дигиталната платформа Eurosport Player.", "date": "2018.01.09", "title": "Евроспорт анализира еволюцията в бекхенда на Федерер"}
{"url": "https://offnews.bg/zdrave/epidemia-ot-morbili-na-balkanite-mz-prizova-za-speshna-imunizatcia-na-672553.html", "text": "Здравното министерство призова родителите за спешна имунизация на децата за морбили след епидемията на Балканите. \"В Гърция в момента има повече от 900 случая на болни. В Македония и Сърбия също има случаи\", обясни пред Нова телевизия главният държавен инспектор д-р Ангел Кунчев.По думите му за момента не може да се говори за предстояща епидемия в България, защото се вземат мерки това да не се допусне. \"Искаме да напомним и на личните лекари, и на родителите да проверят имунния статус на децата си и където има неизпълнена имунизация, да бъде направена\", посъветва той.\"От март до август миналата година се сблъскахме с малък епидемичен взрив. Това ни показа, че не сме толкова зле. Вирусът е много заразен и се предава много лесно\", каза експертът.Вирусът се насочва към нервната система. В някои случаи дава много тежки менингити и енцефалити. При закъсняло лечение понякога усложненията са много сериозни. В 90% от случаите болестта преминава без остатъчни явления, поясни д-р Кунчев.В края на ноември Италия въведе 10 задължителни ваксини за децата, една от които е за морбили. В страната през миналата година беше отчетено драстично увеличение на случаите на морбили, като в 88% от случаите разболелите се не бяха ваксинирани. През миналата година имаше увеличение на случаите на морбили и в Румъния, като до август имаше регистрирани близо 8500 случая, особено в западната част на страната, където ваксинираните са под 50%. В Румъния бяха регистрирани и над 30 смъртни случая заради морбили.  У нас също имаше увеличение на случаите на морбили миналата година.  ", "date": "2018.01.09", "title": "Епидемия от морбили на Балканите, МЗ призова за спешна имунизация на децата"}
{"url": "https://offnews.bg/obshtestvo/opasno-mrasen-vazduh-v-tcialata-strana-672576.html", "text": "Опасно мръсен въздух в цялата страна в началото на годината, отчита системата на Изпълнителната агенция по околна среда. Рекорди са отчетени на 1 януари, когато 19 станции са регистрирали превишения на допустимите норми. Европейският индекс за качество на въздуха показва високо замърсяване в София, Плевен и Русе. Също със силно замърсяване на въздуха са градовете Пловдив, Благоевград, Кърджали, Варна, Бургас, Велико Търново, Сливен. Системата на Изпълнителната агенция по околна среда отчита замърсяване в пъти над нормите навсякъде, където са разположени станции. Според ИАОС причина за превишенията на средноденонощната норма за ФПЧ10 е масово използване на твърдо гориво в битовия, обществения сектор и емисии от автомобилния транспорт, съчетано с неблагоприятни метеорологични условия. В социалните мрежи хиляди коментират гневно мръсния въздух и призовават за протести. ", "date": "2018.01.09", "title": "Опасно мръсен въздух в цялата страна"}
{"url": "https://offnews.bg/zimni/severna-koreia-izprashta-delegatcia-na-zimnite-olimpijski-igri-672538.html", "text": " ще изпрати своя делегация на Зимните олимпийски игри през 2018 г., които ще се проведат в Южна Корея през февруари.Освен състезатели, севернокорейската делегация ще включва и зрители.Представителите на Северна Корея са заявили, че страната ще изпрати спортисти и делегация на високо ниво на игрите в южнокорейския град Пьончан. От Пхенян изявили желание за разрешаване на спорните въпроси на Корейския полуостров чрез диалог и преговори.Това се случи по време на първата среща на високо равнище между двете страни за последните две години, която се проведе в пограничното селище Панмунйом в Общата част на зоната за сигурност.Делегатите от Южна Корея са заявили, че е добре двете нации да излязат заедно под едно знаме при откриването на игрите. Направено е предложение и да се организира среща на разделените от войната през 50-те години семейства, по време на предстоящата скоро Лунна нова година, както и възобновяването на замразения военен диалог между Севера и Юга.Южна Корея е предложила участниците от двете страни да излязат заедно на церемонията за откриване на игрите. Засега не се съобщава дали Северът е отговорил положително.Последния път, когато Северна и Южна Корея излязоха заедно под флага на Корейския полуостров, беше по време на зимните олимпийски игри в Торино през 2006 г.", "date": "2018.01.09", "title": "Северна Корея изпраща делегация на Зимните олимпийски игри"}
{"url": "https://offnews.bg/obshtestvo/zelen-bilet-sreshtu-mrasnia-vazduh-v-sofia-sled-18-ianuari-672557.html", "text": "Зелен билет от лев в градския транспорт на София като част от битката срещу мръсния въздух може да се пусне най-рано след 18 януари. Краткосрочните мерки срещу високите нива на фини прахови частици, които общината обяви през декември, трябва да бъдат гласувани от Столичния общински съвет. Днес кметът Йорданка Фандъкова обяви, че ще настоява СОС да приеме във възможно най-кратък срок мерките. Заседание преди 18 януари на СОС няма. Имам уверението, че следващия вторник ще бъдат разгледани от комисията по екология към Столичния общински съвет\", посочи Фандъкова. Тя увери, че Столичният инспекторат продължава кампанията за събиране на гуми във всички райони, за да не се използват те за отопление в гетата.Днес отново въздухът в София е силно замърсен. Системата, разработена от БАН, която Столичната община използва,  обаче не прогнозира високи нива днес и утре.Пореден ден с високо замърсяване на въздуха в София, сочат данните на AirSofia.info.", "date": "2018.01.09", "title": "Зелен билет срещу мръсния въздух в София след 18 януари"}
{"url": "https://offnews.bg/obshtestvo/azerski-kompanii-se-vkliuchvat-v-gazifikatciata-u-nas-672559.html", "text": "Президентът Румен Радев проведе телефонен разговор с държавния глава на Азербайджан Илхам Алиев по повод предстоящото откриване на директна самолетна линия София-Баку, съобщиха от \"Дондуков\" 2. Пряката въздушна връзка между двете столици беше договорена по време на официалното посещение на българския държавен глава в Азербайджан през октомври миналата година.Двамата президенти са изразили увереност, че пряката въздушна линия между България и Азербайджан ще донесе не само икономически ползи за двете страни и ще развие туристическите и бизнес връзки, но и ще насърчи двустранното сътрудничество.Румен Радев и Илхам Алиев са обсъдили и възможността азерски компании да участват в газификация на домакинства у нас.Интересът на местния бизнес беше заявен от президента Алиев още през октомври с оглед на ниското ниво на газификация на домовете в България.Българският държавен глава отново потвърди подкрепата на страната ни за изграждането на Южния газов коридор, в реализацията на който Азербайджан има ключова роля.", "date": "2018.01.09", "title": "Азерски компании се включват в газификацията у нас"}
{"url": "https://offnews.bg/obshtestvo/avaria-ostavi-pernik-bez-parno-672561.html", "text": "Авария в Топлофикация-Перник остави града без парно.На студено са и детските заведения. Част от градините работят, като са им осигурени печки.Аварията е на основен топлопровод и засегна централната градска част: ул.”Брегалница” бл.10,12 - ул.”Кресна”бл. 2 - ул.”Св.св. Кирил и Методий” бл.2,2а,4 - пл.”Кракра Пернишки” бл.17 - Минна дирекция - Храм „Св.Иван Рилски” - Община Перник - ЕСГРАОН - Държавен архив - ОДК - Спортна зала „Дружба” - Детска градина № 2 ”Родолюбче” - Дворец на културата, както и всички сгради в кварталите Централна Градска Част - „Проучване” - „Димова махала” - „Хумни дол” - „Твърди ливади”. ", "date": "2018.01.09", "title": "Авария остави Перник без парно"}
{"url": "https://offnews.bg/futbol/tcska-obiavi-otkrita-trenirovka-za-fenove-672556.html", "text": "От ЦСКА информираха чрез официалния си сайт, че утре отборът ще направи открита тренировка за фенове и медии. Заниманието ще започне в 11 часа и ще се проведе на стадион \"Българска армия\".\"ЦСКА ще тренира на стадион \"Българска армия\" утре (10 януари) от 11:00 часа, като заниманието ще бъде открито за фенове и медии. Старши треньорът Стамен Белчев ще говори пред журналистите преди заминаването на отбора за първия подготвителен лагер.Той ще бъде в Сандански и ще продължи до 20 януари, когато ще се състои и първата контрола на ЦСКА - срещу местния Вихрен. Двубоят ще бъде излъчен на живо по ЦСКА ТВ, а началният час ще бъде уточнен в близките дни\", написаха червените в сайта си.Междувременно футболистите на ЦСКА преминаха задължителните медицински изследвания на старта на подготовката за пролетния полусезон.Прегледите бяха направени от екип специалисти на базата в Панчарево тази сутрин. Резултатите показаха, че играчите са в отлично състояние.", "date": "2018.01.09", "title": "ЦСКА обяви открита тренировка за фенове"}
{"url": "https://offnews.bg/ikonomika/sastoianieto-na-dzhef-bezos-veche-e-105-100-000-000-dolara-672551.html", "text": "Нетното състояние на главния изпълнителен директор и основател на Amazon.com Inc. Джеф Безос вече е в размер на 105,1 млрд. долара.Това показват новите данни от индекса на милиардерите на Bloomberg.Причината за рязкото увеличаване на състоянието на Безос е ръста на акциите на сайта за електронна търговия.за първи път основателя на Amazon задмина рекорда на Бил Гейтс през октомври миналата година, а вече е далеч пред него.В момента богатството на Безос се изчислява на 105,1 милиарда долара, докато това на основателя на Майкрософт е 93,3 милиарда долара.Третият най-богат човек в света е Уорън Бъфет. Състоянието на легендарния инвеститор се оценява на $87.2 милиарда. Веднага след него вече е бащата на Фейсбук. Богатството на Марк Зукърбърг се оценява на 77,5 милиарда долара. Пети е собственикът на Зара Амансио Ортега със 76 милиарда долара.", "date": "2018.01.09", "title": "Състоянието на Джеф Безос вече е 105 100 000 000 долара"}
{"url": "https://offnews.bg/kultura/muzikautor-darzhavata-gotvi-razpad-na-kolektivnoto-upravlenie-na-prav-672564.html", "text": "Държавата се готви да приеме закон, с който рискува да се въведат порочни и абсурдни практики, които могат да доведат до разпад колективното управление на права в България. За това сигнализират основните организации за колективно управление на права (ОКУП) – Музикаутор, Профон, Филмаутор и Артистаутор, в своя позиция, изпратена до Комисията по правните въпроси и Комисията по културата и медиите в 44-тото Народно събрание, както и до Министерство на културата.Става въпрос за законопроект, с който следва да се транспонира Директивата за колективното управление на авторското право и сродните му права. Припомняме, че преди месец Европейската комисия реши да предяви иск срещу България в размер на близо 20 000 евро на ден заради забавянето на държавата в привеждането на директивата в българското законодателство.Директивата, съответно и законопроектът, се отнасят изключително до организациите за колективно управление на права (ОКУП), което означава, че не трябва да се правят прибързани промени при непознаване на спецификите на дейността им. Новият проектозакон, обаче, не е преминал обществено обсъждане и не е обсъден официално с нито една ОКУП в България, които съвкупно представляват и защитават законните права и интереси на хиляди български и милиони чуждестранни творци, автори, изпълнители, продуценти, артисти, режисьори, сценаристи, оператори. Организациите подчертават пасивната роля на Министерство на културата, което не е спазило досегашната практика при транспониране на директиви. Досега тя включваше изготвяне на законопроект от ресорното министерство, провеждане на обществено обсъждане с релевантните организации, подготвяне на становища от НАП, регулаторите, КЗК и т.н., след което внасяне на законопроекта в Народното събрание.„Противното би означавало силово налагане на проекта, което е недемократично и би довело до дисбаланс в отношенията между правоносителите, ползвателите и държавата“, посочват още в писмото си организациите.Те обясняват, че проблемите около транспонирането на директивата са логични и очаквани предвид липсата на адекватна, експертна и комплексна политика в сектора от много години. Доказателство за това са множеството международни индекси и класации, в които България е отново на последните нива.Музикаутор, Профон, Филмаутор и Артистаутор заявяват още, че \"винаги са апелирали за търсене на правилния баланс в правната регламентация на този специфичен сектор и са предлагали решения, които да гарантират предвидимост и стабилност за правоносителите и ползвателите в тези правоотношения\".Възможният разпад на колективното управление на права, обаче, ще е критична последица за всички заинтересовани страни в сектора. Загубите, засягащи и носителите на права, и ползвателите, и фиска, и културните и творческите индустрии, ще са огромни като стойностно измерение, а освен това ще накърнят и реномето ни на правова държава членка на Европейския съюз, казват още организациите. В тази връзка Музикаутор, Профон, Филмаутор и Артистаутор отправят покана за работна среща, на която да бъдат наваксани пропуските, генерирани от несъстоялото се обществено обсъждане.", "date": "2018.01.09", "title": "Музикаутор: Държавата готви разпад на колективното управление на права"}
{"url": "https://offnews.bg/obshtestvo/politcejski-protest-posreshta-delegatite-za-evropredsedatelstvoto-672554.html", "text": "Служители на МВР ще изпълнят  си да протестират по време на българското председателство на Съвета на ЕС. От Синдикалната федерация на МВР съобщиха, че на 11 януари, когато се очаква да бъде даден официално стартът на председателството, ще излязат на протест.СФСМВР планира два протеста - единият на бул. \"Брюксел\", а другият на кръстовището на Орлов мост. Членове на синдиката ще отправят послания към делегациите, пристигащи за официалното откриване на Българското председателство на Съвета на ЕС.В часовия диапазон 16.30 – 17.00 часа, протестиращите служители в МВР ще „посрещат“ делегациите с плакати, като протестът ще продължи в 18.15 часа в района на Народния театър „Иван Вазов“.СФСМВР продължава своите протестни действия с исканията за увеличение на 15% на основните възнаграждения на работещите в МВР, обвързване на заплатите със социалноизмерим показател и нов Закон за МВР. Следващата дата, на която ще протестират членовете на СФСМВР е 25 януари 2018 г., когато ще се поведе и срещата на министрите на вътрешните работи от ЕС в България. Протестът ще започне в 11.00 часа в района на НДК.Успоредно с това, СФСМВР продължава своята кампания с билбордове, съдържащи послания към пристигащите делегации.Заканата за протести по време на европредседателството беше отправена от полицаите още през лятото на 2017, когато беше проведен първият им голям протест. Още четири заявления за протести са подадени за 11 януари. Протестите са свързани с решението на Министерския съвет, с което беше дадена зелена светлина за изграждането на втори кабинков лифт в Банско.На 2 януари са подали заявление от Гражданска инициатива за сувернитет на България. На 4 януари са подали от Бъдеще за община Банско, които подкрепят решението на МС. На 8 януари са подали от Дунавско-карпатска програма България, които искат отмяна на решението на МС. На същата дата заявление са подали и от Природа за хората и регионите, те са в подкрепа на решението на МС.", "date": "2018.01.09", "title": "Полицейски протест посреща делегатите за европредседателството"}
{"url": "https://offnews.bg/obshtestvo/bez-voda-v-chasti-ot-tcentara-lozenetc-i-krastova-vada-672528.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Алдомировска“, Център, налага спиране на водоподаването от 9:00 до 18:00 часа в района на бул. „Александър Стамболийски“, ул. „Алдомировска“, бул. „Инж. Иван Иванов“, ул. „Димитър Петков“. Заради подмяна на сградно водопроводно отклонение на ул. „Козяк“, жк. „Лозенец“, се налага спиране на водоподаването от 10:00 до 22:00 часа на ул. „Козяк“ от бул. „Никола Й. Вапцаров“ до ул. „Люботрън“, ул. „Беломорски проход“ от ул. „Козяк“ до ул. „Кап. Тодор Ночев“, ул. „Св. Осий Кордобски“. След възстановяване на водоснабдяването е възможно временно повишаване мътността на водата. Поради подмяна на пожарен хидрант на ул. „Търново“, с. Иваняне, се налага спиране на водоподаването от 9:30 до 19:30 часа на ул. „Родопи“, ул. „Св. Св. Кирил и Методий“, ул. „Вардар“. Диагностика на сградно водопроводно отклонение на бул. „Черни връх“, кв. „Кръстова вада“, се налага спиране на водоподаването от 10:00 до 18:00 часа на бул. „Черни връх“ от ул. „Джон Атанасов“ до ул. „Проф. Марин Големинов“. Прекъсване на сградно водопроводно отклонение на ул. „Ибровица“, с. Лозен, налага спиране на водоподаването от 9:00 до 17:00 часа на ул. „Караджин“ от ул. „Връх Острокап“ до ул. „Половраг“, ул. „Ибровица“ от ул. „Караджин“ до ул. „Блазна“. Заради почистване на филтри на редуктор за налягане на ул. „Славей“, вилна зона „Манастира“ в община „Панчарево“ , се налага спиране на водоподаването от 11:00 до 12:00 часа на ул. „Цар Асенов път“ и ул. „Спортист“. Във връзка с изпълнение на инвестиционен проект за реконструкция на уличен водопровод на ул. „Кестен“ в кв. „Курило“, се налага спиране на водоподаването от 9:00 до 21:00 часа на ул. „Кестен“ от ул. „Циклама“ до ул. „Тодорини кукли“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.", "date": "2018.01.09", "title": "Без вода в части от центъра, Лозенец и Кръстова вада"}
{"url": "https://offnews.bg/obshtestvo/video-stotitci-darveta-otsecheni-pri-nezakonna-sech-v-zashtitena-mest-672550.html", "text": "546 броя незаконно отсечени дървета откриха проверяващи от агенцията по горите в Мъглиж. Поголовната сеч е извършена в защитената местност \"Туловска кория\", съобщават от ИАГ.Служители от Регионална дирекция по горите – Стара Загора са извършили проверка по подаден сигнал на територията на Държавно горско стопанство – Мъглиж. В защитена местност „Туловска кория“ проверяващите са установили незаконна сеч на 546 бр. дървета от габър и летен дъб. Общият размер на незаконно добитата дървесина възлиза на 76 плътни кубически метра.„Туловската кория“ е обявена за природна забележителност през 1961 г. През 2002 г. е прекатегоризирана в защитена местност, като целта е да се опазят остатъци от вековна дъбова гора.Служителите по горите са констатирали, че безогледното посегателство срещу природата е извършено в периода 20.12.2017 г. – 03.01.2018 г. от неизвестен за сега извършител.Всички материали по случая са изпратени в Районна прокуратура - Казанлък.", "date": "2018.01.09", "title": "Видео: Стотици дървета отсечени при незаконна сеч в защитена местност край Мъглиж"}
{"url": "https://offnews.bg/obshtestvo/su-e-razdal-neosnovatelno-hiliadi-levove-na-sluzhiteli-ot-rektorata-u-672540.html", "text": "Неоснователно плащани бонуси, двойно финансиране, безотчетно раздавани пари над заплатите за незнайно какви задачи - това са само част от нередностите, открити при последния одит на Министерството на образованието в Софийския университет \"Св. Климент Охридски\".За резултатите от него съобщиха от МОН за OFFNews в отговор на наше запитване.Отидът бе възложен от министъра на образованието Красимир Вълчев след , както и  за 2016 г., тъй като той \"не дава вярна и честна представа\" за финансовото състояние и имуществото на СУ.Тогава  - в СУ не се раздават бонуси, а се изпълнява Кодексът на труда и Наредбата за работната заплата, увери той. На .Три месеца по-късно МОН също констатира тревожни практики в раздаването на пари в Университета. Непроснователните плащания към служители в Ректората* с пари от държавния бюджет, студентски такси и наеми са станали възможни благодарение на вътрешни правила за работната заплата, приети от Академичния съвет на СУ и променени за последно на 25 януари 2017 г. Те разрешават превеждането на допълнителни суми по неясни критерии, например \"за извършване на нетипична административна дейност\" (чл. 25, ал. 3), без да има ясно определение за \"нетипична\" в случая.Именно промяна в правилата иска МОН чрез доклада на звеното си за вътрешен одит.Одитът на МОНВ рамките на одита са анализирани получените възнаграждения в СУ през 2016 година от централната университетска администрация. При определяне размера на индивидуалните заплати няма нарушения, но не така стои въпросът с допълнителните плащания, извършени на база Колективния трудов договор, вътрешни правила на СУ и заповеди на ректора проф. Анастас Герджиков.Във вътрешните правила са включени две разпоредби (чл. 25 и чл. 27), които позволяват допълнителни плащания на администрацията и обслужващия персонал за изпълнение на общоуниверситетски задачи и поради особености на трудовия процес. Именно тези общи фрази са използвани за някои неоснователни - според МОН - плащания.", "date": "2018.01.09", "title": "СУ е раздал неоснователно хиляди левове на служители от Ректората, установи одит на МОН"}
{"url": "https://offnews.bg/politika/prezidentat-svikva-ksns-dnes-672532.html", "text": "Президентът Румен Радев свика заседание на Консултативния съвет по национална сигурност (КСНС) днес. Заседанието на „Дондуков“ 2 е от 10,30 часа. Темата му е „Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018“.Очаква се обаче Радев да постави и въпроса за модернизацията на армията. ", "date": "2018.01.09", "title": "Президентът свиква КСНС днес"}
{"url": "https://offnews.bg/obshtestvo/promeni-v-dvizhenieto-v-tcentara-ot-dnes-zaradi-tretia-lach-na-metroto-672531.html", "text": "Движението в част от центъра на София се променя от днес до 10 юли, заради строителството на третия лъч на метрото, съобщи Столична община. Забранява се влизането на пътни превозни средства по северното пътно платно на бул. „Патриарх Евтимий” между бул. „Витоша“ и ул. „Цар Самуил“. Движението ще се извършва еднопосочно в две пътни ленти по южното пътно платно на бул. „Патриарх Евтимий“ в посочения участък в посока бул. „Христо Ботев“. Забранено е и влизането на пътни превозни средства по южното пътно платно на бул. „Патриарх Евтимий” между ул. „Граф Игнатиев“ и ул. „Хан Крум“. Движението ще се извършва еднопосочно в две пътни ленти по северното пътно платно на бул. „Патриарх Евтимий“ в посочения участък в посока бул. „Витоша“. Забранява се влизането на пътни превозни средства по северното пътно платно на бул. „Васил Левски” между ул. „Проф. Н. Михайлов“ и ул. „Граф Игнатиев“. Движението ще се извършва еднопосочно в три пътни ленти по южното пътно платно на бул. „Васил Левски“ в посочения участък в посока ул. „Граф Игнатиев“. В транспортния тунел под НДК движението на пътни превозни средства в посока бул. „България“ ще се извършва върху трасето на трамвайната линия. Забраняват се престоят и паркирането на автомобили както следва:- по бул. „Патриарх Евтимий” между бул. „Витоша” и ул. „Цар Самуил” – северна страна;- по бул. „Патриарх Евтимий” между бул. „Витоша” и ул. „Княз Борис I” – южна страна;- по бул. „Патриарх Евтимий” на 30 м след ул. „Княз Борис I” в посока бул. „Христо Ботев” – южна страна;- по бул. „Патриарх Евтимий” между ул. „Граф Игнатиев” и ул. „Хан Крум” – южна страна;- по бул. „Васил Левски” на 20 м преди ул. „Проф. Н. Михайлов” в посока ул. „Граф Игнатиев” – северна страна.В същите участъци се закриват местата за почасово платено паркиране „синя зона“.", "date": "2018.01.09", "title": "Промени в движението в центъра от днес заради третия лъч на метрото"}
{"url": "https://offnews.bg/zdrave/blizo-200-dushi-preminali-prez-gripnia-kabinet-na-vma-za-po-malko-ot-d-672558.html", "text": "Близо 200 души са преминали през открития специално за сезона грипен кабинет във Военномедицинска академия за по-малко от две седмици - от 29 декември 2017 г. до днес. „Този кабинет се разкрива всеки грипен сезон и в момента работи с пълна сила. След новогодишните празници наблюдаваме нарастване на броя на заболелите, като на място преценяваме дали се нуждаят от амбулаторно лечение или трябва да бъдат хоспитализирани”, обясни полк. доц. Георги Попов – началник на Катедра по инфекциозни болести.Той е категоричен, че още при първите симптоми трябва да се потърси лекарска помощ, за да се избегнат усложнения като пневмонии, менингоенцефалити, отити, синузити, неврити и други.„Пациентите, които идват в този кабинет, най-условно могат да бъдат разделени на две групи, в зависимост от симптоматиката”, заяви доц. Попов, като подчерта, че тънката разлика между грип и обща настинка трябва да бъде направена именно от специалист, за да се назначи и адекватното лечение.Той напомни, че характерно за грипа е острото начало, болки в ставите, очите, обща интоксикация – болният е отпаднал, не му се работи, няма настроение, има висока температура над 38 градуса, придружена с втрисане, суха кашлица.„При общата настинка нещата са постепенно започващи с първоначални белези. Тук водещото е едно кихане, температурата е повишена, но е под 38 градуса”, пояснява специалистът.Доц. Попов съветва да консумираме повече плодове, предимно цитрусови, зеленчуци и да приемаме повече течности и конкретно чай, за да се предпазим.Важна, по думите му, е и здравната култура на хората: „Болните трябва да се изолират вкъщи, да се носят маски. Трябва да се внимава за хигиената на ръцете – грипните вируси се задържат по повърхностите и лесно можем да се заразим”.„Към момента засеченият грипен вирус е H2N3 - “Хонконг”, който е по-благоприятен, защото голяма част от населението вече се е срещала с него и има изграден имунитет. Засегнати от него ще са най-вече малките деца и хора с преходни и хронични заболявания. Очакванията са грипният сезон да е по-силен в края на месец януари”, прогнозира още доц. Георги Попов.", "date": "2018.01.09", "title": "Близо 200 души преминали през грипния кабинет на ВМА за по-малко от две седмици"}
{"url": "https://offnews.bg/obshtestvo/otkrivat-novia-pat-do-terminal-2-na-letishte-sofia-672535.html", "text": "Новият път до Летище София ще бъде открит днес от кмета на София Йорданка Фандъкова и министъра на транспорта Ивайло Московски.Проектът включва директен път до Терминал 2, както и две връзки с Терминал 1. Строителството започна през септември 2016 г.Общата стойност е малко над 13 млн. лева.", "date": "2018.01.09", "title": "Откриват новия път до Терминал 2 на летище София"}
{"url": "https://offnews.bg/politika/rumen-petkov-ubijstvoto-na-petar-hristov-ne-tceli-udar-sreshtu-upravl-672536.html", "text": "В началото на Председателството ни ни налегна един спомен за годините, в които имаше 25-30 убийства. Надявам се, че убиецът ще бъде заловен, а няма да се открие ДНК от него и да бъде открит самоубит. Така бившият вътрешен министър Румен Петков коментира показния разстрел на бизнесмена Петър Христов и шесторното убийство в Нова Искър по Нова тв. Никъде не излезе категорична експертиза, че убийството е извършено с едно оръжие, допълни Петков за касапницата, извършена от Росен Ангелов. Целта на убийството на Петър Христов не е удар срещу управлението, заяви Петков. Той подчерта, че е много важно прокуратурата да не изпуска от вниманието си версията за помощта, оказана от Христов за разбиване на групата на Наглите. Който бърза, бърка, подчерта Румен Петков и призова МВР да не бъде притискане за срокове за разкриване на убийството на Петър Христов. По думите му престъплението поражда страх сред бизнеса и обществото. ", "date": "2018.01.09", "title": "Румен Петков: Убийството на Петър Христов не цели удар срещу управлението"}
{"url": "https://offnews.bg/obshtestvo/otkriha-novia-uchastak-ot-bul-briuksel-do-letishte-sofia-672560.html", "text": "Завършихме скоростната пътна връзка до летище София след повече от 14-годишно забавяне.Това съобщи министърът на транспорта, информационните технологии и съобщенията Ивайло Московски по време на официалното пускане на движението по новоизграденото трасе в столицата заедно с кмета на София Йорданка Фандъкова.През 2009 г. заварихме проекта в състояние, което не позволяваше неговото продължаване и това наложи да направим консервация на обекта, посочи Московски. През 2012 г., с решение на втория кабинет с премиер Бойко Борисов, осигурихме необходимите 13,7 млн. лева за довършването му и днес той е факт, два месеца предсрочно, заяви министърът. Финансирането е осигурено от бюджета на Министерството на транспорта, информационните технологии и съобщенията.Изграждането на естакадата е с голяма сложност от техническа и инженерна гледна точка и до момента у нас не бяха реализирани подобни проекти, съобщи транспортният министър. Новата пътна отсечка и връзката на софийското метро до летище София, ще доведат до значително облекчение на трафика към Терминал 2, заяви той. Днешното откриване символично можем да свържем и със старта на Председателството на Съвета на ЕС, което страната ни поема, акцентира още министърът. По думите на кмета на София Йорданка Фандъкова се е довършил един от занемарените обекти в миналото и едно пространство на София, покрай което не ни се е искало да минаваме. \"Тази директна връзка от центъра на София до летището спестява на кв. \"Дружба\" и на Бизнес зоната много тежко движение и допълнителни емисии\", посочи тя.", "date": "2018.01.09", "title": "Откриха новия участък от бул. Брюксел до летище София"}
{"url": "https://offnews.bg/112/vladi-vargala-petar-hristov-be-mazh-s-topki-beshe-mi-kato-brat-672537.html", "text": "Нямам сили да звънна на майката на Петър Христов. Тя има още двама сина - Митко/братът на Христов - бел.ред./ и мен. Това заяви Влади Въргала, близък приятел на убития вчера бизнесмен в столицата, по Нова тв. Той определи Христов като свой настойник, за когото би дал и бъбрека си.Той бе коректен в бизнеса си, никога не е бил в групировка. Едно време го уважаваха всички силови групировки, защото просто бе мъж с топки\", каза още Въргала. \"Ако теорията за Наглите е вярна, то значи е допуснато да бъде елиминиран човек, грижещ се занационалната сигурност\", добави той. Петър имаше много житейска мъдрост събрана в него. Той ми каза „помни, че във всеки един момент до всеки от нас застава сервитьорът със сметката”. Аз мисля, че Петър е платил своята сметка, коментира Карамфилов по бТВ. ", "date": "2018.01.09", "title": "Влади Въргала: Петър Христов бе мъж с топки, беше ми като брат"}
{"url": "https://offnews.bg/offtopic/kak-sotcialnite-mrezhi-se-spraviha-s-mrasnia-vazduh-672575.html", "text": "За пореден ден темата за мръсния въздух в София и страната бе една от най-обсъжданите теми в социалните мрежи, а и не само. Това отключи народното творчество, като във Фейсбук и Туитър заваляха колажи и вицове по темата.", "date": "2018.01.09", "title": "Как социалните мрежи се справиха с мръсния въздух"}
{"url": "https://offnews.bg/politika/mvr-obiaviava-utre-rezultatite-za-shestornoto-ubijstvo-hristov-ubit-s-672583.html", "text": "В сряда МВР ще обяви резултатите от разследването на шесторното убийство в Нови Искър. Това каза пред журналисти министърът на вътрешните работи Валентин Радев след заседанието на  при президента. Темата за криминогенната обстановка от последните дни е била коментирана на КСНС извън дневния му ред.Валентин Радев заяви, че утре ще бъдат обявени първоначалните заключения около убийството в Нови Искър. Засега е ясно единствено, че всички доказателства уличават  като извършител на шесторното убийство.Работи се и по убийството на бизнесмена . До този момент няма информация бизнесменът да е получавал заплахи, разпитваме и неговите близки, каза министърът на вътрешните работи.Радев уточни, че се работи по всички хипотези, една от първите версии е свързана с неговия бизнес и личен живот.По неофициална информация срещу Христов е стреляно с чешки картечен пистолет \"Скорпион\". Криминалисти коментират, че това е предпочитано оръжие при други подобни показни разстрели у нас. Коментарът на вътрешния министър по случая е първото, което представител на изпълнителната власт прави. Досега само председателят на парламента Цвета Караянчева коментира стрелбата, като каза, че това не е фалстарт на председателството и че \"такива събития се случват във всяка една европейска държава\".", "date": "2018.01.09", "title": "МВР обявява утре резултатите за шесторното убийство, Христов убит с картечен пистолет"}
{"url": "https://offnews.bg/obshtestvo/oblachno-tciala-sedmitca-zapochva-zastudiavane-672530.html", "text": "Зимата се завръща в края на седмицата, още от днес обаче започва постепенно застудяване. Времето ще е облачно със слаб дъжд предимно в източната част от страната.Максималните температури ще са между 7 и 10 градуса. Така ще е до петък, когато термометрите няма да се качат над 8 градуса, а валежите вече ще са и от сняг. Облачно ще и по Черноморието, водата и въздухът ще са еднакво топли през деня - около 9 градуса, а вълните ще са от 3-4 бала. Ще духа умерен североизточен вятър, според прогнозата на НИМХ. В планините няма да вали, по най-високите върхове температурите ще се качат до 4 градуса. ", "date": "2018.01.09", "title": "Облачно цяла седмица, започва застудяване"}
{"url": "https://offnews.bg/sviat/polskiat-premier-smeni-ministrite-na-otbranata-i-na-vanshnite-raboti-672573.html", "text": "По предложение на полския премиер Матеуш Моравецки бяха сменени министрите на отбраната Антони Мачеревич и на външните работи Витолд Вашчиковски. На тяхно място бяха назначени съответно досегашния вътрешен министър Мариуш Блашчак и досегашния зам.-министър  на външните работи Яцек Чапутович.  Промяната бяха обявени от президента Анджей Дуда. Тереса Червинска бе назначена за министър на финансите - пост, който досега бе заеман от самия Моравецки, съобщи Ройтерс, цитирана от БТА.Сменени бяха още министри на околната среда Ян Шишко, на здравеопазването Константи Радживил и на цифровизацията Анна Стрежинска.", "date": "2018.01.09", "title": "Полският премиер смени министрите на отбраната и на външните работи"}
{"url": "https://offnews.bg/kultura/sofia-otbeliazva-denia-na-balgarskoto-kino-s-bezplatni-prozhektcii-672580.html", "text": "В чест на Деня на българското кино - 13 януари, се организират прожекции на български филми в шест софийски киносалона.Филмовата програма е с вход свободен с изключение на билетите за най-новите филми - „Вездесъщият“, „Възвишение“ и „Дъвка за балончета“ в кината „Люмиер“ и „Одеон“, които само на 13 януари са на специалната цена от 5 лв.Пълната филмова програма можете да видите тук.От 2005 г. по инициатива на Националния филмов център на 13 януари - датата на първата публична прожекция на филма на Васил Гендов „Българан е галант”, българската филмова общност чества своя професионален празник.През изминалана година четвъртият игрален филм на Стефан Командарев „Посоки“ беше избран за програмата „Особен поглед“ в Кан. За пръв път от 30 години български филм попада в престижната селекция. В същата програма участва и копродукцията „Уестърн“ на Валеска Гризбах. \"¾\" на Илиян Метев спечели „Златен леопард“ в секцията „Режисьори на настоящето“ в Локарно. Редица участия и награди завоюва и документалният филм „Пощальонът“ на Тонислав Христов. Сред успешните копродукции с българско участие се наредиха и „Белгийският крал” на Питър Бросенс и Джесика Удуърт, “Реквием за г-жа Й.” с режисьор Боян Вулетич и “Синът на София” на Елина Псику.През 2017 г. българското кино спечели множество международни награди и участия в конкурсни програми, но за първи път от много години спечели и сърцата на българските зрители, като четири пъти оглави седмичния бокс офис с филмите: „Воевода“ на Зорница София Попганчева, „Бензин“ на Катерина Горанова и Асен Блатечки, „Възвишение“ на Виктор Божинов и „Дъвка за балончета“ на Станислав Тодоров – Роги. През 2015 София бе обявена от ЮНЕСКО за Творчески град на киното, припомня Министерство на културата.", "date": "2018.01.09", "title": "София отбелязва Деня на българското кино с безплатни прожекции"}
{"url": "https://offnews.bg/futbol/levski-privlicha-shampion-s-pari-sen-zhermen-672584.html", "text": "Сериозен удар на трансферния пазар нанесе Левски. 26-кратните шампиони на България са близо до подпис с 22-годишният французин Ервен Онгенда, който е двукратен шампион на Франция с Пари Сен Жермен - през 2014 и 2016 година.Футболистът играе на позициите крило и нападател, а за последно е играл в холандския Цволе. Той има десетки мачове за ПСЖ, но не успява да се справи с чудовищната конкуренция в лицето на асове като Златан Ибрахимович, Единсон Кавани и др.Идването му в Левски определено е улеснено от присъствието на друго сериозно име на \"Герена\" като Габриел Обертан, за когото често се пише във Франция.Той вече е при сините на лагера в Малта. Там треньорът Делио Роси заведе 21 футболисти. \"Сините\" обаче чакат няколко нови футболисти, един от които е вече споменатият Онгенда.Група на Левски: Божидар Митрев, Николай Кръстев, Мартин Д. Петков, Милош Цветкович, Давид Яблонски, Роман Прохазка, Васил Панайотов, Аймен Белаид, Жерсон Кабрал, Жорди Гомес, Мартин П. Петков, Антони Белмонт, Габриел Обертан, Серджиу Буш, Илия Юруков, Антонио Вутов, Иван Горанов, Жуниор Мапуку, Нелуц Рошу, Ивайло Найденов и Томислав Папазов.", "date": "2018.01.09", "title": "Левски привлича шампион с Пари Сен Жермен"}
