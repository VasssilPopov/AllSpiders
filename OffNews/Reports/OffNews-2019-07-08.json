{"url": "https://offnews.bg/112/v-germania-e-arestuvan-balgarin-na-14-g-iznasilil-momiche-706894.html", "text": "Момче на 14 г. с българско гражданство е арестувано заради изнасилването на 18-годишна в Германия, заподозрени са още четирима, съобщи германската прокуратура, цитирана от ДПА.Предполагаемите му съучастници са двама на 14 г. и двама на 12 г., всички с българско гражданство. Младежът е задържан заради опасенията, че отново може да извърши престъпление. Оказало се, че той е известен на полицията и за два предишни случаи на сексуално насилие, при които обаче не е бил на възраст, в която е можело да бъде съдебно преследван, както е според германското законодателство. Но на 14-годишна възраст може да се носи наказателна отговорност.Групата е заподозряна за изнасилването на 18-годишно момиче в края на миналата седмица в горист район в съседство с детска площадка в град Мюлхайм, провинция Северен Рейн-Вестфалия. След разпитите в полицията момчетата са били предадени на родителите си, отстранени са временно от училище.Властите в Дюселдорф са поискали от германската служба за закрила на децата и младежите да се свърже със семействата и местните социални служби, за да им се предложи помощ и подкрепа. Говорителка на местните власти е посочила, че е възможно децата да бъдат поставени под закрила.Според полицията в събота жертвата е била в състояние да си тръгне от болницата, където е била лекувана след нараняванията.Случаят с българските насилници стана известен на 6 юли, когато бе съобщено предполагаемото участие на тийнейджърите в сериозно сексуално престъпление. Предната вечер жители на Мюлхайм сигнализирали за нападението, след като чули лая на кучето на момичето, което после било открито зад градината си с двама от мъжки пол, избягали от мястото.", "date": "2019.07.08", "title": "В Германия е арестуван българин на 14 г., изнасилил момиче"}
{"url": "https://offnews.bg/sviat/ukrainskiat-prezident-kani-putin-na-sreshta-na-varha-prez-fejsbuk-706881.html", "text": "Президентът на Украйна Володимир Зеленски отправи покана към руския лидер Путин да се включи в преговорите в Минск и го направи с видеообръщение, публикувано в страницата му във Фейсбук.Преговорите ще бъдат във формата Украйна-Русия-САЩ-Великобритания-Германия-Франция. Сред заявените от украинския държавен глава теми са принадлежността на Крим и конфликтът в източната част на страната.„А сега аз искам да се обърна към президента на Руската федерация Владимир Путин. Трябва да поговорим? Трябва. Давайте да обсъдим чий е Крим и кой липсва в Донбас? Предлагам следната компания за разговора: аз, вие, президентът на САЩ Доналд Тръмп, премиерът на Великобритания Тереза Мей, канцлерът на Германия Ангела Меркел, президентът на Франция Еманюел Макрон. Мястото – мисля, че Александър Лукашенко с удоволствие ще ни приеме в Минск. Ние не променяме и не се отказваме от никакви дипломатически формати, ние предлагаме да поговорим“, казва Зеленски във видеото от страницата си в социалната мрежа.В Кремъл обещават да проучат предложението на Зеленски. „Това е нова инициатива. Безспорно, тя ще бъде разгледана. Но аз още не мога да говоря за някаква реакция“, е заявил прессекретарят на руския президент Дмитрий Песков, цитиран от агенциите.По-рано общението между двамата президенти се ограничаваше до задочни диалози, в частност за ситуацията около издаването на руските паспорти за жителите на Донбас. Владимир Путин твърдеше, че е готов на диалог с Киев, ако Зеленски изпълни предизборните си обещания. Според руския лидер отношенията „между двата братски народа неизбежно ще бъдат възстановени, ако новото ръководство на страната не се прикрива зад русофобски идеи“.", "date": "2019.07.08", "title": "Украинският президент кани Путин на среща на върха през Фейсбук"}
{"url": "https://offnews.bg/futbol/ventci-stefanov-podkrepi-borbata-s-uredenite-machove-706877.html", "text": "Финансовият благодетел на Славия Венцеслав Стефанов сподели пред колегите от \"Гонг\", че е крайно време всички собственици да се обединят в името на българския футбол.Членът на Изпълкома на Българския футболен съюз коментира срещата на босовете на Левски, ЦСКА и Лудогорец с премиера Бойко Борисов.\"т\", каза Стефанов.На въпрос как ще коментира думите на Гриша Ганчев, че има договорка да не се купуват мачове и да не се пробиват отбори, Стефанов отговори:\"\".", "date": "2019.07.08", "title": "Венци Стефанов подкрепи борбата с уредените мачове"}
{"url": "https://offnews.bg/temida/elisaveta-panova-osadi-medii-za-kleveta-706875.html", "text": "Съпругата на председателя на Върховния касационен съд Лозан Панов - Елисавета, е осъдила вестниците \"Телеграф\" и \"Монитор\" за непозволено увреждане на авторитета ѝ. Медиите трябва да ѝ платят 30 000 лева обезщетение и да покрият разноските по делото, съобщава , като се позовава на решението на Софийския градски съд.Повод за завеждане на делото през 2017 г. е публикация, озаглавена \"Черният лебед\" на Лозан Панов с кримидосие\". В материала са ползвани квалификации като \"ГМО политически проект\", \"задкулисен кръг\", \"драгалевския лаборант\", \"олигархът“, \"марионетката на Костов\", \"сламеният партиен лидер\", \"провален правосъден министър\", \"кохорта протестъри\", \"заговорниците\", \"действат в комбина пробвайки да овладеят съдебната система\", \"тарторите си олигарси\", \"пуч в Темида\", \"еврочиновника на олигархична хранилка\", \"метеж\", \"номенклатурно отроче\". СГС приема, тези фрази обрисуват Панова като член на организирана група от хора, занимаващи се с незаконосъобразни до престъпни, неморални и обществено неприемливи дейности\" и така увреждат репутацията ѝ.Проверка по делото е установила, че Елисавета Панова няма криминално досие и полицейска регистрация и срещу нея не е било водено наказателно дело. Затова съдът приема, че е налице \"съзнателно разгласяване на неистински позорни обстоятелства за дадено лице или приписване на престъпление\".Решението на СГС може да се обжалва пред ВКС.", "date": "2019.07.08", "title": "Елисавета Панова осъди медии за клевета"}
{"url": "https://offnews.bg/sviat/v-turtcia-znakov-politik-napusna-upravliavashtata-partia-sazdava-svo-706883.html", "text": "Учредител на управляващата Партия на справедливостта и развитието и бивш вицепремиер по икономическите въпроси, а и силно приближен до президента Ердоган, това е Али Бабаджан, който обяви публично отцепването си, съобщиха турски медии.Напоследък много често се пише, че той работи за създаването на нова партия заедно с предшественика на Ердоган Абдуллах Гюл, спряга се и името на Давутоглу. Бабаджан разпространи изявление, в което посочва, че след изборите на 3 ноември 2002 г. е станал член на Министерския съвет и е работил в продължение на 13 години. „Когато бях във властта, защитавах основополагащите принципи и ценности на партията както в страната ни, така и по света. През последните години се появиха дълбоки различия между принципите, ценностите и идеите в много области. Озовах се в истинско състезание. В същото време Турция се сблъска с нови изпитания. Светът се промени скоростно. В нашата страна имаме нови поколения, динамични, които очакват светло бъдеще“, посочва той.Според него е необходима нова визия за бъдещето на Турция – „точни анализи, отново премислени стратегии, планове и програми във всяка област, и това се потвърждава от многото и различни консултации“. Бабаджан подчертава, че е станало неизбежно да се започне ново проучване за настоящето и бъдещето на Турция. „Аз и много от моите приятели чувстваме голяма и историческа отговорност за това. Беше много приятно за нас да се опознаем с много хора, които чувстват същата морална и социална отговорност в този процес. Считам, че решението на проблемите, пред които сме изправени, обаче, ще бъде възможно с високо представителство и широка работа с кадрите. Трябва да работим заедно и да се фокусираме в здравия разум. От голямо значение е нашата работа да се извършва независимо и свободно. Трябва да се започне с бели страници за всеки въпрос“, акцентира политикът.Той подчертава, че именно поради тези факти неговото членство в управляващата партия, на която е учредител, е невъзможно повече. Бабаджан е връчил оставката си на централното партийно ръководство, като е посочил същите мотиви.„Нашата цел е да увеличим доверието в нашата страна, да повишаваме благосъстоянието и щастието на народа си, да доведем Турция до красивото бъдеще, което заслужава. Правата на човека, свободите, развитатата демокрация и върховенството на закона са нашите незаменими принципи. Работя усърдно за това от първия ден, в който влязох в политиката“, подчертава Али Бабаджан и уверява, че ще продължи да работи още за целите си и тези на съмишлениците. Според отделни турски медии новата партия ще бъде учредена не по-рано от есента тази година.Той съобщи за напускането си и в Туитър и буквално разтърси социалната мрежа. Бабаджан е роден през 1967 г. в Анкара, завършил е индустриален инженеринг и е бил отличник на университета, през 1990 г. печели стипендия от „Фулбрайт“ и заминава да следва в САЩ. Там през 1992-1994 г. е съветник на един от най-големите финансови корпорации, а след завръщането си до 2002 г. работи в частния сектор. През 2001 г. е сред учредителите на управляващата ПСР и член на висшето й ръководство.", "date": "2019.07.08", "title": "В Турция: знаков политик напусна управляващата партия, създава своя"}
{"url": "https://offnews.bg/tenis/prikazkata-na-kori-gof-zavarshi-s-porazhenie-ot-simona-halep-video-706885.html", "text": "Младата сензация Кори \"Коко\" Гоф приключи с участието си в турнира от Големия шлем \"Уимбълдън\". Американката отпадна на 1/8-финалите, след като бе победена от бившата номер 1 в света Симона Халеп с 6:3, 6:3.15-годишната девойка, която е най-младата тенисистка в историята, класирала се за основната схема в надпреварата не успя да се противопостави на опитната си противничка.Халеп проби съперничката си общо пет пъти и стигна до чист успех след час и 15 минути игра. По този начин румънката достигна 1/4-финалите на Уимбълдън за четвърти път в кариерата си, а в следващия си мач ще срещне китайката Шуай Джан.Гоф пък трябва да напусне Лондон с високо вдигната глава, след като записа последователни победи над Винъс Уилямс, Магдалена Рибарикова и Полона Херцог.В друга среща, която се игра днес, Серина Уилямс се класира за 1/4-финалите, след като помете испанката Карла Суарес Наваро с 6:2, 6:2 за малко повече от час.37-годишната американка доминираше от самото начало, като реализира ранни пробиви и в двата сета по пътя си към успеха. Тя пласира 21 печеливши удара срещу едва 9 на съперничката си.Уилямс, която ще играе за 14-и път на 1/4-финалите на \"Уимбълдън\", ще се изправи срещу сънародничката си Алисън Риск.", "date": "2019.07.08", "title": "Приказката на Кори Гоф завърши с поражение от Симона Халеп (видео)"}
{"url": "https://offnews.bg/razsledvane/skeleti-v-garderoba-sledovatel-govori-za-nakazatelen-otriad-v-prokura-706878.html", "text": "Следователят от Столичното следствие Радиана Абдулова разкрива пред Биволъ, че е била част от “наказателен отряд” за разследване на политици и висши чиновници. Преди 2 години нейният колега следовател Бойко Атанасов пръв разкри в поредица интервюта, че в Софийската градска прокуратура е организирана “шпицкоманда”, която да води чувствителни разследвания срещу политици, като се отчита лично на Сотир Цацаров.Резултатите от разследванията са използвани за “опраскване” или “завоалиране”, шантаж и контрол. По случая беше назначена проверка от ВСС, която обаче не откри нищо нередно. Но самите магистрати също са били под контрол с незаконни специални разузнавателни средства, за да се събира чувствителна информация по техните разследвания и да бъдат притискани, става ясно от разказа на Абдулова.Както FrogNews съобщи, следовател Радиана Абдулова е била подслушвана и следена незаконно в продължение на 5 години. Информацията се появи, след като магистратът внесе в Софийския градски съд жалбата си за над 300 дни незаконно подслушване и проследяване, като поиска 210 000 лева обезщетение за неимуществени вреди. Към жалбата са приложени и данни от Бюрото за контрол на СРС от 2016 г., когато службата все още беше оглавявана от Бойко Рашков.В периода между 2011 г. и 2014 г. спрямо Абдулова са били приложени незаконни СРС-та по искане на ГДБОП, ДАНС и Софийската градска прокуратура. Подслушвани са телефони, осъществявано е външно наблюдение и е прониквано в дома ѝ. Следени са и нейните близки. Разрешенията за тайните операции са дадени в нарушение на закона, от некомпетентен съд. В случая това е Софийският окръжен съд. Магистратът, който дава незаконните разрешения, е покойният бивш председател Владимир Иванчев. Към момента на даването на разрешенията, по отношение на магистрати компетентен обаче е само Софийският градски съд.По думите на Абдулова, тя е абсолютен рекордьор като обект на незаконно прилагани СРС-та. Адвокатът Георги Йорданов, който е внесъл жалбата, представлява и нейния колега Бойко Атанасов по идентично дело за незаконно подслушване. Той коментира, че дисциплинарката срещу Абдулова цели тя да оттегли жалбата си, или да напусне следствието и съдебната власт.Шпицкомандоси под контролВ интервюто за Биволъ Радиана Абдулова разкрива механизмите на окомплектоване и контрол на наказателните отряди от магистрати, което се случва при сегашния главен прокурор Сотир Цацаров. Според нея са селекционирани качествени и честни магистрати, които да водят съвестно делата и да съберат достатъчно годни доказателства по знакови дела срещу политици. В същото време следователите са контролирани с незаконни СРС, като службите – МВР и ДАНС, се сдобиват с информация, която трябва да е следствена тайна.При всяка една операция си даваме сметка, че сме използвани в нечий интерес… „Ние сме бил, като една наказателна бригада, на която е направен много детайлен профил. Това трябва да бъдат хора честни, неподкупни, компетентни, на които не може да бъде въздействано“, казва Абдулова пред камерата на Биволъ.Така тя потвърждава информацията за “шпицкомандата” за разследване на политически чувствителни дела, която преди години разкри следователят-бунтар Бойко Атанасов. Атанасов пръв наруши омертата и разказа как е имало опит да бъде “вербуван” от скандалния следовател Петьо Еврото по време на правителството “Орешарски”. Еврото му предлага да оглави шпицкомандата, която трябвало да разследва тогава “бившите управляващи” от ГЕРБ. Следователят сигнализира за това с доклад до Цацаров, но той не предприема нищо. След като Атанасов отказва, срещу него започва натиск.Абдулова заяви, че от 2010 г. до преди 3 години е водила основно дела срещу служители на МВР, Агенция “Митници”, срещу министри и дори делото за бюлетините от Костинброд. Делата са предимно за корупция.„Интересът към мен не е, защото представлявам заплаха за националната сигурност, или пък защото извършвам престъпна дейност, а защото имам информация, която е скъпа стока и може да послужи за шантаж, натиск и дори унищожение на определена личност“, коментира тя.Следователката подозира, че всъщност службите са били ангажирани, за да има яснота за целия обем от информация, с която тя разполага. Потенциални купувачи за информацията не липсват, казва тя. Като втора причина Абдулова изтъква необходимостта да се съберат данни, с които някой може да я притисне и да я отстрани от определени досъдебни производства, където тя би била неудобна. Тя разказва още, че отдавна е искала да подаде искова молба заради незаконното прилагане на СРС по отношение на нея, но е била възпирана - заради тормоза, упражняван над децата и родителите ѝ.Бойко Атанасов допълни, че до този момент сагата с незаконното подслушване на магистрати е била „частен случай“, но сега след исковата молба на колежката му Абдулова вече започват да се разкриват много тайни.Формално подслушването на двамата магистрати е по разследване срещу Георги Грозданов и Виктор Кожухаров. Грозданов е бившият директор на звеното за борба с организираната престъпност в ОД на МВР Пазарджик, а Кожухаров е негов заместник. Абдулова била заподозряна като участник и организатор на организирана престъпна група, в която освен нея и Бойко Атанасов участват и колежката им Силвия Борисова, бизнесмени, и лица от криминалния контингент. ОПГ-то трябвало да урони престижа на РЗ БОП в Пазарджик.Днес Грозданов все още е в графата „неосъждан“. Неговият близък приятел – кметът на град Септември Марин Рачев обаче е осъден на първа инстанция. През 2010 г. при ареста на Грозданов, офисите на Рачев също са обискирани, заради обвинение, че антимафиотът е рекетирал предприемачи, които са имали делови отношения с Рачев. През 2011 г., паралелно с обиските, на Рачев е направена и данъчна ревизия. Съставен му е ревизионен акт за укрити данъци в размер на около 118 000 лв. Преди около месец Окръжният съд в Пазарджик призна Рачев за виновен в укриване на данъци и му наложи условна присъда.Незаконните СРС-та като система за управление и контролАтанасов изтъква, че искането за СРС-тата е разписано от Калин Георгиев, който е „близък приятел на Бойко Борисов“. Към днешна дата Георгиев е директор на сигурността в Българо-американската кредитна банка, която се управлява от Цветелина Бориславова. Тя беше сочена за интимна половинка на Бойко Борисов в недалечното миналото. Според секретните дипломатически грами на САЩ, изтекли в Wikileaks, Бориславова е помагала на Борисов да изпере пари от престъпна дейност.Веселин Вучков като зам.-министър също подписва искането за прилагането на СРС-та срещу Атанасов, Абдулова и още няколко лица. Следователят попита това ли са лицата, които се ползват със свръх-имунитет пред Сотир Цацаров.Абдулова определи като тъжен факта, че след всяка една операция тя и колегите ѝ са си давали сметка, че са били употребявани в нечий интерес. Бойко Атанасов пък допълни, че са научавали по време на съдебните процеси как реализациите по линия на лица, замесени в икономически престъпления, много често са били с цел да се „пренасочи“ финансов ресурс към партийните каси на управляващите партии.Тя разказва, че е продължила да работи още известно време в така наречената „шпицкоманда“, дори когато Атанасов подал оставка като ръководител на Сектор 1 в СтСлС. Атанасов пък изтъкна, че повечето дела, по които са работили не са достигнали до никъде.Едно от знаковите следствени дела е „Недосегаемите 1“, където са отделени доказателствата за данъчни престъпления за милиарди. Впоследствие те са били „изхвърлени на боклука“. По това дело условна присъда, след споразумение с прокуратурата, получава бившият съдружник на предишния главен прокурор и настоящ председател на Конституционния съд Борис Велчев. Двамата са част от консултантската къща „Бизнес и право“. Друг техен съдружник е Красимир Стоянов – секретар на президента Георги Първанов.Атанасов е оптимист за развоя на делата за прилагането на незаконни СРС-та срещу него и колежката му. Трето лице - служител на МВР, вече е осъдило прокуратурата с влязло в сила съдебно решение заради незаконното подслушване и следене по същия казус. Той също е бил „на контрол“ заедно с Атанасов и Абдулова. И в неговия случай СРС-тата са експлоатирани по делото на Грозданов.*Термините “опраскване” и “завоалиране” придобиха гражданственост след публикацията на записите Яневагейт. С тези метафори бившият градски съдия Владимира Янева описва методите на Сотир Цацаров за отстраняване на неудобни или прикриване на престъпления с инструментите на държавното обвинение.", "date": "2019.07.08", "title": "Скелети в гардероба: следовател говори за наказателен отряд в прокуратурата"}
{"url": "https://offnews.bg/temida/prokuraturata-obvini-dvama-generali-zloupotrebili-sas-sekretna-informa-706873.html", "text": "Двама началници от служба \"Военна информация\" - бригаден генерал Светослав Даскалов и бригаден генерал Пламен Ангелов, получиха обвинения за престъпление по служба заради издаването на стотици разрешения за достъп до секретна информация, в нарушение на закона. Това съобщиха по-рано днес от пресцентъра на прокуратурата.Разследваните са настоящият и бившият шеф на служба \"Военна информация\" в Министерството на отбраната. Информацията за тях е дошла след проверка на ДАНС.До момента е установено, че от април 2016 г. до началото на май тази година са били издадени 504 разрешения за достъп до информация, класифицирана като държавно тайна с ниво на класификация \"Секретно\" и \"Строго секретно\", в нарушение на Закона за защита на класифицираната информация.Същите разрешения не са били издавани от компетентния орган, който е ръководителят на службата, от служител по сигурността. Това е довело до издаване на сертификати за достъп до класифицирана информация на НАТО и ЕС.Събрани са още данни за финансови злоупотреби и нарушения на закона за обществените поръчки. До момента са разпитани 25 свидетели.", "date": "2019.07.08", "title": "Прокуратурата обвини двама генерали злоупотребили със секретна информация"}
{"url": "https://offnews.bg/zdrave-i-krasota/zashto-e-polezna-chiata-706860.html", "text": "Научно доказано е, че семената на чиата подпомагат загубата на тегло. Но с това преимуществата им не свършват. Кои са другите ползи?Ускоряват метаболизма. Изследователи от университета в Ню Хампшър доказват, че семената на чиата ускоряват метаболизма или скоростта, с която се изгарят калориите в човешкия организъм. Това ги прави особено подходяща храна за хората с наднормено тегло.Нормализират холестерола. Повишеното съдържание на мастни киселини Омега 3 подпомага понижаването на холестерола, което намалява опасността от коронарна болест на сърцето.Понижават нивата на кръвната захар. Заслуга за това имат отново Омега 3 мастните киселини, които подпомагат нормализирането на кръвната захар.Лекуват от запек. Консумацията на тези семена повишава подвижността на чревния тракт и ускорява храносмилателните процеси, благодарение на неразтворимите фибри, които съдържат.Укрепват костите. Чиата е богата на калций и манган, които имат основна роля за здравината на костите.Снижават риска от поява на рак на гърдата. Чиата е незаменим източник на алфа-линоленова киселина, която защитава млечната жлеза от появата на тумори. Киселината потиска ръста на злокачествените образувания.", "date": "2019.07.08", "title": "Защо е полезна чиата?"}
{"url": "https://offnews.bg/futbol/borisov-sadiite-veche-imat-taen-telefon-za-signali-706884.html", "text": "Премиерът на България Бойко Борисов коментира пред колегите от \"Спортното шоу на Дарик\" провелата се днес среща между него и футболните босове на родните грандове от Първа лига.Министър-председателят разкри за създаването на таен телефон, на който елитните ни съдии могат да подават сигнали за всякакви опити да се оказва натиск върху тях.Борисов сподели и че възнамерява държавата изцяло да поеме издръжката на детските и юношеските отбори в клубния ни футбол, за да бъде премахната порочната практика с таксите.\"\", каза Борисов.Накрая премиерът коментира и своята среща с Григор Димитров с цел да опровергае слухове, които тръгнаха в публичното пространство.\", завърши Борисов.", "date": "2019.07.08", "title": "Борисов: Съдиите вече имат таен телефон за сигнали"}
{"url": "https://offnews.bg/koloezdene/zhulien-alafilip-triumfira-v-tretia-etap-na-tura-video-706888.html", "text": "Състезаващият се за отбора на \"Quick Step\" Жулиен Алафилип спечели третия етап на тазгодишното издание на Тур дьо Франс. Французинът измина разстоянието 215 километра от  Бенш до Еперне за 4:40:29 часа.Победата е трета за Алафилип в Тура, след като през миналата година взе два етапни успеха. Сега той поведе в генералното класиране и \"жълтата фланелка\".Французинът има преднина от точно 20 секунди пред досегашния лидер Вут ван Ерт от Белгия. Трети на 25 секунди е холандецът Стивън Краусвайк.Иначе днес в състезанието Алафилип направи победната си атака 16 км преди финала, когато атакува на височината от трета категория Кол де Мутини. Това всъщност не е изненадващо, тъй като през 2018 година той спечели фланелката за най-добър катерач в Тура.Въпреки активното преследване отзад Алафилип не беше застигнат и завърши с цели 26 секунди пред останалите си съперници.На второ място завърши австралийският представител на \"Sunweb\" Майкъл Матюс. Трети финишира белгиецът Яспер Щойвен (Trek–Segafredo).Утре предстои четвъртият етап 213.5 км между Реймс и Нанси. В него има две височини от четвърта категория, като последната е на 15 километра от финала. Етапът се води равнинен и подхожда на спринтьорите.", "date": "2019.07.08", "title": "Жулиен Алафилип триумфира в третия етап на Тура (видео)"}
{"url": "https://offnews.bg/sviat/ruskata-pravoslavna-tcarkva-zhenite-sa-po-glupavi-ot-mazhete-706880.html", "text": "Ръководителят на Патриаршеската комисия по въпросите на семейството, защитата на майчинството и детството протоиерей Дмитрий Смирнов заяви в ефира на радио „Радонеж“, че жените са по-глупави от мъжете.„Жените са по-слаби умствено. Разбира се, случват се там някакви Мария Кюри, но все пак това е рядкост“, твърди свещеникът, цитиран от агенция Интерфакс и „Новая газета“. Той обаче е убеден, че жената е далеч по-търпелива от мъжа и носи повече любов. „Несравнима е грижата, която жената оказва за децата, с онова, което мъжът трябва да носи“, посочва той.Духовникът счита, че зад всяка постъпка на жената стои подвиг. „Така онова, което очаква Господ от всеки човек – на първо място от мъжете, разбира се, но те успяват да се измъкнат“, подчертава той. Смирнов илюстрира твърденията си със случаи на мъже, влизащи в църква и стърчат „като Пномпен в Камбоджа, и мигат на парцали, и не могат и дума да обелят, докато жената всичко обяснява повече или по-малко разумно“.Неотдавна чиновничка от град Владимир бе заявила, че жените са длъжни възможно най-рано да раждат деца и не следва да избират образованието за сметка на майчинството. „Но ние, лекарите, смятаме и сами виждаме това, че колкото по-рано девойката роди, толкова по-здраво ще бъде и нейното поколение, а и това е най-добре за самата жена“, бе казала зам.-директорката на здравеопазването във въпросната област Юлия Арсенина.", "date": "2019.07.08", "title": "Руската православна църква: Жените са по-глупави от мъжете"}
{"url": "https://offnews.bg/temida/aresti-v-sevlievo-zaradi-dalaveri-v-mitnicheskoto-biuro-706882.html", "text": "Трима души са арестувани при днешната специализирана акция в Севлиево, сред тях е началничката на местното Митническо бюро, съобщиха от Специализираната прокуратура.Акцията е в хода на разследване в Митническото бюро в Севлиево и се провежда по досъдебно производство за действаща от началото на 2017 г. организирана престъпна група с участието на длъжностно лице - началника на Митническото бюро Севлиево. В хода на разследването са събрани доказателства за това, че началничката на бюрото е извършила престъпление по служба, като е превишила властта си, за да набави имотна облага за сина си, се посочва в разпространеното от прокуратурата съобщение.Уточнява се, че като длъжностно лице шефката на севлиевската митница се е обаждала на колеги от митническия пункт в Горна Оряховица и е настоявала от тяхна страна да бъде допуснат фиктивен износ на камиони в полза на дружество, собственост на сина й. Отделно от това са събрани доказателства, че тя е помогнала на лице, което е държало в дома си акцизни стоки без бандерол, да избегне наказателно преследване, като го е предупредила за предстояща проверка от органите на митницата.Към момента са задържани трима, на които предстои да бъдат повдигнати обвинения - началничката на Митническото бюро в Севлиево, нейният син и лицето, на когото тя е помогнала да бъде осуетено наказателно преследване. Събират се доказателства за виновността и на други лица. При масираната полицейска акция в понеделник части на града бяха блокирани от спецполицаи и жандармерия.", "date": "2019.07.08", "title": "Арести в Севлиево заради далавери в Митническото бюро"}
{"url": "https://offnews.bg/sviat/v-gruzia-pak-e-napecheno-protest-sreshtu-protesta-sblasatci-i-kra-706892.html", "text": "Няколко протестни акции започнаха едновременно в различните части на грузинската столица Тбилиси и всяка от тях има своите искания.В самия център на проспект Руставели пред парламента митингуват противниците на ЛГБТ – пазителите на морала, които протестират срещу планирания Парад на гордостта, съобщава sputnik-georgia.ru. на разстояние от няколко стотин метра на площад свобода се събраха участници в демонстрацията с искането за незабавната оставка на вътрешния министър Георгий Гахария. Три седмици вече те се борят с митинги за тази оставка, но от сутринта тяхното място бе заето от „борците за традициите“.Има и трети протест – но в „спалнята“ на града, район, отдалечен от центъра, около офиса на телевизия „Рустави-2“. Там участниците протестират срещу скандалния ефир от неделя, когато водещият на програмата „Постскриптум“ Георгий Габуния в краен цинизъм оскърбил президента на Русия Владимир Путин и покойните му родители, като използвал нецензурна лексика. Те настояват за извинение от Габуния и от ръководството на медията. Журналистът е остранен от работа за два месеца.И най-неочаквано вечерта стартира четвъртата протестна акция – тази на ЛГБТ-общността, отменена по-рано от организаторите. Участниците в Парада на гордостта бдят около сградата на министерството на вътрешните работи в края на града на шосето, водещо към аерогарата.Агенция Интерфакс съобщи, че полицейски кордон разделя двата протеста на проспект Руставели пред парламента и пред пионерския дом. От сутринта сградата на парламента е под обсадата на радикални групировки, в т.ч. „Грузинский марш“. Техни членове са заявили пред журналисти, че смятат да наложат ред в Тбилиси и да прекратят „шествията и акциите на извратеняците“.От другата страна на полицейския кордон са хората, които от 18 дни се събират под лозунга „Не на руската окупация“ и с искане за оставката на вътрешния министър. Тук е била пролята и първата кръв – протестиращи са разбили главата на участник в антируската демонстрация.", "date": "2019.07.08", "title": "В Грузия пак е напечено – протест срещу протеста, сблъсъци и кръв"}
{"url": "https://offnews.bg/turizam/angelkova-ne-otpisvajte-sezona-toj-sega-zapochna-706889.html", "text": "Нека не отписваме летния сезон, тъй като е още в началото, 3 поредни години имахме страхотен ръст, призова министърката на туризма Николина Ангелкова в студиото на бТВ.Тя припомни как през летните месеци на 2016 г. сме отчели увеличение от 19%, през 2017 г. нарастването било със 17 %, а миналата година процентът бил 5,8%. Според нея всичко това се дължало на общите усилия – на държавата, бранша и местната власт. „Необходимо е да сме обединени, тъй като така можем да преодоляваме всякакви препятствия. В момента в сектора са заети 326 000 души, които работят здраво и упорито. 12% от БВП се създава от туризма и свързаните с него индустрии. С подкрепата на сектора ще продължим напред“, настоя Ангелкова.Според нея негативната кампания вреди много на сезона и с тази цел е стартиран дебат, за да може да се намери правилното решение как да се развива българският туризъм. Освен това още в началото на годината обявила, че се очаква известен спад от някои пазари, но пазарът е много динамичен. И анонсира, че в близките дни ще бъде представен специален механизъм, разработен от консултантска компания, чиято цел е осигуряването на следващия летен сезон.Тя добави, че непрекъснато се правят проверки дали концесионерите и наемателите на морските плажове спазват правилото за 50% свободна и 50% платена зона. „Цената на плажните принадлежности носи 40% тежест при определянето на избора на концесионер в новите договори. Ако тази цена бъде нарушена, това е основание за прекратяване на договора“, каза министърката и уточни, че средните цени за чадър и шезлонг по Черноморието варират между 4 и 9 лева за артикул.Там, където няма табели с обявени цени, глобата е между 5 000 и 10 000 лева, като само за миналата година събраната сума от неустойки по договорите за концесии и наем възлизали на 480 000 лева. „Натъкваме се и на безумни нарушения, но те биват санкционирани моментално. Безкомпромисни сме при неспазване на правилата“, подчерта Ангелкова.Концесионерът на плаж „Перла“ ще бъде ударен със санкция за безстопанственост от 6 000 лева заради джипа, навлязъл в морето. „А ако стопанинът на плажа направи повторно нарушение, след края на сезона неговият договор ще бъде прекратен. С цел превенция ще предложим и законодателни промени за по-високи глоби не само за концесионери, но и за самите извършители на подобни нарушения“, каза министърката в предаването „Лице в лице“.", "date": "2019.07.08", "title": "Ангелкова: Не отписвайте сезона, той сега започна"}
{"url": "https://offnews.bg/112/tezhka-katastrofa-zatvori-vremenno-patia-ruse-biala-edin-zagina-706887.html", "text": "Тежка катастрофа на пътя Русе – Бяла наложи въвеждане на ограничаване на движението, след като микробус, камион и автобус на градския транспорт се сблъскаха, съобщиха от пресцентъра на МВР.Сигналът за тежкия пътен инцидент е получен малко след 17 ч. днес. Веднага към мястото са изпратени екипи на пожарната, полицията и спешна помощ. Загинал е водачът на микробуса, към момента няма данни за други пострадали. Извършва се оглед на място. За леките автомобили обходният маршрут е през селата Иваново – Басарбово, а тежките изчакват на място. По случая е образувано досъдебно производство.", "date": "2019.07.08", "title": "Тежка катастрофа затвори временно пътя Русе – Бяла, един загина"}
{"url": "https://offnews.bg/futbol/bojko-borisov-futbolnite-klubove-shte-badat-vodeni-ot-printcipite-na-706876.html", "text": "Премиерът Бойко Борисов коментира проведената днес среща в Министерския съвет със собствениците на трите водещи отбора в Първа лига - Лудогорец, ЦСКА и Левски.На съвещанието бяха взети решения, според които клубовете в Първа лига трябва да играят феърплей и футболните ръководители няма да имат право да притискат съдиите.\"Проведох среща със собствениците на трите водещи футболни отбора - Георги Домусчиев, Васил Божков и Гриша Ганчев, за да обсъдим началото на футболното първенство с оглед на спокойното му протичане.Те заявиха, че отборите им ще бъдат водени от принципите на честната игра и няма да се допуска напрежение на терена, което да се пренася към агитките\", беше написано в съобщението на профила на министър-председателя във Фейсбук.Събранието се състоя именно по инициатива на премиера на България.", "date": "2019.07.08", "title": "Бойко Борисов: Футболните клубове ще бъдат водени от принципите на честната игра"}
{"url": "https://offnews.bg/politika/borisov-i-erdogan-zaedno-v-saraevo-za-po-silno-satrudnichestvo-i-spir-706891.html", "text": "Премиерът Бойко Борисов и турският президент Реджеп Ердоган се срещнаха в Сараево и обсъдиха задълбочаването на двустранното сътрудничество, както и приноса на Турция за овладяването на мигрантския поток по българската граница, съобщиха от пресслужбата на българския лидер.“Мирът и диалогът са най-добрите дипломати“, е казал Борисов на Ердоган. Двамата са разговаряли в рамките на срещата на върха на държавните и правителствени ръководители в Процеса за сътрудничество в Югоизточна Европа в Босна и Херцеговина.По време на разговора Борисов е подчертал важността от устойчивото развитие на двустранното партньорство, което е част от българската външна политика. „Турция е непосредствен съсед на България, съюзник в НАТО и ключов партньор в областите миграция, борба с тероризма, енергийни доставки и сигурност, транспортни коридори, земеделие и животновъдство“, е казал Бойко Борисов. Българският министър-председател изтъкнал, че страната ни ще продължи да се води от принципите на добросъседство, взаимно уважение, равенство и ненамеса във вътрешните работи.Бойко Борисов и Реджеп Тайип Ердоган дадоха висока оценка на активизирането на политическия и икономическия диалог между България и Турция, като подчертаха доброто развитие на областта на туризма, енергетиката и транспорта през последните години, се посочва още в съобщението.„Оценяваме приноса на Турция по въпросите с миграцията и подкрепяме продължаването на добрите практики, включително прилагането на съвместната декларация между ЕС и Турция от 18 март 2016“, е заявил по време на срещата премиерът Борисов. Той е бил категоричен, че мирът и диалогът са най-доброто средство на дипломацията за всички държави в Европа. „Страните кандидатки за членство в ЕС, включително Турция, са наши непосредствени съседи и ние имаме интерес да изградим регион на стабилност, сигурност и просперитет, в които ценностите и принципите на ЕС са гарантирани“, е акцентирал още пред турския президент българският министър-председател.", "date": "2019.07.08", "title": "Борисов и Ердоган заедно в Сараево, за по-силно сътрудничество и спиране на мигрантите"}
{"url": "https://offnews.bg/futbol/selektcionerat-na-brazilia-mesi-triabva-da-se-nauchi-da-gubi-706853.html", "text": "Селекционерът на бразилския национален отбор, който снощи спечели турнира Копа Америка, Тите не пропусна да разкритикува суперзвездата на Барселона и Аржентина Лионел Меси.Припомняме, че аржентинецът отказа да приеме бронзовия си медал от турнира и обвини КОНМЕБОЛ в корупция и подкрепа към \"селесао\" за спечелването на титлата.Възможно е това да му донесе тежко наказание, тъй като в правилника на КОНМЕБОЛ пише, че всяка обида срещу федерацията може да доведе до двегодишна санкция. При подобен развой, Меси ще пропусне Копа Америка 2020 и квалификациите за Мондиал 2022 в Катар.\"Човекът, когото считах за невероятен и извънземен, трябва да показва малко повече уважение. Трябва да се научи да разбира и приема загубите.Да бъде внимателен в подбора на думите си. Той хвърли огромна сянка върху величието си. Ние съвсем чисто спечелихме срещу Аржентина\", каза Тите.Селекционерът на загубилия финалист Перу Рикардо Гарека също отправи критики към Меси. В същото време специалистът призна, че има оферта да поеме националния отбор на Аржентина.\"Меси е футболист с авторитет. Това не означава, че споделям мнението му. Много го уважавам като играч и личност. Винаги е бил много концентриран върху работата си на терена.Всеки има собствени мнение и не е длъжен да се съгласява с неговата позиция. Не вярвам, че акцентът трябва да е върху корупцията.Така излиза, че всички южноамериканци сме корумпирани. В Европа има доста положителни неща, които е добре да интегрираме в Южна Америка, но и ние имаме своите добри страни.Искам да защитя южноамериканския футбол. Когато се говори за корупция, трябва да се представят и доказателства\", сподели Гарека.", "date": "2019.07.08", "title": "Селекционерът на Бразилия: Меси трябва да се научи да губи"}
{"url": "https://offnews.bg/zdrave/d-r-asen-hadzhianev-badeshteto-e-v-individualnite-implanti-706846.html", "text": "Д-р Асен Хаджиянев е неврохирургът, който за пръв път у нас постави 3D индивидуален имплант, за да възстанови черепа на пациент. На практика върна живота на този мъж, макар да твърди, че операцията не е уникална и всеки негов колега би могъл да я направи. Според д-р Хаджиянев разковничето е в използването на индивидуални импланти, при които има 100 % анатомична съвместимост.Д-р Хаджиянев, доколко сме в крак с тенденциите в иновативната медицина с използването на 3D импланти?За съжаление изоставаме малко, поради финансови причини – те са основният фактор да не можем масово да ги приложим, тъй като изделието е индивидуално и се изработва по индивидуален проект. Това го оскъпява неимоверно. Не се произвежда в България, а в чужбина, има транспортни разходи, разходи по изработването. Това е проблемът основно. Иначе сме абсолютно в крак, бих казал - догонваме, не сме изостанали. Но тези импланти не се реимбурсират от НЗОК.Това не са ли „екзотични“ случаи?Да, това са редки случаи. Касата е с ограничен финансов ресурс и не може да финансира навсякъде, но технологията е иновативна. Аз смятам, че това е бъдещето.Какви са преимуществата им?Това са индивидуални импланти, които напълно прилягат към дефекта на черепа. Ние сме ги използвали основно за черепи. Уникалното е, че има 100 % съвпадение и това позволява да се възстанови анатомичната цялост, каквато е била преди травмата.Титаниевата мрежа, която все още използваме, също е много хубав продукт, но обикновено фирмите доставят различни размери листове, които се моделират и не изглежда толкова добре анатомично.Освен това материалът PEEK (polyetheretherketone), който се използва при 3D имплантите, е с много добра поносимост от човека. Повечето от имплантите за вграждане са от РЕЕК. Предимството е, че той е здрав, напълно се приема от организма и позволява извършването на образни изследвания след това. Титанивите импланти, инкарнирани с металните импланти, дават силни артефакти, които не позволяват ясни образи на МРТ.Ако трябва да обобщим преимуществата: пълно анатомично съответствие на импланта, добра поносимост от пациента и възможност след това да се прави диагностика.Как се взема „мярка“ за изготвянето на такъв индивидуален имплант?„Мярката“ всъщност е тънък скенер с многосрезов скенер на мозъка. Трябва да се направят между 260 и 300 среза, т. е. много снимки, през милиметър, за да може компютърно да се реконструира липсващата кост, да се направи матрица и да се отпечата на 3D принтер. Засега ние изпращаме само скенера. Той се прави при нас, което е лесно. Останалата част се изработва в чужбина, но аз съм оптимист и смятам, че в България може също да се прави.3D принтирането не е нещо невъзможно и безкрайно скъпо, проблемът е, че докато се стигне до изработването на един такъв имплант, особено за медицински цели, той трябва да мине през различни одобрения. Това е сложна процедура – да се докаже, че изделието е безопасно, че продуктът, който ще се изработи, е напълно съвместим, че отговаря на критериите за стерилизация. Процедурата е сложна, но не е невъзможно да се направи, да се патентова. Може да се намери човек или фирма, които да го правят у нас. Има ентусиасти, които искат да се занимават с това.Какъв път извървява пациентът при една такава операция?Самата операция не е много сложна. Всичко започва с образна диагностика, извършва се компютърна томография, изработва се имплантът, пациентът постъпва в болницата, започва подготовка за оперативно лечение, стандартна при всички пациенти. Това е реконструктивна операция. При изграждането на череп не се засягат мозъкът и неговите обвивки.Времетраенето е различно, зависи колко е голям дефектът. Ако е много голям, естествено се увеличава и времето, но не са от най-дългите и тежки операции. Добре се понасят от пациентите. Винаги има риск от инфекциозни усложнения, но той съпътства всяка операция. Тоест - имате една стандартна операция, в стандартни срокове, със стандартно възстановяване от 5 до 7 дни, ако няма някакви усложнения.Досега са оперирани само трима души. Вероятно има и други, които биха могли да се възползват от иновативната технология?За съжаление са малко, защото те се самофинансират и парите са доста. Не всеки може да се възползва. Един човек, който е инвалидизиран, на социална пенсия и за него с грижи семейството му, не може да си го позволи. Не всички са състоятелни. Проблемът е изцяло финансов. На първия пациент, имплантът е между 20 и 30 000 лв. Зависи от големината на дефекта, но ние сме оптимисти, че един ден производството ще започне в България и цената ще намалее чувствително.Предполагам, че хората, които сте оперирали, освен здравословен, са имали и психологически проблем, защото подобна травма вероятно изглежда зловещо.Да, дефектите на черепа изглеждат зловещо. Първият пациент се шегуваше със себе си, че се чувства непрекъснато като на Хелоуин, като в някакъв зловещ филм.Основната функция на черепа е протективна. Той затваря и предпазва мозъка от външни наранявания. Тези хора са изложени на много по-голям риск от останалите. При най-банална битова травма, рискът да се увреди и да получи тежка контузия на мозъка, кръвоизлив и дори смърт е много голям. Това води до депресия, не могат да работят, не се чувстват комфортно, притесняват се от външния си вид. Това е социален проблем.Какви са досегашните случаи?Основно травми. При първия пациент имаше инсулт, направена е декомпресия на мозъка заради силен оток. Колегите, които са извършили операцията, са били с презумпцията да спасяват човешки живот, спасили са го. След това се е наложило да се правят много пластики, за съжаление неуспешни, поради инфекции. Другите случаи са по-банални - травма. Единият беше младеж, който е получил тежка фрактура на черепа при падане като дете и е живял години наред така, докато събере средства и разбере, че това може да се направи в България.Касата не може да финансира всички случаи. Може би вариант е допълнителното, частно здравно осигуряване, но не всеки може да си го позволи, то също изисква финансиране.", "date": "2019.07.08", "title": "Д-р Асен Хаджиянев: Бъдещето е в индивидуалните импланти"}
{"url": "https://offnews.bg/futbol/sobstvenitcite-na-grandovete-obeshtaha-fearplej-na-bojko-borisov-obno-706855.html", "text": "Собствениците на футболните грандове ЦСКА, Левски и Лудогорец обещаха честна игра през новия сезон в Първа лига на премиера Бойко Борисов, който ги събра на спешна среща в Министерски съвет седмица преди старта на първенството. Единствен босът на ЦСКА Гриша Ганчев говори пред медиите, докато шефовете на Левски и Лудогорец Васил Божков и братът на Кирил Домусчиев - Георги, запазиха мълчание. На срещата присъстваха и главния прокурор Сотир Цацаров, заместникът му Иван Гешев, вътрешният министър Младен Маринов, съветникът на спортния министър Красен Кралев Гошо Гинчев и президентът на футболния съюз Борислав Михайлов.\"Договорихме се. Дано да е за последен път и да има феърплей. Разбрахме се да не се купуват мачове, да не се купуват съдии, да не се пробиват отбори и така нататък. Да има пълен феърплей и да победи най-добрият\", каза на излизане Гриша Ганчев.Инициативата за срещата е била на премиера Борисов, който е поискал босовете на клубовете да гарантират феърплей и не иска завихряне на торнадо още преди старта на сезона.\"24 часа\" информира, че в МВР ще пуснат специален телефон, на който футболни съдии ще могат да подават сигнали за упражнен натиск.Президентът на БФС Борислав Михайлов пък ще трябва да предостави на МВР всички телефони (служебни и лични) на реферите, за да може при нужда те да бъдат поставени под специален надзор, т.е. подслушвани.Собственикът на Левски Васил Божков пък е поканил колегите си в своя офис, но на нея се е отзовал отново единствено Ганчев, докато Домусчиев е отказал.Тазгодишната кампания в Първа лига започва на 12 юли, петък, с мачовете Ботев Враца - Берое от 18:45 часа и ЦСКА - Етър от 21:00 часа.", "date": "2019.07.08", "title": "Собствениците на грандовете обещаха феърплей на Бойко Борисов (обновена)"}
{"url": "https://offnews.bg/futbol/bobi-mihajlov-sled-sreshtata-pri-borisov-i-az-sam-chuval-za-natisk-va-706859.html", "text": "Премиерът Бойко Борисов прие на официална среща в Mинистерски съвет президента на Българския футболен съюз Борислав Михайлов и собствениците на трите гранда Георги Домусчиев (Лудогорец), Гриша Ганчев (ЦСКА) и Васил Божков (Левски).На срещата присъстваха главният прокурор Сотир Цацаров и вътрешният министър Младен Маринов. След сбирката Михайлов сподели, че никой не му е звънял да се оплаче от натиск върху съдиите.\"Чувал съм и аз, че има някакъв натиск върху съдиите. Живеем в една и съща държава, нали така? Но съм си дал телефона на всички. А никой не ми е звънял за нищо.Инициативата за днешната среща беше на премиера Борисов. Той се грижи за цялата държава, част от която е и футболът ни. Опитва да помага, за да не се стига до наказания, като това с футболните хулигани.Не мога да кажа кога ще има нова такава среща. Идеята беше на премиера. Не можем да му казваме кога пак да го направи, нали така?Според КЗК, няма конфликт на интереси за тв правата. Стиснахме си ръцете за феърплей. Разбрахме се да не се притискат съдиите\", каза Михайлов.", "date": "2019.07.08", "title": "Боби Михайлов след срещата при Борисов: И аз съм чувал за натиск върху съдиите"}
{"url": "https://offnews.bg/tehnologii/goreshta-iulska-oferta-ot-vivacom-706857.html", "text": "По случай 10-годишнината на компанията, през месец юли, VIVACOM дава възможност на своите клиенти да гледат мобилна телевизия, без да изразходват от мегабайтите в тарифния си план. Предложението е валидно за всички нови и настоящи клиенти, които ползват тарифен план с MB на максимална скорост.Приложението TV GO дава достъп на потребителите до любимите им канали и филми, навсякъде и по всяко време, от мобилен телефон или таблет. Независимо дали са на път, на плажа или в планината, клиентите могат да гледат телевизия в реално време, да спират на пауза, да връщат назад или да превъртат напред и да се забавляват чрез достъп до видеотека с до 300 филма.TV GO e включено безплатно към тарифни линии SMART и i-Traffic, като през целия месец юли, услугата няма да черпи от мобилния интернет на потребителите.", "date": "2019.07.08", "title": "Гореща юлска оферта от VIVACOM"}
{"url": "https://offnews.bg/ikonomika/dojche-bank-sakrashtava-18-000-rabotni-mesta-706851.html", "text": "Дойче банк съобщи, че ще съкрати 18 000 служители като част от план за радикална реформа.Дилъри на акции в Токио и в други представителства в Азия са били информирани, че работните им места се закриват.В резултат на новината акциите на банката се покачиха с 3%.Целта на промените, които ще свият инвестиционния бизнес на банката, е да я заздравят. Все още не се съобщава кои други позиции ще бъдат съкратени. Очаква се да бъдат засегнати служители, занимаващи се с търговия на акции в Лондон и в Ню Йорк, пише Би Би Си. Дойче банк е един от най-големите работодатели в лондонското Сити с почти 8000 служители.\"Ще запазим значимо присъствие тук и ще останем близък партньор на клиентите ни във Великобритания и на международните институции, които искат достъп до пазара в Лондон\", се казва в съобщение на банката.В световен мащаб банката ще намали служителите си до 74 0000 до 2022 г. Реорганизацията ще ѝ струва 7,4 милиарда евро в следващите три години.Решихме да фокусираме ресурсите си върху бизнеса, където клиентите ни се нуждаят най-много от нас, заяви говорител на компанията.", "date": "2019.07.08", "title": "Дойче банк съкращава 18 000 работни места"}
{"url": "https://offnews.bg/izvan-terena/grigor-dimitrov-se-krie-zad-zavesa-s-bivsha-na-di-kaprio-706862.html", "text": "Най-добрият ни тенисист Григор Димитров се снима в реклама на сладоледите на американската фирма Häagen-Dazs с бившата приятелка на холивудската легенда Леонардо ди Каприо Лаура Уитмор.Двамата с 34-годишната британска тв водеща се появяват иззад завеса, усмихват се закачливо, след което отново се скриват.Пълното видео на рекламата предстои да бъде излъчено, а засега и двамата участници в нея качиха кратки превюта.Лаура Уитмор за втори път се докосва косвено до България. Преди две седмици тя се появи на светско събитие в гащеризон на българската дизайнерка Невена Николова.", "date": "2019.07.08", "title": "Григор Димитров се крие зад завеса с бивша на Ди Каприо"}
{"url": "https://offnews.bg/ikonomika/inspektciata-po-truda-pogna-kapanchetata-po-moreto-706863.html", "text": "Eкипите на Инспекцията по труда по черноморските ни курорти се подсилват с командировани инспектори от други области на страната с цел засилване на контрола по време на активния летен сезон, съобщават от ведомството. Обектите със сезонен характер се проверяват активно от началото на юни, но от инспектори по труда от областните дирекции. През месеците юли и август по традиция те се подсилват с допълнителни екипи от други области предвид ръста на наетите и на обектите на контрол.По данни на НСИ за 2018 г. наетите в областите с морски курорти са се увеличили с почти 33 000 души през м. юли спрямо м. април.Обектите със сезонен характер са идентифицирани като рискови, тъй като често при сезонната заетост се нарушават разпоредбите, регламентиращи законосъобразното наемане на работници и служители, по работното време и заплащането.Поради краткостта на заетостта нерядко не се инвестира и в безопасни условия на труд. Изграждането за кратко време на сезонни преместваеми обекти също крие сериозни рискове за живота и здравето на работещите. Именно при изграждането на такъв обект в самото начало на сезона загина работник в следствие на поражение от електрически ток.При контрола в курортните комплекси се акцентира върху превенцията на недекларирания труд – работа без трудов договор, наемане на договор за непълен работен ден при работа по 8 и повече часа, законосъобразното наемане на непълнолетни лица и на чужденци, заплащане на част от възнагражденията на ръка след устно договаряне.Повече информация за правата на сезонните работници и как по-ефективно могат да ги защитят е публикувана на интернет страницата на Инспекцията по труда в рубриката „Пресцентър“ .ИА ГИТ напомня, че наемането на непълнолетни лица става само след разрешение от Агенцията, което важи за конкретното работно място, за което е поискано, и за работодателя, с който е сключен договорът.  Заявлението може да бъде подадено и по електронен път. Срокът за произнасяне при представяне на пълен комплект документи е 7 работни дни. Документите, които се изискват, са идентични с тези, които трябва да бъдат подготвени за всяко работно място, независимо дали на него е назначено непълнолетно лице или пълнолетно. Разликата е, че при наемане на непълнолетно лице те се представят предварително в Дирекция „Инспекция по труда“ по местонахождение на работното място, а при наемане на пълнолетен работник – при проверка. Процедурата за наемането на лица, ненавършили 18 г., е описана подробно на сайта на ИА ГИТ .При наемане на лица от трети държави работодателите следва да знаят, че наетите трябва да имат право на достъп до пазара на труда у нас. Редът за наемане на чужденци от трети страни е регламентиран в Закона за трудовата миграция и трудовата мобилност, както и в Правилника за прилагането му. Компетентният орган за осигуряването на достъп до пазара на труда е Агенцията по заетостта. Работодателите са длъжни да уведомят Главна инспекция по труда в седемдневен срок от действителното започване на работа на чужденеца. Целта е да бъде следено полагането на труд от тези лица, условията, при които работят, и да се проследи напускането им след изтичане на срока на разрешението. За уведомяването е разработена специална бланка, която е публикувана на сайта на ИА ГИТ - www.gli.government.bg, в „Административно обслужване“, „Формуляри“ и се подават в съответната дирекция “Инспекция по труда“ по месторабота на чужденеца. Информация за контролната дейност в морските курорти през 2018 г. е публикувана тук .", "date": "2019.07.08", "title": "Инспекцията по труда погна капанчетата по морето"}
{"url": "https://offnews.bg/futbol/mladen-marinov-sreshtata-na-borisov-ne-beshe-zaradi-postapil-signal-706861.html", "text": "Премиерът Бойко Борисов прие на официална среща в Mинистерски съвет президента на Българския футболен съюз Борислав Михайлов и собствениците на трите гранда Георги Домусчиев (Лудогорец), Гриша Ганчев (ЦСКА) и Васил Божков (Левски).На нея присъства и министърът на вътрешните работи Младен Маринов. Той твърди, че срещата не е проведена на база постъпил сигнал, а с цел превенция на бъдещи неприятности.Припомняме, че края на миналия сезон избухна сериозен скандал в Черно море, където шестима футболисти бяха отстранени от отбора преди гостуването на Лудогорец в последния кръг. За мотив послужиха резултати от проведен детектор на лъжата, който ги уличава в симулативна игра в мача с ЦСКА в началото на месец май.\"Поведението на агитките е функция от това, което се случва на самия терен, както и на отношенията между собствениците на клубовете.От тази гледна точка е много важно точно в това отношение да има феърплей. Нали в крайна сметка това бе и целта на тази среща?Напрежението между собствениците може да се пренесе и на терена, а с това и по трибуните. Това води до ненужна ескалация.Това, което ние ще вземем като мерки, няма как да бъде сведено до общественото знание. Но идеята е ясна - да не се допуска купуване на мачове, да не бъде упражняван натиск върху длъжностни лица и т.н.Срещата не беше проведена на база постъпил сигнал, а по-скоро с цел превенция на бъдещи неприятности, относно футбола. Повтарям - срещата касаеше феърплея в следващото първенство.Това дали босовете ще сядат един от друг на мачовете или не - не мога да накарам никого да направи това, освен ако не е по нашите компетенции\", каза Маринов.", "date": "2019.07.08", "title": "Младен Маринов: Срещата на Борисов не беше заради постъпил сигнал"}
{"url": "https://offnews.bg/obshtestvo/sadat-zadalzhi-stolichna-obshtina-da-mie-ulitcite-2-pati-v-mesetca-706856.html", "text": "Софийският градски съд разпореди на Столична община да започне да мие машинно два пъти в месеца вътрешнокварталните и улиците от обществено значение. Решението идва по т.нар. дело за чистия въздух в София и предвижда и други мерки.Освен това в двуседмичен срок Общината трябва да представи и план за изграждане на велоалеи от крайните квартали до централната градска част. Съдът разпореди на сайта на Общината, на таблата по спирките и в градския транспорт ежедневно да има информация за концентрацията на фини прахови частици, предаде .Делото, по което съдът се произнесе, бе заведено от неправителствената организация \"Група за чист въздух\".", "date": "2019.07.08", "title": "Съдът задължи Столична община да мие улиците 2 пъти в месеца"}
{"url": "https://offnews.bg/turizam/tesnolinejka-e-top-atraktciata-na-severozapadna-rumania-706748.html", "text": "Едва ли сте чували за градчето в Вишеу де Сус. Сгушено в полите на Карпатите, то се намира в северозападния край на съседна Румъния, а най-близкото летище е на около 4 часа път с автобус и на 5 часа с влак. Въпреки отдалечеността му, почти през цялата година ежедневно там пристигат стотици туристи от страната и целия свят. В тази посока преди седмица замина и Иван Вълков от Гражданско сдружение „За теснолинейката” – за да види каква е тази притегателна сила дълбоко в планината и да разкаже.От опасността от закриване до европейската защитаСлед падането на социалистическия строй в Румъния през 1989 година и настъпилите промени, множеството планински теснолинейки, изградени десетилетия по-рано за добив на дървесина в Карпатите, поетапно са закрити и демонтирани, а подвижният състав – разпродаден и бракуван. Оцелява само една жп линия – тази по река Васер, в северния край на страната. От 2003 година линията и горите по протежението ѝ се управляват от голямата частна румънска корпорация „R. G. Holz Ltd”, занимаваща се с дървопреработвателна дейност. Фабриката е изградена в градчето Вишеу де Сус, където започва железопътното трасе, продължаващо над 40 километра по долината на реката и нейните по-малки притоци.През следващите години с помощта на швейцарско сътрудничество са възстановени множество локомотиви и вагони, закупени са други от Европа, ремонтирани са жп сградите и така от 2005 година по 20 километра от трасето се движат редовни туристически влакове с парни локомотиви. Две години по-късно долината на река Васер и жп линията са под европейска закрила като част от природен парк „Марамуреш”. Днес околността се развива предвид нарастващите изисквания на туризма, а приятелите на планинската железница са по целия свят.Въпреки трудностите, които се срещат, постоянно нарастващата популярност на последната действаща дърводобивна жп линия в Румъния дава надежда на местните хора, че нейното бъдеще все пак ще бъде стабилно и позитивно. Ето какво още разказа Иван Вълков след посещението си в Карпатите…Достъпен за всекиго уют из Вишеу де СусВ градчето има множество хотели и къщи за гости, а любезни домакини настаняват гостите в уютни стаи срещу прилични цени, достъпни за всеки клас туристи. Срещу още няколко леи гостът получава вкусна домашна храна сутрин и вечер.Ретробилет за 40 лв. и добро обслужване привличат стотици туристи всеки денСлед като се настани, човек се отправя към най-забележителното – гарата, откъдето тръгва влакчето. Непрекъснато прииждат посетители от страната и чужбина, но организацията е добра и няма нито хаос, нито суматоха и напрежение. Билетите се издават на място като е възможна и онлайн резервация, която е за предпочитане, защото често билетите са разпродадении за много дати напред поради огромния интерес.При заявено пътуване по интернет, на гарата във Вишеу издават билетите срещу документ, удостоверяващ онлайн заявката. Превозните документи са картончета, каквито използваше и БДЖ в миналото. Отпечатват се дата и номер на влака, което прави билета напълно валиден. Заедно с него, служителят дава на всеки турист две дипляни – карта на маршрута и описание на цялата железница. Цената на билета до крайната гара и обратно, общо около 6 часа, струва приблизително 40 български лева. Няма конкретни места. Всеки се настанява където си избере, но въпреки това няма нито хаос, нито разправии за местата.Едно пътешествие с парен локомотив в красиви панорамни ретро вагониКомпозициите заминават всеки ден от ранна пролет до късна есен, както и през коледните празници, когато падне сняг. Първият влак заминава в 09:00 ч., следващите са през 30 минути и така до 11:30 или общо 5-6 влака. Често се назначават и допълнителни композиции. Пътуването до крайната гара по маршрута - Палтин, продължава 2 часа и включва няколко кратки спирания. На гара Глимбоача влакът престоява между 15 и 20 минути за зареждането на локомотива с вода, a пътниците имат уникалната възможност да наблюдават процеса, да си поговорят с машинистите или да вземат напитка и храна от товарния вагон.На гара Палтин туристите престояват още 2 часа в компанията на народна румънска музика, храна и други забавления. Следват още два часа връщане. При закупуване на билета всеки може да си доплати скромна сума за ваучер, осигуряващ храна в крайната гара – поничка, сиренка и порция вкусна скара с гарнитура.Композицията се движи в състав от 7-8 вагона, сред които товарен вагон за дърва, с които се задвижва парната машина, няколко закрити ретровагона с дървени пейки и още няколко открити панорамни вагона. Максималната скорост е 15 км/ч., което обяснява 2-часовото пътуване по маршрут с дължина 21,6 км. Между вагоните няма възможност за преминаване. Панорамните вагони са преустроени товарни вагони. Поради тази причина има служител на влакчето във всеки вагон, a в определени вагони романтиката е допълнена от служител, изпълняващ една забравена длъжност по света и у нас – спирач, тъй като вагоните се спират с ръчни спирачки. В условията на пътуване, с които всеки трябва да бъде запознат, се казва, че пътниците сами носят отговорност за безопасността си.Перони няма никъде, тъй като линията не е проектирана за превоз на пътници и никога не е имало регулярно пътническо движение. Разстоянието от влака до земята е голямо, но всеки отговаря сам за себе си при качване и слизане, а инциденти няма, защото хората са с повишено внимание.Така ежедневно се превозват над 1000 туристи с редовните туристически влакчета по маршрута Вишеу де Сус – Палтин и обратно. В допълнение, често се назначават допълнителни влакове за големи групи.Уникално пътуване с дърварски влакПредвид основната дейност на компанията собственик на железницата, ежедневно пътува и така нареченият „дърварски влак” – композиция от стар дизелов локомотив, два пътнически вагона за дърварите и група товарни вагони за дървесина. Всеки турист може да си закупи билет за пътуване с товарната композиция срещу скромна сума. Влакът тръгва най-често рано сутрин и навлиза два пъти по-навътре по линията в планината, отколкото редовните туристически тренове. Интересното е, че туристът се потапя в ежедневието на горските работници. На различни гарички се оставят и взимат вагони, работници, техника, товари се дървесина и така през целия ден.Освен всички възможности за пътуване – с парен и дизелов локомотив, с мотриса, с открити и закрити вагони, в пътническа и товарна композиция, туристите имат шанса да посетят локомотивното депо, където се гарират и ремонтират всички локомотиви на теснолинейката. Особено за феновете на техниката, това е страхотна възможност – да се разходиш свободно между исторически возила и да видиш отблизо тяхната поддръжка в естествени условия.Планинският рай на река ВасерИ не на последно място трябва да се обърне внимание на природата, през която минава живописният маршрут. От двете страни на влакчето се менят широколистни и иглолистни гори, а от едната е коритото на реката, която разделя планинските ридове. И така два часа очите и съзнанието се зареждат от зеленината и простора на природната картина. По трасето се преминава през няколко тунелчета, както и покрай два малки водопада. На места, съвсем близо до вагоните и техните пасажери, стърчат красиви скални масиви, които събират погледите на преминаващите с 15-20 км/ч. стотици туристи от целия свят.Нека се върнем в Родопите…А можете ли да си представите, какво чудо ще бъде Родопската теснолинейка Септември-Добринище, ако се развие поне малко с инвестиция било от държавата или частна компания? Колко по-богата история има, колко по-красива природа, колко по-разнообразен подвижен състав и възможности за пътувания, колко големи курорти свързва, препълнени с туристи не веднъж и два пъти, а целогодишно… България наистина е Швейцария на Балканите, а нашата теснолинейката с право се нарича „Алпийската железница на Балканите”. Надяваме се да дойде времето, когато и нашата страна ще види какво богатство притежава и ще му даде шанс да се развие и да носи популярност за страната по целия свят!Б. ред. - Репортажът е на екип на \"Родопската теснолинейка\". Публикуваме го с тяхно разрешение. Оригиналната публикация може да прочетете .", "date": "2019.07.08", "title": "Теснолинейка е топ атракцията на Северозападна Румъния"}
{"url": "https://offnews.bg/zdrave/7-faktora-za-zdravo-sartce-706854.html", "text": "Изследване на учените от университета в Пенсилвания, САЩ, показва кои са факторите за здраво сърце.В проучването са анализирани данни на повече от 74 700 души. Участниците са наблюдавани в продължение на 9 години. 19 % от доброволците са с най-висока оценка за състоянието на сърцето си. При тях рискът от възникване на сърдечно заболяване е 79 % по-малък от този при хората с най-нисък бал.На базата на тези наблюдения, специалистите открояват 7 фактора, които определят сърдечното ни здраве:- отказ от тютюнопушене (в идеалния случай нулев опит);- физическа активност минимум 150 минути седмично;- индекс на телесната маса под 25 кг/м2;- начин на хранене, който съотвества на диетата DASH (тя включва консумация на плодове, зеленчуци, ядки, пълнозърнести продукти, птиче месо, риба, млечни продукти с ниска масленост и намаляване на солта, червеното месо, сладкарските изделия и сладките напитки);- артериално налягане 120/80 единици;- концентрация на холестерол в кръвта под 200 mg/dL;- ниво на кръвната захар (на гладно) под 100 mg/dL.Авторите на изследването отбелязват, че никой от изброените фактори няма определяща роля. Само съвкупността им осигурява полезния ефект върху сърцето.", "date": "2019.07.08", "title": "7 фактора за здраво сърце"}
{"url": "https://offnews.bg/politika/mrrb-v-strategicheski-desant-iz-stranata-i-s-nov-model-za-razvitie-na-706890.html", "text": "Министерството на регионалното развитие и благоустройството започва серия от стратегически консултации в страната във връзка с изпълнение на политиката за регионалното развитие и програмирането на новата европейска оперативна програма за подкрепа на регионите в периода 2021-2027 г., съобщиха от пресслужбата на ведомството.Инициативата е съвместна с Международната банка за възстановяване и развитие в рамките на подписаното споразумение за консултантски услуги с министерството. Предвижда се стратегическите консултации да се проведат на национално, регионално и местно ниво с участието на всички заинтересовани страни - представители на министерствата и държавни агенции, областни управители, кметове на общини, неправителствени организации, представители на бизнеса и др.Целта е те да се запознаят с новия подход за изпълнение на проекти в следващия програмен период, както и да дадат мнение за ефективно структуриране на регионалните съвети за развитие, които ще бъдат натоварени с нови, по-широки функции. Ще се акцентира и на важността от започване на партньорства и оформяне на икономически обосновани проекти, допринасящи за развитието на територията.По време на консултациите ще се състои обсъждане на възможностите за по-широко участие на бизнеса, неправителствения сектор и гражданското общество в оформянето и изпълнението на проекти в следващия програмен период на ниво регион и възможностите за комбинирано финансиране между една или повече оперативни програми. Така ще могат да бъдат включвани повече заинтересовани страни и бенефициенти в изпълнението на проектите. Те ще могат да стимулират и дискусии по важни за икономическото развитие на регионите публични и публично-частни инвестиции.Ще се разясни и изпълнението на интегрирани проекти, които включват няколко компонента, всеки от които може да бъде финансиран от различна оперативна програма, т.нар. интегриран подход на въздействие върху територията. Формирането на проектни идеи ще трябва да съответства на набор от стратегически документи, от които основополагащ за регионите ще бъде регионалната схема за пространствено развитие.Ще бъдат коментирани и възможностите за разширени функции на регионалните съвети за развитие при избора на проекти на принципа отдолу-нагоре. Целта е да се изгради най-добрата структура на съветите за изпълнение на новите отговорности и функции.Стратегическите консултации за общините от Северозападния район за планиране ще се проведат на 15 юли в Ловеч. За 18 юли в София е насрочена срещата за представителите на общините от Югозападния район. На 22 юли в Бургас е предвидена среща с местните власти от Югоизточния район. На 23 юли в областната администрация в Разград ще се състои срещата за общините от Северен централен район, а на 24 юли в Търговище ще е консултацията за Североизточен район. На 24 юли в Смолян е предвидена среща със заинтересованите страни от Южен централен район.Неправителствените организации, бизнесът и обществените групи могат да се включат със свои предложения и на e-mail: regionalnorazvitie@mrrb.government.bg.", "date": "2019.07.08", "title": "МРРБ в стратегически десант из страната и с нов модел за развитие на регионите"}
{"url": "https://offnews.bg/izvan-terena/valeri-bozhinov-e-s-razbito-sartce-706893.html", "text": "Бившият нападател на Левски и националния отбор Валери Божинов претърпя жесток удар в личен план. Футболистът е бил изоставен от приятелката си Биляна Дол. По думите й, споделени в социалните мрежи, причината за раздялата е поведението на самия Божинов, който й е изневерил.Ето какво сподели Биляна Дол:“С Валери вече не сме заедно. За съжаление, настъпи краят на нашето общо пътуване, което мнозина определяха като мечта. Дадох най-доброто от себе си, за да бъда най-добрата партньорка, тъй като му помогнах да съживи кариерата си, да стане по-добър родител, да подобри отношенията с майка си и бившата си съпруга, както и самият той да се чувства щастлив и пълноценен.Бях до него, когато падаше и когато се опитваше да се върне на върха... и дори в Китай бях до него. Явно това не беше достатъчно и неговите нагони бяха по-силни.Не става въпрос, че съм преставала да го обичам, но неговите болни инстинкти и желанието да ги осъществи ме нараниха като жена... Желая му всичкото щастие в живота, но повече няма да намери друга жена, която да го обича и подкрепя като Биляна Дол. Край!“, написа Биляна в Инстаграм.Самият Божинов, който се завърна в Ботев Враца, след като беше освободен от Левски, написа първия коментар на публикуваното от 44-годишната сръбкиня:“Благодаря ти за всичко”.В момента профилът на Биляна Дол в Инстаграм е заключен.", "date": "2019.07.08", "title": "Валери Божинов е с разбито сърце"}
{"url": "https://offnews.bg/sviat/erdogan-ruskite-raketi-pristigat-v-turtcia-ankara-niama-da-e-publika-706886.html", "text": "Доставките на руските зенитно-ракетни системи С-400 ще бъдат направени по въздушен път, разчитаме на въоръжението като гарант за сигурността на Турция, региона и целия свят. Това заяви турският президент Реджеп Ердоган преди да отпътува за Босна и Херцеговина, цитиран от Анадолската агенция.В Сараево той участва в срещата на лидерите от организацията на Процеса за сътрудничество в Югоизточна Европа /ПСЮИЕ/, където е и българският премиер Бойко Борисов. Мястото на дислокацията ще бъде определено от министерството на националната отбрана и генералния щаб на Турция, уточни Ердоган.Той отбеляза, че Анкара е категорично против проблемите и напрежението в Егейско и в Средиземно море. „В момента сондажните кораби на Турция продължават работата в източната част на Средиземноморието в съответствие с разработения план. Критиките и натискът няма да принудят Турция да се отклони от набелязания път. Днес Турция се придържа към същата позиция, каквато беше тя и вчера“, подчерта Ердоган.Той каза още, че мирът, стабилността и благополучието на Балканския полуостров са от голямо значение за Турция. „Анкара не може да си позволи да бъде съзерцател, наблюдател отстрани на случващото се в този регион“, подчерта той, без да назове горещите проблеми на Балканите.", "date": "2019.07.08", "title": "Ердоган: Руските ракети пристигат в Турция, Анкара няма да е публика на проблемите на Балканите"}
{"url": "https://offnews.bg/zdrave/vitamin-d-kakvo-e-dobre-da-znaem-706832.html", "text": "Витамин D е истински хит в последните години. Превърна се в панацея за много болести и се оказа нужен на всички – от новородени до старци. Учените смятат, че почти половината от населението на земята страда от недостиг на витамин D. Дефицитът му може да създаде здравословни проблеми, затова и много често се препоръчва да се взема профилактично.С какво е полезен и на кого е нуженТози витамин се синтезира от ултравиолетовите лъчи и с храната. Нужен е за правилния обмен на калций в организма. От това зависи дали костите ни ще са здрави, а мускулите – силни. Витамин D е особено важен за малките деца и възрастните хора. Той има комплекс от свойства, които го правят незаменим, тъй като, включвайки се в регулирането на имунните реакции, подобрява координацията, артериалното налягане и укрепва имунитета. Витамин D се предписва за лечение на рахит.Допълнителният прием на витамин D се въвежда в много страни, след като стават известни резултатите от изследванията на американския ендокринолог Майкъл Холик, директор на General Clinical Research Center към Бостънския университет, който проучва последствията от недостига на този витамин в организма.През 2018 година обаче, публикации в \"Ню Йорк таймс\" и специализираното медицинско издание The Lancet Diabetes & Endocrinology, оборват теорията на Холик и поставят под съмнение профилактичния прием на витамина.В научните среди продължават да се водят спорове кои нива на витамин D се приемат за норма и каква е истинската му полза за профилактиката на различни заболявания (включително и рак). Дали наистина свойствата му се толкова широкоспектърни?Анализ на учените поставя под съмнение твърденията, че: витамин D в капсули предотвратява чупливостта на костите; снижава риска от поява на онкологично заболяване; помага при депресия; профилактира появата сърдечно-съдови заболявания.Доказано е обаче, че този витамин е ефективен при лечение на остеопороза, рахит, при болести на горните дихателни пътища, при обостряне на астма и при синдром на поликистозни яйчници. Учените продължават да изследват ползите от него.Факти свързани със синтеза на витамин D в организма:- здравият човек получава своята порция витамин D от слънцето; - най-ефективно човек се зарежда с витамин D през лятото - в сутрешните часове и привечер; - в облачни дни получаваме по-малко витамин D;- слънцезащитните средства пречат на усвояването на витамина;- тъмнокожите хора имат нужда от по-големи дози витамин D от светлокожите;- замърсената градска среда пречи на слънчевите лъчи да проникнат, затова хората получават по-малки дози от витамина;- кожата на възрастните хора синтезира по-малко витамин D;- веганската диета, затлъстяването, проблемите с черния дроб също могат да предизвикат дефицит на витамин D.Природни източници на витамин DВ слънчевите дни се синтезира достатъчно количество витамин D. Пикът е по обед, но заради риск от поява на рак на кожата, не се препоръчва пребиваването на слънце по това време. Достатъчни са около 5 минути между 11 и 14 часа, за да получите дневната си доза витамин D. В облачно време е нужен около половин час.Споменатите стойности са ориентировъчни, тъй като има много фактори, които влияят на синтеза – дължината на електромагнитната вълна на УВ лъчите, цветът на кожата, консумацията на риба, проблемите с обмяната на веществата или затлъстяването. Витамин D има свойството да се натрупва, затова отдихът на море ще ви е полезен дълго време.В по-малки дози витаминът попада в организма чрез храната. Съдържа се в следните храни:- млечни продукти;- краве масло с 80 % масленост;- яйчен жълтък;- мазните сортове риба – скумрия, риба тон, сардина, херинга;- телешки черен дроб;- царевично олио.Да се взема ли допълнително витамин DМакар да не са единодушни, учените допускат приема на витамин D като профилактика, но след консултация със специалист. Профилактичният прием е препоръчителен при новородените, бременните жени, възрастните и страдащите от хиповитаминоза.", "date": "2019.07.08", "title": "Витамин D – какво е добре да знаем"}
{"url": "https://offnews.bg/obshtestvo/sveti-prokopij-vidial-svetal-krast-v-nebeto-po-vreme-na-buria-706835.html", "text": "Днес Църквата чества паметта на Св. Прокопий. Той е роден в Йерусалим. Като езичник носел името Неаний. Майка му го възпитала в езичество и го дала на служба при цар Диоклетиан, който го оставил в своя дворец. След време царя го направил военен началник и му заповядал да отиде в Александрия да преследва християните – да ги лишава от имот и да ги предава на съд. Тогава Неаний казал на царя:Изричайки хулни думи за християнската вяра, Диоклетиан убедил Неаний в законността да се преследват християните и го изпратил в Александрия.На път за Александрия се извила силна буря. Неаний видял във въздуха светъл кръст и чул глас да го призовава към вярата в Христа и да му казва:Като стигнал в Скитопол, той повикал златар и поръчал да направи кръст, приличащ на оня, който видял във въздуха. Златарят отначало не се съгласявал да изпълни поръчката, понеже се боял да не би да се изложи на опасност, ако направи знака на галилеяните, т.е. на християните. Неаний го успокоил, като го уверил, че за това никой няма да узнае. Тогава златарят тайно направил кръст от злато и сребро по указанията. Когато кръстът бил готов, на него веднага се появили образите на три лица с еврейски надпис: на горната част бил образът на Спасителя, а от страни – архангелите Михаил и Гавриил. Военачалникът запитал: „Чии са тия образи?“ Но златарят отговорил, че не знае, и разказал, че не е могъл никак да ги изличи. Неаний разбрал, че кръстът има божествена сила, поклонил му се, целунал го и го взел да го пази у себе си.Когато Неаний пристигнал в Йерусалим, гражданите го помолили да ги избави от разбойнически чети, които ограбвали пътници и отвличали жени. Неаний с войска отишъл да гони разбойниците, поразил ги и върнал всички отведени от тях. Майка му го посъветвала да благодари на боговете за този свой успех. Но Неаний й казал, че не бездушните идоли, а неговият Бог му помогнал да срази разбойниците. И той изпочупил всички идоли в дома на майка си. Ужасена от това, майката отишла в Антиохия при царя да се оплаче от сина, загдето презрял боговете и оскърбил самата нея. Диоклетиан се разгневил и заповядал на Юст, управител на Палестина, да вразуми отклонилия се в християнството Неаний, а ако не го послуша да го предаде на мъчения.Юст пристигнал от Кесария и съобщил царската повеля. Неаний признал, че е християнин и заявил, че е готов да отиде на смърт заради вярата си. След това отвързал войнския си пояс и го хвърлил в знак на отричане от царската служба и идолското нечестие. Управителят заповядал да го съблекат гол, да го окачат на дърво и да стържат тялото му с железни нокти, а след това да го затворят в тъмница. Подкрепен във вярата чрез небесно явление, Неаний в същата нощ приел своето кръщение с име Прокопий (което значи „преуспяващ). Като видели мъжеството и доблестта на изповедника, някои войници също така се обърнали към Христа. Те били кръстени от епископ Леонтий и на другия ден открито изповядали вярата си в Христа. Управителят заповядал да им отсекат главите в присъствието на Прокопий.В същия ден до тъмницата се приближили дванадесет жени. От прозореца те казали на мъченика: „И ние сме рабини Христови!“ Донесли за това на управителя и той заповядал да ги затворят в тъмницата. На следния ден жените били подложени на жестоки мъчения – бичували ги, опалвали ги с огън и им рязали гърдите. В тълпата стояла майката на Прокопий и плачела. Тя гледала лютите мъки и търпението на жените и изведнъж се приближила до съдията и му казала:Управителят дълго я убеждавал да се откаже от своите думи. Като не успял, заповядал да я отведат с другите жени в тъмницата. Като видял майка си, Прокопий се зарадвал и чрез епископ Леонтий я кръстил заедно с другите жени. Когато след това изповедничките наново били изведени на съд те останали твърди във вярата, въпреки че били жестоко бичувани. Накрая били обезглавени.Управителят Юст скоропостижно умрял. Неговият приемник извикал Прокопий в Кесария (главен град в провинцията). Там верният Христов последовател бил подложен на жестоки мъки – бичували го, опалвали го с огън и разтягали тялото му. Най-сетне бил посечен с меч. Така завършил земния си живот св. великомъченик Прокопий. Това станало в 303 година.", "date": "2019.07.08", "title": "Свети Прокопий видял светъл кръст в небето по време на буря"}
{"url": "https://offnews.bg/obshtestvo/bezdomno-kuche-nahapa-dete-v-haskovo-706836.html", "text": "Бездомно куче нападна и ухапа дете в центъра на Хасково. Сигналът е получен на телефон 112, а детето е откарано в Спешна помощ от майка си, която е била с него, съобщи Нова телевизия. В Градската градина на южния областен център е пълно с бездомни кучета, които ползват за почивка детските пясъчници в парка. Това не е единственият случай на нападнат от кучета в града.По думите на охранителя на парка Веселин Цанев кучетата стават все по-агресивни.От началото на годината в Хасково работи приют за бездомни животни. Повече от 150 кучета вече са прибрани. В момента от общината се опитват да заловят и останалите животни, които проявяват агресия.", "date": "2019.07.08", "title": "Бездомно куче нахапа дете в Хасково"}
{"url": "https://offnews.bg/ikonomika/chez-vrachi-sertifikat-za-zelena-energia-na-dunav-pres-706834.html", "text": "Най-големият търговец на електрическа енергия на свободния пазар в България, „ЧЕЗ Трейд България“ ЕАД, предостави сертификат за зелена енергия на „Дунав прес“ АД, гр. Русе.Свидетелството бе връчено на изпълнителния директор на „Дунав прес“ от Десислава Алексиева, маркетинг директор на ЧЕЗ Трейд, по време на официална церемония в дунавския град. „Вярваме, че сътрудничеството с новия ни доставчик на електрическа енергия, „ЧЕЗ Трейд България“ ЕАД, ще гарантира стабилност на производствения процес и ще осигури високо качество на доставките на електроенергия, за да продължим да се развиваме като устойчива „Зелена компания“, заяви г-н Алексиев.Сертификатът се базира на Гаранции за произход, издадени от Агенцията за устойчиво енергийно развитие. Той гарантира, че 100% от енергията, използвана от русенската печатница, е произведена от възобновяеми източници.„ЧЕЗ Трейд България“ ЕАД е водещ доставчик на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирала 2,5 млрд. лева общи проходи от продажби.„Дунав прес“ АД е водещ производител на картонени опаковки в България. Опаковките са предназначени както за фармацевтичната промишленост, така и за опаковане на стоки за бита като ароматизатори за коли, сапуни и други, които са предимно за чуждестранни пазари. Произвежда също етикети за бира от хартия и фолио, листовки за лекарства, кутии за индустриални стоки. Печатницата притежава лиценз за печат на ценни книжа.На 04.07.2019 г. в печатницата гр. Русе се проведе ден на отворените врати, на който бе представена най-новата 6-цветна печатна машина с 2 лакиращи секции Heidelberg XL 75 6-LYYL, закупена със средства по Оперативна програма „Иновации и конкурентоспособност“ 2014-2020 г.", "date": "2019.07.08", "title": "ЧЕЗ връчи сертификат за зелена енергия на Дунав прес"}
{"url": "https://offnews.bg/politika/harizanov-dano-ninova-ostane-po-dalgo-lider-na-bsp-s-neia-niama-da-s-706864.html", "text": "\"Абсолютно всички в ГЕРБ дължат кариерата си на Бойко Борисов. Голяма част от тях може и да са избирани от Цветан Цветанов за партийните си длъжности, но те никога не биха заемали държавни и политически отговорни постове, ако не беше г-н Борисов, защото ГЕРБ е несъмнено партия, която е създадена около Бойко Борисов и винаги е била дърпана от неговата лична политическа популярност и усилия\". Това каза пред БНР Георги Харизанов от Института за дясна политика по повод вчерашното Национално събрание на ГЕРБ, на което беше освободен Цветан Цветанов от всички ръководни длъжности и само 10 души гласуваха против това решение. Той добави, че не е очаквал волята на мнозинството да е различна от волята на лидера на ГЕРБ. По думите му това не е форма на тоталитаризъм, защото лидерството на Борисов наистина е много силно в партията, но това е автентичен процес, а не е наложен със сила и с репресия, а е осъзнат избор на хората в ГЕРБ.Той сравни лидерството на Борисов с това на Корнелия Нинова в БСП:Той обясни защо:Харизанов коментира и намерението на Цветан Цветанов да създаде Център за евроатлантически изследвания като знак за това, че той има намерение да се занимава с политика, но не като пряк участник, а като човек, който анализира. Според Харизанов центърът на Цветанов няма да бъде конкуренция на оглавявания от него Институт за дясна политика, а по-скоро ще е конкурент на Център за анализи и управление на рискове на Иван Костов.", "date": "2019.07.08", "title": "Харизанов: Дано Нинова остане по-дълго лидер на БСП, с нея няма да спечелят избори"}
{"url": "https://offnews.bg/tenis/federer-nadal-i-nole-v-dejstvie-dnes-vizhte-programata-na-uimbaldan-706843.html", "text": "Живите легенди в мъжкия тенис Роджър Федерер и Рафаел Надал ще срещнат днес своите 1/8-финални срещи в турнира от Големия шлем \"Уимбълдън. Маестрото ще се изправи срещу Матео Беретини, а Матадора ще премери сили с Жоао Соуса.На кортовете ще видим и американката Серина Уилямс която играе срещу Карла Суарес Наваро, както и 15-годишната сензация в тазгодишното издание на турнира в Лонодон - Кори Гоф. Тийнейджърката има тежката задача да отстрани световната номер 7 в женската ранглиста Симона Халеп.Централен корт след 15:00 часа: Жоао Соуса - Рафаел НадалЙохана Конта - Петра КвитоваМатео Беретини - Роджър ФедерерКорт 1 след 15:00 часа: Серина Уилямс - Карла Суарес НавароСимона Халеп - Кори ГофНовак Джокович - Уго ЮмберКорт 2 след 13:00 часа: Ашли Барти - Алисън РискКаролина Мухова - Каролина ПлишковаКей Нишикори - Михаил КукушкинКорт 3 след 13:00 часа: Елина Свитолина - Петра МартичДавид Гофен - Фернандо ВердаскоГуидо Пея - Милош РаоничКорт 12 след 13:00 часа: Барбора Стрицова - Елизе МертенсСам Куери - Тенис СандгренКорт 18 след 13:00 часа: Шуай Джан - Даяна ЯстремскаРоберто Баутиста Агут - Беноа Пер", "date": "2019.07.08", "title": "Федерер, Надал и Ноле в действие днес, вижте програмата на Уимбълдън за понеделник"}
{"url": "https://offnews.bg/obshtestvo/shofiorat-na-zatanalia-dzhip-na-plazha-se-gotvel-za-sastezanie-706841.html", "text": "Шофьорът, чийто джип затъна във водата на плаж \"Перла\" през уикенда, е състезател по водомоторни спортове и се готвел за състезание, обясни самият той пред  по повод инцидента.По думите му забранителни табели за навлизане с превозни средства на плажа не е имало, появили се чак след като джипът му бил изтеглен.Шофьорът Христо Щърбанов допълни, че не е имало пострадали хора, тъй като плажуването в коридора за извеждане на джетове е забранено. Според него често се случва на хората, които се занимават с подобни спортове, да закъсат на пясъка. В конкретния случай този уикенд, вълна е причината джипът да затъне. Бил на плажа, защото се подготвял за международно състезание на плажа „Перла” в края на седмицата. За да участва в състезанието, Щърбанов обясни, че има конкретна процедура - разрешение и инструкции от организаторите на мероприятието.Концесионерът на плажа Лъчезар Захариев пък коментира, че забрани и бариери винаги има, тъй като моторни превозни средства нямат право да бъдат на територията на плажа. Той допълни, че коридорите имат наематели, които сключват договор за ползване с концесионера и имат разрешение от водната администрация.Захариев обясни още, че колесарът трябва да стигне до плажната ивица, след което да се избута до водата, а не да се превози дотам с автомобил.За момента няма наложени глоби за подобни нарушения на други плажове. Ако се докаже вина, санкция ще има към концесионера, тъй като той е директен подизпълнител на министерството. Глобата на концесионера може да бъде в размер на 6000 лв.", "date": "2019.07.08", "title": "Шофьорът на затъналия джип на плажа се готвел за състезание"}
{"url": "https://offnews.bg/futbol/petar-hubchev-glasi-promeni-za-liga-evropa-706839.html", "text": "Треньорът на Левски Петър Хубчев гласи Мар­тин Райнов за титуляр в центъра на отбраната срещу Ружомберок пише \"Тема Спорт\". Двубоят от пър­вия квалификационен кръг е в четвъртък, 11 юли, от 19:30 часа в Словакия.Райнов, който номинално е дефанзивен полу­защитник, е оставил добри впечатления в наставника с действията си като последен в защитата. Той игра на този пост в последната контрола на Левски на лагера в Австрия -1:1 срещу швейцарския шам­пион Йънг Бойс.Райнов се пред­стави на ниво и след срещата заслужи похвалите на треньо­ра. Хубчев тогава заяви, че Мартин прави малки грешки, но може да ги изчисти.Голям гаф срещу швейцарци­те направи взетият през ля­тото Янис Каргас. Гръцкият централен защитник тогава върна слабо топката към вра­таря Миятович, и от тази ситуация Йънг Бойс изравни.Каргас е доста рисков футбо­лист - направи дузпа срещу Зе­нит Санкт Петербург (0:1), а освен това получи червен кар­тон срещу германския четвъртодивизионен Тюркгюджю-Атаспор (0:4). Затова и титулярното му място е по­ставено под въпрос.За парт­ньор на Райнов срещу Ружом­берок в отбрана ще се избира измежду Каргас и Нуно Рейш. Португалецът получи травма в бедрото в края на лагера в Австрия.Възстановяването му обаче върви добре. Днес той ще започне да се нато­варва на пълни обороти. Със сигурност Рейш ще попадне в групата, която ще тръгне за Словакия. В последния момент ще се преценява дали той мо­же да започне срещата.", "date": "2019.07.08", "title": "Петър Хубчев гласи промени за Лига Европа"}
{"url": "https://offnews.bg/politika/politolozi-mestnite-izbori-shte-sa-trudni-za-gerb-706838.html", "text": "ГЕРБ са в по-тежка позиция на предстоящите местни избори съобразно предишните. Около това мнение се обединиха политолозите Румяна Коларова и Първан Симеонов в сутрешния блок на Нова телевизия.Според нея ГЕРБ са в по-тежка позиция на предстоящите местни избори съобразно предишните.Политологът Първан Симеонов заяви, че отстраняването на Цветан Цветанов от всички ръководни постове в партията не е неочаквано.Той коментира и предстоящите местни избори. И според него партията на управляващите се намира в по-трудно позиция спрямо предишните местни избори.", "date": "2019.07.08", "title": "Политолози: Местните избори ще са трудни за ГЕРБ"}
{"url": "https://offnews.bg/sviat/tramp-kam-iran-obogatiavate-uran-po-edna-prichina-niama-da-ia-kazha-706844.html", "text": "Президентът на САЩ Доналд Тръмп призова Иран \"да внимава\", след като Техеран обяви, че започва да обогатява уран над равнището от 3,67 процента, разрешени му според ядрената сделка от 2015 година, съобщи БТА.\"Иран трябва да внимава, защото вие обогатявате (уран) по една причина, и аз няма да ви кажа коя е тази причина, но Иран прави много лоши неща\", заяви Тръмп пред журналисти в Мористаун, щата Ню Джърси.По думите на американския президент, споразумението с Техеран, сключено от предшественика му Барак Обама, е било \"крайно безразсъдно\" и позволявало на Иран в бъдеще да създаде ядрено оръжие. \"Иран никога няма да се сдобие с ядрено оръжие\", добави Доналд Тръмп.Вчера американският държавен секретар Майк Помпейо заплаши Иран с нови санкции.\"Последното развитие на иранската ядрена програма ще доведе до повече изолация и санкции. Държавите трябва да се върнат към старата си политика, която забраняваше обогатяването на уран за иранската ядрена програма. Иранският режим, снабден с ядрени оръжия, би представлявал още по-голяма заплаха за света\", написа Помпейо в Туитър.", "date": "2019.07.08", "title": "Тръмп към Иран: Обогатявате уран по една причина, няма да я кажа, но правите много лоши неща"}
{"url": "https://offnews.bg/sviat/krajnodiasnata-zlatna-zora-ostana-izvan-gratckia-parlament-706845.html", "text": "Крайнодясната партия \"Златна зора\" остава извън гръцкия парламент, след като не успява да прескочи изборния праг от 3 процента, показват неофициални данни, разпространени от гръцкото министерство на вътрешните работи след преброяване на почти всички гласове от произведените вчера предсрочни парламентарни избори, предаде БТА.Според данните, оповестени след преброяване на 99,84 процента от валидните гласове, дясноцентристката \"Нова демокрация\" е първа сила с 39,85 процента и получава 158 места в 300-членния гръцки парламент. СИРИЗА е подкрепена от 31,53 процента и ще има 86 депутати. Следват лявоцентристкото Движение за промяна с 8,1 процента и 22 депутати, Гръцката комунистическа партия с 5,3 процента и 15 депутати, националистическото Гръцко решение на Кириакос Велопулос с 3,7 процента и 10 депутати и партията МеРА25 на бившия финансов министър Янис Варуфакис с 3,44 процента и 9 депутати.Златна зора взима 2,93 процента от гласовете и няма да бъде представена в гръцкия парламент.", "date": "2019.07.08", "title": "Крайнодясната 'Златна зора' остана извън гръцкия парламент"}
{"url": "https://offnews.bg/sviat/parviat-badesht-afrikanetc-astronavt-zagina-v-katastrofa-706847.html", "text": "Мандла Масеко - 30-годишен южноафриканец, спечелил шанса да стане първият човек от черния континент, полетял в космоса, е загинал в пътен инцидент, съобщи Би Би Си.Масеко намерил смъртта си на мотор преди да осъществи мечтата си да стане астронавт. Трагичната вест е съобщена от семейството му.През 2013 г. 24-годишният тогава представител на военновъздушните сили станал победител в конкурс с над един милион кандидати и спечелил едно от 23-те обявени места в американската космическа академия.Момчето от Претория се обучавало една седмица в космическия център \"Кенеди\" във Флорида и било подложено на тестове за едночасов суборбитален полет, планиран първоначално за 2015 г.Масеко тогава коментира, че иска заниманието му да мотивира младите хора от Африка и да докаже, че те могат да постигнат мечтите си независимо от произхода си. Планирал да се обърне към тях чрез сателитна връзка от космоса и се надявал да измисли реплика като тази на Нийл Армстронг от стъпването му на Луната през 1969 г. (\"Това е една малка крачка за човека и голям скок за човечеството.\"), която да се цитира с години.", "date": "2019.07.08", "title": "Първият бъдещ африканец астронавт загина в катастрофа"}
{"url": "https://offnews.bg/futbol/sartcat-zashtitnik-na-tcska-propuska-parvia-mach-s-titograd-706842.html", "text": "Защитникът на Божидар Чорбаджийски пропуска първия двубой от Лига Европа с Титоград утре заради наказание, пише \"Тема Спорт\". Санкцията му виси от миналата година.Тогава той бе изгонен в първата среща с ФК Копенхаген и правата му бяха спрени за два мача. Чорбаджийски ще е на линия за реванша в Подгорица. За негов заместник утре се избира между Пламен Гълъбов и Нуно Томаш.Иначе футболист с дълга кариера в Англия може да подсили ЦСКА през тази седмица. Появи се информация, че \"червените\" са набелязали крило от Чемпиъншип, който е избиран за най-добър млад състезател в отбора си.Става дума за футболист от африкански произход, но с великобритански паспорт. Много е вероятно е \"армейците\" да привлекат и още един нов играч.През това лято ЦСКА взе двама от Острова - ирландското крило Греъм Кери и шотландския нападател Тони Уот. Кери вече вкара първия си гол при 3:0 над Вихрен Сандански в събота, но Уот така и не се разписа в шестте си мача досега.", "date": "2019.07.08", "title": "Сърцат защитник на ЦСКА пропуска първия мач с Титоград"}
{"url": "https://offnews.bg/zdrave/nabirat-sredstva-za-video-eeg-sistema-za-pediatriata-na-umbal-sv-g-706840.html", "text": "Започна кампания за набиране на средства за закупуването на апаратура за видео ЕЕГ мониториране за единственото отделение по детска неврология в Южна България — в Клиниката по педиатрия на УМБАЛ “Свети Георги” в Пловдив. Инициативата е на Асоциация „Алтернираща хемиплегия в детството“ и има за цел да бъде предоставена възможността за напълно безплатно използване на оборудването от пациенти на тази клиника. До момента единствената такава апаратура в България се намира в УМБАЛ “Свети Иван Рилски” София и записването за изследване става за месеци напред.В момента клиниката в Пловдив разполага с видео ЕЕГ апарат, който позволява диагностика за кратки интервали на будност и сън. С новата и по-функционална апаратура наблюдението ще може да се провежда денонощно, в продължение на няколко дни, което позволява изследване на състоянието на най-малките пациенти в различни ситуации от ежедневието.С подобна видео-ЕЕГ система разполагат някои от напредналите в лечението на деца с неврологични заболявания болници в света, а желанието на Асоциацията е децата в България да имат възможност да се възползват от тази система напълно безплатно. За да се направи подобно платено наблюдение в най-близката клиника (в Турция), семейството на пациента плаща около 2000 лв.Видео ЕЕГ системата ще подпомогне диагностицирането, следенето на състоянието и лечението на деца с различни неврологични заболявания. Базовият пакет, заедно с допълнителните две камери и компютър, възлиза на стойност 18 583,11 лв. Цената включва доставката на апаратурата до клиниката, монтаж и инструктаж за употреба., коментира началникът на клиниката проф. д-р Иван Иванов.С тази техника ще стане възможно продължителното наблюдение на деца с неврологични заболявания, като наред с ЕЕГ изследването се прави и видеозапис на пациентите. Така може да бъде изследвана по-тясно връзката между сигналите, които мозъкът подава, и реакциите на тялото, и да се уточнят причините за особени краткотрайни движения или поведения.Клиниката разполага с квалифицирани кадри, които в реално време ще разчитат показанията от изследването и ще преценяват колко продължително да бъде то в зависимост от нуждите на съответния пациент., сподели председателят на Асоциацията Антон Кацаров. Дарителска сметка:IBAN: BG59FINV91501017298883BIC: FINVBGSFБанка: Първа Инвестиционна БанкаТитуляр: Асоциация Алтернираща Хемиплегия в ДетствотоОснование: Дарение за видео-ЕЕГ", "date": "2019.07.08", "title": "Набират средства за видео ЕЕГ система за педиатрията на УМБАЛ „Св. Георги“ в Пловдив"}
{"url": "https://offnews.bg/ikonomika/vtorata-po-golemina-banka-v-sveta-obmislia-vlizane-v-balgaria-706850.html", "text": "Втората по големина на капитала банка в света - China Construction Bank, обмисля навлизане в България. Това заяви председателят на Българската търговско-промишлена палата Цветан Симеонов в сутрешния блок на Bloomberg TV Bulgaria. По думите му, екип на China Construction Bank Corporation, която има активи за 3,3 трлн. долара и годишна печалба от 37 млрд. долара, са посетили България заедно с изпълнителния заместник-председател на финансовата институция.Миналата седмица от съобщение на президентството стана ясно, че държавният глава Румен Радев е поканил китайска банка да открие представителство у нас, но без да се съобщава коя точно банка.China Construction Bank Corporation е една от водещите търговски банки в континентален Китай и започва дейността си през октомври 1954 г. като Китайска строителна банка. Тя е листната на фондовата борса в Хонконг от октомври 2005 г. и на Шанхайската фондова борса от септември 2007 г. В края на 2018 г. пазарната капитализация на банката достига 207,179 млрд. долара, което я поставя на пето място сред банките в света. С 14 977 клона и 345 971 служители тя предоставя цялостни финансови услуги, включително лично банкиране, корпоративно банкиране, управление на инвестиции на стотици милиони индивидуални и корпоративни клиенти.China Construction Bank Corporation има и широко представяне в света - над 200 клона и дъщерни дружества от всички нива в 29 страни и региони по света. Дъщерните дружества покриват множество бизнес области, като взаимни фондове, финансов лизинг, животозастраховане, имуществено застраховане, инвестиционно банкиране, фючърси и пенсии.", "date": "2019.07.08", "title": "Втората по големина банка в света обмисля влизане в България"}
{"url": "https://offnews.bg/obshtestvo/dnes-shte-prevali-i-shte-zahladnee-v-severna-balgaria-706833.html", "text": "Днес около обяд ще се развива купеста и купесто-дъждовна облачност и на места ще превали и прегърми, показва прогнозата за времето на НИМХ.В Южна България температурите ще са все още високи - до 35-36 градуса, докато в Северна ще се понижат и ще бъдат 28-32.Над Черноморието ще има временни увеличения на облачността и около и след обяд на места ще превали и прегърми. Вятърът ще се ориентира от запад-северозапад и ще е предимно умерен. Максималните температури на въздуха ще бъдат 30-33 градуса, а температурата на морската вода - 26-28. Вълнението на морето ще бъде 2 бала.Над планините около и след обяд ще се развива купеста и купесто-дъждовна облачност, и на места ще превали и прегъми. Ще духа силен северозападен вятър. Максималната температура на височина 1200 метра ще бъде около 24 градуса, на 2000 метра - около 16.", "date": "2019.07.08", "title": "Днес ще превали и ще захладнее в Северна България"}
{"url": "https://offnews.bg/tenis/grigor-dimitrov-veche-e-izvan-top-50-v-sveta-706852.html", "text": "Най-добрият ни тенисист Григор Димитров изхвърча от Топ 50 в световната ранглиста. Българинът за­почна турнира от Големия шлем \"Уимбълдън\" под номер 49, но бе изместен от Юго Умбер и Михаил Кукушкин.Подобно на 15-годишната сензация Кори Гоф, Двамата направиха сериозен фурор в надпреварата в Лондон и стигнаха до 1/8-финалите.Възходът на Умбер е с цели 19 места до №47, докато Кукуш­кин скочи с 12 позиции до №44. Димитров ще изостане още до края на \"Уимбълдън\".Това ще се случи, тъй като по петите му са още трима, които не са от­паднали от легендарната над­превара - Жоао Соуза (Пор), Сам Куери (САЩ) и Тенис Санд­грен (САЩ).Първият има мал­ки шансове срещу Рафа Надал, но за сметка на това двама­та американци се изправят един срещу друг. Така със си­гурност един от тях ще отиде на 1/4-финал, ще изпревари Григор и българинът вече ще е №52.", "date": "2019.07.08", "title": "Григор Димитров вече е извън Топ 50 в света"}
{"url": "https://offnews.bg/zdrave/nasha-ag-bolnitca-stava-osnoven-obuchitelen-tcentar-na-mezhdunarodno-706866.html", "text": "Болница „Надежда“ е основен обучителен център на Международното училище по лазерна гинекология. Престижният проект е на проф. Серхио Хаимович, водещ хирург по гинекология, който първи в света въвежда медицинския лазер в офис хистероскопията.На 6 юли 2019 г. проф. Хаимович, д-р Георги Стаменов и д-р Димитър Цветков проведоха първото обучение по проекта, посветено на офис хистероскопията - съвременен щадящ метод, който позволява диагностика и лечение на различни гинекологични заболявания в рамките на една и съща процедура.Методът се ползва за хирургични интервенции като премахването на полипи, миоми, при аденомиоза, за биопсия при находки на злокачествени формации в маточната кухина.За разлика от традиционната хистероскопска операция, този тип процедури не изискват упойка и предварителна подготовка на пациента, могат да се провеждат в амбулаторни условия и се отличават със значително по-кратък възстановителен период.Специалисти по гинекология от България и чужбина участваха в специализираното обучение в болница „Надежда“. Акцент бяха практическите аспекти от използването на хистероскопската техника, упражнения на хистероскопски симулатори и демонстрационни операции на живо. Специално внимание лекторите отделиха на комфорта и безопасността на пациента по време на процедурата.Мисията на Международното училище по лазерна гинекология е да даде възможност на гинеколозите по света да въведат лазерна технология в тяхната рутинна практика. Освен цялостна програма за обучение по лазерна хистероскопия, училището ще стартира и обучения за прилагане на лазер в лапароскопски и вулвовагинални процедури.Първият обучителен център е базиран в болница \"Надежда\" в София. В ход е създаването на клонове на училището в Западна Европа, Латинска Америка и Австралия.", "date": "2019.07.08", "title": "Наша АГ болница става основен обучителен център на  Международно училище по лазерна гинекология"}
{"url": "https://offnews.bg/medii/koshlukov-predlaga-sasho-jovkov-za-direktor-na-sporta-v-bnt-706867.html", "text": "Новоизбраният генерален директор на БНТ Емил Кошлуков планира да създаде нова спортна дирекция в БНТ и да назначи за неин ръководител дългогодишният спортен журналист и негов конкурент в конкурса за шеф на телевизията Сашо Йовков.Новината бе съобщена от пресцентъра на БНТ.Създаването на новата дирекция е едно от първите предложения на Кошлуков, след като официално встъпи в длъжност. Предложението е внесено за разглеждане от Управителния съвет, който се очаква да го разгледа до края на седмицата.В настоящата структура на БНТ спортните журналисти работят под шапката на продуцентски център „Спорт“, който е част от дирекция „Информация“ и се ръководи от главен продуцент - Витомир Саръиванов.Предложеният за директор на дирекция „Спорт“ Сашо Йовков се класира на второ място в конкурса за генерален директор. Все още не е ясно каква ще е позицията на досегашния ръководител на спорта Витомир Саръиванов, ако структурната промяна бъде одобрена от УС.", "date": "2019.07.08", "title": "Кошлуков предлага Сашо Йовков за директор на спорта в БНТ"}
{"url": "https://offnews.bg/politika/i-menda-stoianova-prizna-za-problem-na-gerb-v-plovdiv-706865.html", "text": "Работата на заместник-кмета на Пловдив Димитър Кацарски отдавна беше проблемна и отдавна трябваше да се вземе това решение. И при мен са идвали хора, които са се оплаквали от бавна работа по документите им в общинската администрация, коментира в интервю за  Менда Стоянова (ГЕРБ), която е член на изпълнителната комисия на партията.По думите на Стоянова няма причина Пловдив да бъде разглеждан като проблемен за политическата позиция на ГЕРБ. \"На изборите за Европейски парламент в Пловдив постигнахме едни от най-високите резултати, така беше и на предните парламентарни избори\", каза тя.В същото време, според нея промени в местната структура трябва да има. В моменти партията прави и анализ на евентуални кандидати за кмет на града. С тези думи Менда Стоянова затвърди впечатлението, че този път кандидат на ГЕРБ няма да е Иван Тотев - нещо, което централата на ГЕРБ не е коментирала официално.\"Една част от властимащите в ГЕРБ са се поддали в една или друга посока на изкушението на властта. Не говоря само за морално изкушение, говоря за отношение към останалите хора. Някои са си повярвали прекалено много. Мисля, че това не е патент само на ГЕРБ. Трябва много по-често да си светкаме лампичката в тази посока. Това, което вчера като партия взехме решение е да имаме инструмент, който навреме да ни сигнализира, къде някой е излязъл от етичните правила, не само на партията, но и на обществото. Чрез етичната комисия ще се получават и обработват сигнали. Радвам се, че през последните години в България има гражданско общество, технологиите много помогнаха, а НПО поставиха началото. Ако искаме да отговорим на натрупващото се напрежение в една, или друга област поради усещне за несправедливост, трябва да се предприемат действия за отстраняване на субективния фактор. Целта е отваряне на партията, не само към нейните партийни членове, но привличане на всеки човек, който би могъл да бъде полезен за развитието на даден регион или проект\", каза още Стоянова в интервюто.", "date": "2019.07.08", "title": "И Менда Стоянова призна за проблем на ГЕРБ в Пловдив"}
{"url": "https://offnews.bg/bojni/sarafa-na-50-naj-krasiviat-mi-spomen-sled-boksa-e-tova-che-na-sina-m-706870.html", "text": "Когато бях в залата, бях най-съвестният. Това заяви на пресконференция в Пресклуб „България“ легендарният български боксьор Серафим Тодоров, който бе награден със „Златен трикольор“ по случай 50-годишния си юбилей и получи почетен плакет от Българската федерация по бокс.На събитието присъстваха още българският съдия по бокс Венцислав Николов, дългогодишният член на федерацията Димитър Армутлиев и мениджърът на Тодоров – Борислав Даскалов.Серафим говори за това, което иска да промени в живота си и сподели някои от своите паметни моменти на ринга.„Животът ми се измени след Атланта 96 – аз бях наивно момче, но разбрах, че покрай тази наивност започнаха да ми се случват неприятности. Искам да стана по-сериозен – хората използваха това, че съм добър човек, наивен човек. На това наблягам – да не съм толкова доверчив.Най-красивият ми спомен след бокса е това, че на сина ми ще се роди второ дете, отново момче. Най-красивият от ринга? Аз винаги се раздавах, хората ме познават, не съм бил в сериозни режими, но когато бях в залата, бях най-съвестният. Мачовете ми винаги са били еднакво ценни за мен. И в Тампере, и в Бундеслигата хората ме благославяха, когато излизах на ринга – те просто не бяха виждали такава артистичност. Не само тренировки, всичко ми идваше отвътре. Сега си поддържам формата, но най-вече и Бог ме благославя“, започна Тодоров, цитиран от БГНЕС.Легендата коментира и страничните си занимания. „Не се виждам с останалите от моето поколение, просто всеки пое по своя път – много ми липсват, разбира се, качествени мъже – всички в националния отбор бяхме като братя. Нямам интерес към политиката. Да, музикален талант съм, но не мога тепърва да се реализирам в музиката – моят живот е спорта. Иначе, много хубав филм направих и ме одобриха като актьор. Август или септември ще ме привикат за нов филм – същите продуценти, същата филмова агенция – Братя Чучкови. Ще влезна в ролята на баща, който тренира своя син“, разкри още Тодоров.Многократният европейски и световен шампион добави, че се е отдалечил от боксовия живот и не следи новите имена, като сподели и кой е бил най-трудният му мач на ринга в кариерата. „Аз се отдалечих от боксовия живот – дано се намери втория Серафим, да реализират нашия бокс по всички световни терени. Като се видя с Краси Инински, ще се запозная с момчетата от националния отбор и тогава ще кажа своето мнение.Най-трудният ми мач беше в Бундеслигата, играх с Тайсън Грей, американец – много здрав, много черен. По-къс боксьор, малко го подцених, въпреки че предварително бях убеден в победата си. По едно време, обаче, ме удари в слънчевия сплит – направо посинях. Почнах да го прегръщам, за да си оправя дишането. След като се оправих, се мобилизирах максимално и като го запуках – ъперкъти, крошета, не му оставих шансове. Относно проблемът със съдийството, той ще продължи да съществува, няма как просто – особено в аматьорския бокс. За жалост, това влияе много на кариерата на един млад боксьор“, завърши легендарният ни боксьор.", "date": "2019.07.08", "title": "Сарафа на 50: Най-красивият ми спомен след бокса е това, че на сина ми ще се роди второ дете"}
{"url": "https://offnews.bg/futbol/brazilia-specheli-kopa-amerika-i-bez-nejmar-706848.html", "text": "Контузията на суперзвездата Неймар не попречи на амбициите на Бразилия да спечели \"домашната\" Копа Америка.\"Селесао\" остана без Неймар още преди старта на турнира, но стигна до финала, който спечели с 3:1 срещу сензацията Перу на легендарния стадион \"Маракана\".Така воденият от Тите тим грабна петия си континентален трофей в историята. За победителите точни бяха Евертон (15), Габриел Жезус (45) и Ришарлисон (90-дузпа), а за \"инките\" - Паоло Гереро (44-дузпа).Двата тима играха и в груповата фаза, когато бразилците бяха още по безмилостни и спечелиха с 5:0.Защитникът на Бразилия Дани Алвеш бе определен за най-добър футболист на турнира. Дани Алвеш взе участие във всичките шест мача на своя отбор и отбеляза един гол. Благодарение на победата си в Копа Америка 36-годишният десен бек счупи световния рекорд за най-много трофеи.Алвеш вече има спечелени 40 титли в кариерата си с различните отбори. На клубно ниво бранителят е печелил 9 шампионски титли (6 на Испания, 2 на Франция и 1 на Италия), 7 национални купи (5 на Испания, 1 на Франция и 1 на Италия), 1 Купа на Лигата (Франция), три пъти Шампионската лига (с Барселона), два пъти Лига Европа (със Севиля), четири пъти Суперкупата на УЕФА и три пъти Световното клубно първенство. Наистина впечатляващо!Призът за най-добър вратар бе връчен на вратаря на домакините Алисон, който в хода на турнира допусна само един гол – във финала от Хосе Паоло Гереро от дузпа.За най-добър футболист във финалната среща бе определен Евертон. Той откри резултата и изработи дузпа в края на срещата с Перу.", "date": "2019.07.08", "title": "Бразилия спечели Копа Америка и без Неймар"}
{"url": "https://offnews.bg/tenis/risk-pecheli-ashli-gubi-video-706869.html", "text": "Световната номер 1 в женския тенис Ашли Барти приключи участието си в турнира от Големия шлем \"Уимбълдън\", след като допусна шокираща загуба от Алисън Риск с 3:6, 6:2, 6:3 във 1/8-финалите на надпреварата.Намиращата се на 55-о място в ранглистата на WTA американка сложи край на впечатляващата серия на австралийката от 15 последователни победи.Риск приключи срещата с 30 печеливши удара и двойно по-малко непредизвикани грешки. В същото време Барти наниза 12 аса, но и допусна цели 25 непредизвикани грешки, които в крайна сметка ѝ костваха отпадането.Така в следващата фаза тя очаква победителката от срещата Серина Уилямс - Карла Суарес Наваро. За Риске това е първи четвъртфинал в турнирите от Големия шлем.", "date": "2019.07.08", "title": "Риск печели, Ашли губи (видео)"}
{"url": "https://offnews.bg/medii/zashto-koshlukov-predpochete-da-govori-za-pari-706837.html", "text": "Изборът на Емил Кошлуков за генерален директор на БНТ потвърди подозрението ми, че това е отдавна замислен сценарий, според който Кошлуков е трябвало да се озове на този пост още с предишния конкурс през 2017 г. Но липсата на необходимия управленчески стаж му е попречила и на „неговото място” временно е отишъл Константин Каменаров, а Кошлуков е бил принуден да преседи година-две като програмен директор на Канал 1. И сега вече нищо да не е в състояние да му попречи да стъпи на върха на БНТ.Новият конкурс даде и нови доказателства за валидността на този сценарий. Център на представянето на Кошлуков беше следният противоречив сюжет: от една страна, той разобличаваше ръководството на телевизията, че е направило неправомерно високи разходи за програмно съдържание, които са я довели до фалит, но от друга в качеството си на програмен директор отказа да поеме каквато и да е било отговорност за тях. Защото в тази си роля нищо не е можел да направи и не е правил. Тогава защо безропотно я е изпълнявал до последно? И то въпреки откровения конфликт на интереси – едно и също лице да е програмен директор на Канал 1 и водещ на предаване в Канал 1. Отговорът е очевиден – трябвало му е да трупа стаж на ръководен пост. И същевременно е искал да се наложи като лице на БНТ, която се е готвел скоро да оглави.Защо тази рискована стратегия?Следващият въпрос, който възниква е: защо тогава за автопромоцията си пред СЕМ въобще е възприел такава рискована стратегия на обвинения към ръководството, на което сам принадлежи? Та да му се налага да се оплита в неубедителни оправдания, както отбелязаха и членове на СЕМ. И тук отговорът не е труден: който пръв каже на висок глас, че финансовото положение на медията е лошо, от само себе си започва да изглежда на страната на добрите. Колкото повече успееш да уплашиш работещите на „Сан Стефано”, толкова е по-голям шансът да видят в теб спасител. А Кошлуков имаше спешна нужда от консолидация с тях, защото с първото си влизане в БНТ като програмен директор предизвика негативната им реакция и почти го докара до протести. Както обикновено, ролята на „мека връзка” между бъдещия директор и подчинените му изиграха профсъюзите, които първи и точно на време изнесоха данни за тревожния финансов дефицит в обществената телевизия, за да може после Кошлуков да ги повтори и потрети. Дали са действали в синхрон или всеки сам за себе си, не е известно, но е известно, че профсъюзните лидери в БНТ подкрепят или нападат ръководството на медията главно с цел да останат незасегнати от реформите, които то провежда или би могло да проведе.Така или иначе, Кошлуков наложи темата за тежкото финансово положение на БНТ като водеща в публичните дебати, предхождащи избора му, и така до голяма степен „изби топката извън игрището”. Не, че темата не е важна – напротив, но не конкурсът е мястото, на което тя може да намери решение. Кандидатите се мятаха в широкия диапазон от заложен твърд процент в държавния бюджет за обществената медия до събирането на такси от населението. От увеличаване на рекламното време до пълно премахване на рекламата. От това, че БНТ е недофинансирана, до това, че парите за нея, давани от данъкоплатеца, са предостатъчни, но се харчат лошо. И т.н. Все проблеми, които не са в компетентността и правомощията на „четвъртата власт”, а на други две – законодателната и изпълнителната. При това са им добре познати, тъй като са обект на дългогодишно обсъждане. Обект са и на заключения от надзорните финансови институции, каквато не е нито СЕМ, нито ръководството на БНТ.Отговорите, които Кошлуков не даваСпециално Кошлуков също не успя да блесне в предизвиканите от него финансови дебати. Извън дежурните оздравителни мерки, заяви намерението си да спре успешни формати на БНТ в момента, защото не може да си ги позволи. Което пък влезе в противоречие с плана му да намали дефицита с увеличаване на приходите от реклама.И в още един капан го вкара драматичното насочване на разговора във финансовата плоскост – концепцията му, която не без основание, беше оценена високо от членовете на СЕМ, се оказа почти същата като тази, с която е кандидатствал преди две години. А както сам твърди, финансовата криза, в която БНТ е изпаднала през последния мандат, прави ситуацията в нея съвсем друга. И съответно и очакванията към вижданията на кандидатите стават други.Защо тогава Кошлуков сам се вкара в разговора за пари? Защото това е атрактивен начин да не се стигне до основният въпрос при избор на генерален директор – доколко има репутацията на политически и корпоративно независима обществена фигура, която може да гарантира независимостта на обществената телевизия. Къде, къде по-лесно му е на Кошлуков да демонстрира загриженост за нейното финансово състояние, отколкото да отговаря на този въпрос, задаван му под различни форми от медии и граждански организации в навечерието на конкурса.Въпреки че отговорите, които Кошлуков не дава, но обществото е в състояние и само да си ги даде, не са окуражаващи, ще завърша и този текст, както текста, който написах при избора му за и.д. генерален директор, – с доза оптимизъм. В биографията на Кошлуков има различни моменти и е възможно да надделеят тези, които ще го карат да се чувства неудобно, ако изпълнява ролята на „момче за поръчки”.", "date": "2019.07.08", "title": "Защо Кошлуков предпочете да говори за пари?"}
{"url": "https://offnews.bg/futbol/tcska-privleche-vtori-futbolist-ot-albiona-706872.html", "text": "Пореден трансфер обявиха от отбора на ЦСКА. 31-кратните шампиони привлякоха 23-годишният флангови играч Вив Соломон-Отабор, който е продукт на школата на Бирмингам. Договорът му е за три години.Ето какво написаха от ЦСКА в официалния си сайт:Армейци,ЦСКА подсили нападателната си мощ с още един футболист от Албиона. След ирландеца Греъм Кери и шотландеца Тони Уот, днес тригодишен договор с тима парафира англичанинът Вив Соломон-Отабор.23-годишното крило е кадър на школата на Бирмингам, на който клуб е собственост през последните 5 години.Освен това е бил преотстъпван в Оксфорд, Болтън и Блекпул, а през пролетния полусезон се е състезавал за Портсмут, с който играе плейоф срещу Съндърланд, но малко не достига на тима му да спечели промоция за Чемпиъншип.По терените на Острова Соломон има в актива си 113 мача, 9 гола и повече от 20 асистенции във всички турнири.Футболистът се изявява по двата фланга на атаката. Той веднага ще се включи в заниманията на червените и очакванията са бързо да навакса с кондиционната подготовка. Англичанинът ще бъде картотекиран за Лига Европа и българското първенство, но кога ще е готов за игра, ще прецени треньорския щаб.\"Междувременно от ЦСКА заявиха пред УЕФА списък с 26 състезатели за европейските клубни турнири. Той включва всички нови попълнения.Участието на \"армейците\" в Лига Европа започва на 9 юли. Тогава отборът ще домакинства на черногорския Титоград.Групата на \"червените\":Вратари: Петър Петров, Илия Шаламанов, Густаво Бусато, Витаутас ЧерниаускасЗащитници: Стойчо Атанасов, Жеферсон Телес, Божидар Чорбаджийски, Николай Бодуров, Петър Занев, Иван Турицов, Нуно Томаш, Валентин Антов, Пламен ГълъбовПолузащитници и нападатели: Рубен Пинто, Денис Давидов, Греъм Кери, Тони Уот, Евандро да Силва, Кристиян Малинов, Жанио Бикел, Енрике Рафаел, Мартин Смоленски, Тиаго Родригес, Диего Фабрини, Али Coy, Митко Митков", "date": "2019.07.08", "title": "ЦСКА привлече втори футболист от Албиона"}
{"url": "https://offnews.bg/nashite-avtori/kak-da-spasim-chernomorskia-sezon-706849.html", "text": "Няма да мрънкам и веднага започвам с предложенията. Сезонът е провален! Да! Но има надежда. Само трябва държавата да запретне ръкави и да предприеме следните действия:Да се направи билетче от лотарията – „Златен сезон“. Купуваш, търкаш и с изхарчените пари спасяваш сезона.Да се пуснат още сто-двеста кила кокаин в разфасовки по сто грама да плават на различни места и който ги улови – негови са си. Победителите да ги дават по телевизията, за да привличат още хора.Да се даде право на всеки концесионер от два до четири следобед да дави по един човек на плаж. Хората обичат зрелища (още древните римляни така са си спасявали сезоните). В часовете за давене царевицата да е на половин цена. От десет на осем лева.Да се въведат нови материали за шезлонги. Тиково дърво от чам, балсово дърво от чам, както и махагон от чам.Да се даде право концесионерът да може да бие по един клиент на ден без причина с цел поддържане на плажната дисциплина.Да се направи ДМС кампания „Спаси сезона“ за да могат хората доброволно да превеждат пари за каузата.Да се направи спортно състезание. Мутрите от единия концесионен плаж да могат да нападат мутрите от другия и да заграбват територия. Нещо като стратегическа игра, но с мутри.Знам, че ще ревете при следващото предложение, но ако сте патриоти ще ме разберете.Всеки концесионер да има правото на средновековното феодално право – „правото на първата нощ“. В случая „правото на първия плаж“. Концесионерът трябва да може по закон да преспи с всяка жена, която за пръв път идва на плаж. Така се дава възможност на жените да раждат и ще оправим демографията.Ромите продаващи царевица да носят перуки като Моцарт. Не знам защо, но ще стои много изискано и туристи от цял свят ще се стичат да ги гледат. Снимките с тях да са срещу пари. Може да се направят и магнити за хладилник.Като казах снимки, та се сетих: Снимка на сгънат или неизползваем чадър – 5 лева. Снимка на чадър и шезлонг -10 лева Снимка на сметката от заведение -50% от цената на сметката.Снимка на празен плаж – по договорка с концесионера, но не-по малко от 10 % от концесионната такса.Да се въведе „Данък предварителен туризъм“. Направо да се приспада от заплатата. Няма искам-не искам. Щом си гражданин си длъжен да си турист. Така ще е законно. Който се дърпа – престъпник. Знаете ли колко работа на МВР ще се отвори да лови престъпници?Задължително да се затворят изходите към Гърция. Не да се лигавим с някакви задръствания. Така де, в трудни времена се налагат трудни решения. Да се обяви на населението, че това се прави за тяхно добро. Да кажем, че така се предпазва от ухапване от комари.Ако и това не проработи, да се обяви война на Гърция. Ще се наложи на гърците да ни превземат, ще станем тяхна територия и тогава не ние, а те ще имат провален сезон.Вижте, че е лесно?", "date": "2019.07.08", "title": "Как да спасим черноморския сезон"}
{"url": "https://offnews.bg/futbol/levski-predstavia-ekipite-za-novia-sezon-706874.html", "text": "Столичният гранд Левски ще представи екипите си за новия сезон утре, 9 юли, от 11 чака в официалния магазин на \"Виваком Арена - Георги Аспарухов\", информира сайтът на клуба. Очаква се на гърдите на Станислав Костов и компания да грейне логото на нов спонсор, който да замени досегашния \"Ефбет\".Ето какво написаха от Левски:На специална среща с медиите във вторник, 09.07, в официалния магазин на ПФК „Левски“ ще бъдат официално представени новите екипи, с които футболистите на клуба ще играят през сезон 2019/20.Презентацията ще се състои от 11:00 часа, като екипировката ще бъде показана от фуболисти от представителния отбор на ПФК „Левски“.Обръщаме внимание на привържениците на клуба, че във връзка със събитието магазинът ще работи от 12 часа, а подробности за това кога ще са налични за продажба екипите ще бъде публикувана допълнително.", "date": "2019.07.08", "title": "Левски представя екипите за новия сезон"}
