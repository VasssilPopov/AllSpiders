{"url": "https://offnews.bg/futbol/obviniha-v-lazha-prezidenta-na-barselona-zaradi-mesi-665640.html", "text": "Бившият кандидат за президент на Барселона Агусти Бенедито обвини в лъжа настоящия ръководител на каталунците Джосеп Мария Гуардиола в лъжа, че звездата на тима Лионел Меси е удължил своя договор.\"Бартомеу каза, че договорът е подписан и е протоколен. Но без подписа на Лео, този договор е нищожен.Дори да е подписан от баща му, на контракта трябва да бъде подписа на футболиста\", коментира Бенедито, който събира подписка срещу президента на каталунския колос от началото на септември насам.\"Напълно възможно е присъствието на Бартомеу в клуба да е главната причина Меси да не подпише договора.Надявам се президентът да обясни честно цялата ситуация, защото това не е първият път, в който той излъга\", казва Бенедито, цитиран от goal.com.", "date": "2017.09.21", "title": "Обвиниха в лъжа президента на Барселона заради Меси"}
{"url": "https://offnews.bg/sviat/chasten-samolet-se-razbi-na-letishte-v-istanbul-video-665643.html", "text": "Частен самолет се разби на летище \"Ататюрк\" в Истанбул, съобщиха Ройтерс и турската информационна агенция Доган, цитирани от БТА. Летателният апарат тип \"Чесна\" се е разбил при кацане.Машината е извършвала аварийно кацане, но при приземяването се е озовала извън пистата за кацане и е била обхваната от пламъци.Четирима души са ранени. Турски медии съобщиха, че има и един загинал - пилотът на самолета.Летището беше частично затворено след инцидента. ", "date": "2017.09.21", "title": "Частен самолет се разби на летище в Истанбул (видео)"}
{"url": "https://offnews.bg/izvan-terena/priatelkata-na-tare-bio-go-zapozna-s-roditelite-si-665613.html", "text": "Сватба се задава в биатлона. Известният норвежки биатлонист Таре Бьо се похвали, че е бил представен от гаджето си Гита Симонсен на родителите й.\"Мисля, че ме харесаха\", похвали се Бьо. Половинката му Гита работи като продуцент в местното радио Р3 и върти собствен бизнес. Ня обича да провокира с атрактивни снимки в Инстаграм. Тя обича да обикаля света и е също така голям патриот.През миналият сезон Бьо имаше здравословни проблеми, които му попречиха да вземе участие в старта на Световната купа, но след това отшумяха.", "date": "2017.09.21", "title": "Приятелката на Таре Бьо го запозна с родителите си"}
{"url": "https://offnews.bg/futbol/penata-i-bez-emblema-sme-igrali-i-sme-bili-1-665628.html", "text": "Почетният президент на ЦСКА-София Димитър Пенев коментира казуса с емблемата на ЦСКА. Това се случи при представянето на пореден спонсор на клуба, който е начело във временното класиране на Първа лига.Фирмата на феновете \"Ред Енимълс\" спечели правото да придобие активите на 31-кратните шампиони срещу 8 милиона лева. Пената добави, че от другия клуб, който горещо желае емблемата на армейския тим, не го поздравяват, визирайки третодивизионния ЦСКА 1948.\"И без емблемата сме играли, и пак сме били №1. Дано сега да сме три пъти №1 с тази. Какви претенции имат за нея, аз просто се учудвам?! Те мен ме срещат и не ме поздравяват тези, които искат емблемата.Те не знаят с каква емблема са и къде са регистрирани! Сигурно на \"Драган Цанков\" са осми или пети… Там има много регистрации - 48\", каза с усмивка Стратега.Пенев беше категоричен, че подходът \"мач за мач\" отговаря на историята и класата на тима от \"Българска армия\", който се нарежда сред най-добрите в света.\"Нашият клуб е история в целия свят. Радостно е, че всеки ден фирми се предлагат пред нас, защото те знаят, че ЦСКА е номер 1 в Европа... Знаете, ЦСКА и Бразилия. Клубът е минавал в целия свят! Мач за мач е стара традиция на специалисти и президенти, когато се играе първенство\", заяви Пенев.Иначе кафе \"Баристо\" е новият спонсор на ЦСКА-София. Договорът е дългосрочен, а параметрите на контракта са търговска тайна между двете страни, съобщава сайтът на \"червените\".Логото ще стои върху десния ръкав на фланелките на мъжкия отбор. За първи път то ще бъде видяно на екипите в мача срещу Дунав утре (22 септември) от 20:00 часа на стадион \"Българска армия\".Спонсорът беше обявен на пресконференция в залата на \"Армията\". На нея присъстваха Димитър Жоров - търговски директор на фирмата, почетният президент на ЦСКА-София Димитър Пенев, спортният директор на клуба Пламен Марков и капитанът Божидар Чорбаджийски.", "date": "2017.09.21", "title": "Пената: И без емблема сме играли и сме били №1"}
{"url": "https://offnews.bg/sviat/kanadskiat-premier-se-poiavi-s-chorapi-s-chubaka-na-biznes-forum-v-niu-665642.html", "text": "Канадският премиер Джъстин Трюдо се появи с чорапи с Чубака на бизнес форум в Ню Йорк.Това предизвика учудване, но и критики, като мнозина обявиха поведението му за хлапашко.Бизнес форумът, на който Трюдо привлече погледите заради нестандартните си чорапи, беше организиран от „Блумбърг“, а целта му беше да направи мост между различните икономически виждания на бизнес лидерите и политиците.Трюдо не за първи път се появява на публично място с шантави чорапи. Сега обаче това предизвика доста критики заради сериозния форум, на който се появи с тях.", "date": "2017.09.21", "title": "Канадският премиер се появи с чорапи с Чубака на бизнес форум в Ню Йорк"}
{"url": "https://offnews.bg/izvan-terena/arzhentinski-futbolist-iznasilil-gadzheto-na-saotbornik-665630.html", "text": "Жесток скандал разтърси аржентинския футбол, след като стана ясно, че футболистът Алексис Сарате е изнасилил приятелката на съотборника си в Индепендиенте Мартин Бенитес.Случаят е отпреди три години, но едва тези дни беше издадена осъдителна присъда на Сарате и той ще търка наровете в затвора за срок от 6 години и шест месеца. Потърпевшата се казва Джулиана Пералта, а най-скандалното в случая е, че докато Сарате я е изнасилвал, то приятелят й е спал в същото легло, но нищо не е разбрал.Това на пръв поглед изглежда като доброволно съгласие за секс и именно върху тази теза се беше изградила защитата на Сарате, но съдът не я прие.Пералта споделя, че по време на фаталната случка тя, гаджето й и още няколко футболисти били наели апартамент. Тя и Бенитес били в отделна стая, правили секс и след това заспали.Тя била събудена внезапно, защото усетила, че проникват в нея против волята й, а непознат глас я питал \"Грижиш ли се за себе си?\". Джулиана  се разкрещяла, опитала се да се измъкне, приятелят й се събудил. Последвали увещания да забрави случката, като най-странното било, че гаджето й заел страната на съотборника си.Тя искала да си тръгне, но не я пускали. По-късно увещанията да си мълчи и да не търси правосъдие продължили, но тя не ги послушала и сега спечели съдебната битка.След присъдата Пералта заяви, че се надява примерът й да бъде последван и от други момичета, жертва на насилие.", "date": "2017.09.21", "title": "Аржентински футболист изнасилил гаджето на съотборник"}
{"url": "https://offnews.bg/temida/podaliat-ostavka-shef-na-sgs-nikoj-ne-mi-e-okazval-natisk-665631.html", "text": "Подалият оставка шеф на Софийския градски съд Калоян Топалов обяви, че не му е оказван натиск, но е решил да напусне поста си, за да не се превърне в \"съдебна номенклатура\".Калоян Топалов подаде изненадващо оставка преди седмица, като не обяви мотиви за решението си. \"Няма нищо мистериозно в моята оставка, може би аргументите ще прозвучат нелогично, но аз и моят екип свършихме това, за което бяхме избрани, и повече от заложеното в концепцията ми\", каза той пред bTV.\"Свикнали сме по нашите ширини когато успееш да се докопаш до някакъв пост, да останеш възможно най-дълго\", подчерта той и допълни, че пред него сега има други предизвикателства, на които е готов да откликне, без да посочи какви са те.Топалов допълни, че напуска цялата съдебна система и възнамерява на първо време да си почине. Той отрече да се оттегля под натиск или заради разследване срещу него. \"Показах в тежките моменти, които имаше СГС, че няма никакво въздействие върху нас и върху мен лично, че не се поддаваме на никакъв натиск. Никой не си е позволил да ми се обажда, защото стана ясно, че това ще доведе до обратния ефект, подчерта Топалов.По думите му тезата за налаган натиск се използва, за да бъдат демотивирани конкретни кандидати за поста. Той подчерта, че никога никой не си е позволил да му оказва въздействие, защото от самото начало е показал, че не се поддава на натиск.\"Спекулативна теза е, че има връзка с конфликта с Цацаров, няма нищо общо. Смятам че нашите отношения са били принципни и винаги се е касаело за прилагането на позитивното обективно право\", каза бившият шеф на СГС по повод отношенията си с главния прокурор. Той съобщи, че планира да представи отчет за работата си и очаква така да постъпят и неговите наследници на поста. ", "date": "2017.09.21", "title": "Подалият оставка шеф на СГС: Никой не ми е оказвал натиск"}
{"url": "https://offnews.bg/futbol/ludogoretc-se-spasi-ot-goliam-rezil-za-kupata-665632.html", "text": "Лудогорец беше на крачка от голям резил и отпадане още в 1/16-финалите на турнира за Купата на България срещу непретенциозния тим на Оборище Панагюрище, който се подвизава във Втора лига.\"Орлите\" излязоха с много от резервите, но това не е оправдание за мъките на терена. Редовните 90 минути завършиха 1:1, като първо Жуниор Кишада изведе Лудогорец напред в 40-ата минута.В 78-ата Георги Нетов шокира гостите с изравнителен гол, който вкара мача в продължения. В тях влезлият като резерва румънец Клаудиу Кешеру вкара два гола и направи резултата 3:1.В 118-ата обаче Мартин Василев намали и разградчани трябваше да треперят до последния съдийски сигнал. До сензация обаче не се стигна и така Лудогорец се присъедини към останалите 1/8-финалисти.В друг мач от 1/16-финалите Локомотив (Пловдив) спечели с 3:1 пловдивското дерби срещу съгражданите си от Марица и намери място на 1/8-финалите. Попаденията за тима на Войн Войнов вкараха Дино Мартинович, Симеон Райков и Димо Бакалов, а за \"жълто-сините\" гол мушна Венцислав Гюзелев.ОБОРИЩЕ - ЛУДОГОРЕЦ 2:3 след продължения, 1:1 в редовното време0:1 Кишада 401:1 Нетов 781:2 Кешерю 991:3 Кешерю 1142:3 Василев 118ОБОРИЩЕ: 73. Андонов, 88. Сандов, 3. Василев, 18. Лукас, 90. Руйчев, 78. Гюйон (80-Цонков), 10. Кавалканте, 15. Тончев, 13. Аджов (58-Карамфилов), 27. Филио (68-Карадайъ), 11. НетовЛУДОГОРЕЦ: 1. Броун, 19. Василев, 8. Лукас Саша, 5. Терзиев, 2. Форстър, 44. Горалски, 10. Кампаняро, 88. Вандерсон (46-Лукоки), 37. Жоао Пауло (84-Марселиньо), 11. Кишада, 98. Ковачев (73-Кешеру)", "date": "2017.09.21", "title": "Лудогорец се спаси от голям резил за Купата"}
{"url": "https://offnews.bg/sviat/ispanski-sad-nalozhi-globa-na-katalunski-chinovnitci-zaradi-podkrepa-n-665634.html", "text": "Конституционният съд в Испания реши да наложи глоба на каталунските чиновници, които подкрепят референдума за независимост. Решението е взето от съдиите единодушно, съобщиха испански медии.По информация на El Confidencial ръководителят на икономическия департамент на каталунското правителство Хосе Мария Жове е осъден да плаща по 12 000 евро на ден, а други 15 членове на общинската администрация – по 6000 евро на ден, докато не се подчинят на испанското правителство.Тя могат да избегнат глобата, ако се откажат от подкрепата за референдума в рамките на 24 часа.При мащабна полицейска акция в последните дни бяха арестувани 14 висши представители на каталунската власт, които участват активно в подготовката на референдума. След арестите хиляди хора излязоха на протест. Вчера и днес силите на реда иззеха близо 10 милиона бюлетини, предназначени за референдума, както и известията, адресирани до около 45 000 членове на секционни комисии. Банковите сметки на каталунското правителство бяха поставен под надзора на централното финансово министерство, за да не се допуснат незаконни разходи, съобщи Франс прес, цитирана от БТА.Референдумът е насрочен за 1 октомври въпреки забраната на Конституционния съд. ", "date": "2017.09.21", "title": "Испански съд наложи глоба на каталунски чиновници заради подкрепа на референдума"}
{"url": "https://offnews.bg/obshtestvo/kak-evgenij-dajnov-se-osvobodi-ot-erp-tata-665619.html", "text": "Политологът, преподавател и автор на OFFNews Евгений Дайнов вече от една година е свободен от монопола на електроразпределителните дружества в къщата си в с. Миндя, близо до Велико Търново, и реши да покаже предимствата на захранването с ток от слънцето. Къщата на Дайнов в селото побира 17 души и освен за лампите и контактите, използва електричество за 3 бойлера, 2 хладилника, печка и телевизори.Идеята за електричество от слънчева енергия му идва още преди 10 г., когато \"Еон\" разпределя тока в района. Дайнов забелязва, че \"всеки път, в който изляза два поредни дни да говоря по телевизията, сметката ми за ток скача от обичайните 17-20 лв. на близо 100 лв., стигало се е и до 140 лв. Това се случваше в продължение на три години. Аз пък пишех статии във вестници, изрязвах статията ми за тях, прикрепях я към едно гневно писмо и чак тогава сметките ми падаха.\"Тогава той решава да се откъсне от ЕРП-то и започва да се интересува от начините сам да произвежда тока, който използва, и решава да сложи соларни панели в двора на къщата си. \"Някога да се откачиш от монополиста струваше 40 000 лв., а документацията беше огромна. С годините обаче цената стремително падна надолу - близо с 30% на година, а същевременно ефективността на панелите се увеличава. С времето и нужната документация се промени, и процедурата стана по-лесна. През 2016 г. цената беше колкото една кола на старо - под 10 000 лв.\", разказа политологът.Ползите от собствения ток са много, признава той. От една страна токът му никога та спира - нито през лятото, нито през зимата, когато започнат големите снеговалежи и започнат авариите. \"Когато имаше аварии през зимата и токът спираше, запалих всички лампи в къщата, за да видят хората, че само при мен свети. Много е важно в живота си човек да не зависи от хора и фактори, върху които няма влияние\", заявява Дайнов и допълва, че електрическата му енергията винаги е с мощност от 220 волта, а не както е в повечето села - около 180, което създава проблеми с уредите. Друг съществен плюс на системата е, че вече има разработено мобилно приложение, което показва в реално време какво количество ток се произвежда, използва, отива в батерията и колко точно излишък има, който отива в мрежата. Освен това приложението съдържа и исторически данни, което позволява на всеки потребител да види какво количество от енергията му ще бъде закупено, обясни Красен Матеев - един от експертите, работили по соларната система на Дайнов.Построяването на система с подобен размер отнема около седмица, а освен за електричество, политологът използва съоръжението като готина хипи беседка, където кани приятелите си. Въпреки това \"домашните електроцентрали\" имат своя малък недостатък - трябва да подпишеш договор с ЕРП и когато токът от соларните панели не стига, трябва да използваш тока на дружеството за нуждите си. Но и този договор има свой плюс - неизползваната енергия от панелите влиза в мрежата, която по закон дружеството е длъжна да купува. Дайнов се похвали, че неизползваната енергия през годината му носи близо 1000 лв. доход. Единственото, което не обичат соларните панели, пък е мъглата. Дали ще вали дъжд или сняг върху тях - те не спират да работят, разказва ни Дайнов. Наред с всички изброени до тук предимства на собствената енергия, политологът изтъкна най-важната: \"Това е една свобода повече, една зависимост по-малко. Исках да покажа на българския народ, особено на хората по селата, че могат да бъдат независими - и исках да го заявя преди Деня на независимостта\", завърши той.", "date": "2017.09.21", "title": "Как Евгений Дайнов се освободи от ЕРП-тата"}
{"url": "https://offnews.bg/obshtestvo/18-000-kokoshki-i-1-5-mln-iajtca-zarazeni-s-fipronil-unishtozheni-v-665636.html", "text": "Около 18 000 кокошки и над 1,5 млн. яйца, заразени с фипронил, са унищожени във фермата в Поликраище, съобщи земеделският министър Румен Порожанов. Той посочи, че се вземат и допълнително проби. Порожанов е категоричен, че на пазара в момента не се предлага заразено с фипронил месо. По този повод проверките продължават, но досега те са отрицателни. Правим проверки, включително и на бройлери. Резултатите ще оповестим, както досега, но нямаме такива проби, бройлерите не са кокошки носачки, така че в момента не можем да говорим, но правим проверки, които са отрицателни, каза той, цитиран от БНТ. По думите му унищожаването на яйца продължава, защото има кокошки, които са под забрана, и снесените от тях яйца се унищожават. От ръководството на птицефермата в Поликраище са категорични, че от момента на забраната на заразената продукция нито едно яйце не е излязло от фермата.", "date": "2017.09.21", "title": "18 000 кокошки и 1,5 млн. яйца, заразени с фипронил, унищожени в Поликраище"}
{"url": "https://offnews.bg/politika/stoil-iakov-ikonomicheskiat-ni-ministar-sasipva-orazhejnia-biznes-665635.html", "text": "Поведението на министъра на икономиката по отношение на оръжейния бизнес у нас е престъпно. Това коментира в Бургас бившият председател на борда на „Терем“ и член на Националното ръководство на ДСБ Стоил Яков.ЮСпоред Яков, спирането на сделката на „Кинтекс“ за доставка на авиобомби на Индия, произведени от „Емко“, ще доведе до силни трусове в оръжейната индустрия у нас.„“, коментира Яков.Той посочи, че подобни стъпки дават лош сигнал към външните ни партньори, към потенциалните инвеститори и към конкурентите. А на българските фирми в този бранш, едва ли не, се намеква, че всеки може да последва съдбата на „Дунарит“ и на „Емко“. Относно изказването на Емил Караниколов, че , по която изпълнител е „Емко“ и тя се поема от ВМЗ „Сопот“, Яков коментира:„“, казва Стоил Яков.Реално, стоката произведена от „Емко“ ще остане у нас, а държавата ще повтори производството през ВМЗ „Сопот“, добавя Яков:„“, коментира Яков. Ако поръчката на ВМЗ се провали, ще се провали и договорът на „Кинтекс“ с Индия, добавя Стоил Яков. Той направи аналогия със сръбската „Югоимпорт“ изпада в идентична ситуация преди около 15 г. По сходен начин, компанията не могла да изпълни своя поръчка за азиатската държава и от тогава, сърбите не могат да се върнат на пазара, коментира Стоил Яков.", "date": "2017.09.21", "title": "Стоил Яков: Икономическият ни министър съсипва оръжейния бизнес"}
{"url": "https://offnews.bg/futbol/diego-forlan-alvesh-e-kuchkata-na-nejmar-665638.html", "text": "Бившият уругвайски нападател на Атлетико Мадрид и Манчестър Юнайтед Диего Форлан взе отношение по скандала между сънародника му Единсон Кавани и бразилеца Неймар по време на мача между ПСЖ и Лион, спечелен от парижани с 2:0.В мача в неделя вечер Неймар и Кавани на два пъти се скараха - веднъж кой да изпълни пряк свободен удар, а в другия случай кой да стреля от бялата точка.В първия случай се намеси Даниел Алвеш, който взе топката и я даде на своя сънародник, но при втория уругваецът отказа да отстъпи и този път, като след това пропусна дузпата.\"Кавани знае как да разговаря и постъпва в подобни ситуации. Извън терена той може и да не разговаря и да дружи с останалите от отбора, но по време на мача те трябва да се държат като отбор.Побеснях като видях как Алвеш взе топката от Кавани и я даде на Неймар. Ситуацията беше достойна за детски мач. Алвеш пък се държа като кучката на Неймар.Да, той може и да е най-скъпият играч в света, но трябва да уважава Кавани.Неймар никога не би си позволил да постъпи така в подобна ситуация с Меси\", казва Форлан пред sport.es.", "date": "2017.09.21", "title": "Диего Форлан: Алвеш e кучката на Неймар"}
{"url": "https://offnews.bg/sviat/tramp-nalozhi-novi-sanktcii-na-partniori-na-severna-koreia-665644.html", "text": "Американският президент Доналд Тръмп подписа указ, който ще разшири възможностите на властите да налагат санкции на чуждестранни физически и юридически лица, които имат отношения със Северна Корея, предадоха световните агенции.Целта на новите мерки е затворената комунистическа държава да бъде убедена да прекрати своята ядрена и ракетна програма.\"Нашият нов указ ще отреже източниците на доходи, които финансират усилията на Северна Корея да разработва най-смъртоносните оръжия, известни на човечеството\", каза Тръмп преди работен обяд с южнокорейския президент Мун Дже-ин и японския премиер Шиндзо Абе, цитиран от БТА.Той отбеляза, че САЩ могат да вземат на мушка севернокорейската текстилна промишленост, информационни технологии и други икономически сектори.Преди броени дни американският президент заплаши от трибуната на ООН САЩ да \"унищожат напълно\" КНДР, ако бъдат принуден да защитават себе си или своите съюзници. В същото време стана ясно, че всички 28 страни членки на Европейския съюз са дали зелена светлина за налагане на нови санкции на Северна Корея в отговор на последния й ядрен опит, съобщи Франс прес, позовавайки се на свои източници. Наказателните мерки по-конкретно ще включват пълна забрана за износ на петрол за Северна Корея и инвестиране в затворената комунистическа страна.ЕС също така иска да добави нови севернокорейски физически и юридически лица в черния си списък. ", "date": "2017.09.21", "title": "Тръмп наложи нови санкции на партньори на Северна Корея"}
{"url": "https://offnews.bg/sviat/papata-obeshta-strogi-merki-sreshtu-sveshtenitcite-bludstvali-s-detca-665629.html", "text": "Папа Франциск обеща \"възможно най-строги мерки\" срещу свещеници, които изнасилват и извършват блудства с деца, както и срещу висшите духовници, които ги прикриват. Папата се срещна за първи път с консултативната си комисия за сексуалните посегателства. Комисията организираше образователни семинари в епархии по света, но срещна остра съпротива от страна на Ватикана на някои свои предложения, а най-видният й член - преживялата сексуално насилие ирландка Мери Колинс - през март разочарована я напусна.В днешното си изказване папата обеща \"нулева толерантност\" към сексуалните посегателства, съобщи Асошиейтед прес, цитирана от БТА.Той каза, че изпитва дълбока болка и срам, че деца са били наранени от свещеници, от хора, които би трябва да заслужават най-голямо доверие.\"Искам да повторя днес, че Църквата ще отвърне с прилагане на най-строгите възможни мерки срещу онези, които са изневерили на задълженията си и са посегнали на Божии деца\", заяви Франциск и отбеляза, че подобни санкции трябва да се прилагат за всички, които работят в църковни институции.", "date": "2017.09.21", "title": "Папата обеща строги мерки срещу свещениците, блудствали с деца"}
{"url": "https://offnews.bg/obshtestvo/prechistvatelna-stantcia-elenite-bez-litcenz-i-s-izcherpan-kapatci-665637.html", "text": "Пречиствателна станция за отпадни води \"Елените\" няма лиценз за ВиК оператор, но въпреки това събира такси. Освен това капацитетът на пречиствателната станция е изчерпан, съобщиха от Министерството на туризма след проверка, в която участие е взела и министър Николина Ангелкова. Установихме нередности. Те трябва да бъдат отстранени още за следващия летен сезон, заяви Ангелкова, цитирана от пресцентъра на ведомството. От документи от предишни проверки на РИОСВ става ясно, че е констатиран незадоволителен ефект на пречистване на отпадъчните води и значително превишение на нормите за качествата на крайбрежните морски води. За установените превишения при всяка проверка са налагани санкции, които възлизат общо на над 4 млн. лв., а с лихвите достигат 5 690 894,32 лв.Санкциите не са обжалвани, но не са и платени. ПОСВ-Елените е придобита при приватизационна сделка заедно с ваканционно селище Елените преди 2002 г. от \"Виктория Туристик\" АД.Експерти на Министерството на туризма по категоризация на местата за настаняване са проверили СПА хотелите „Роял Парк“ и „Роял Касъл“, които се намират също в Елените. В четиризвездния „Роял Парк“ е установено, че няма фитнес зала, обезопасен контакт в баните, нито паникбутон в санитарните възли, не е била отбелязана дълбочината на детския басейн, липсва паркомясто за хора с увреждания, на рецепцията не е обозначено място за обслужване на такива гости, нито е обособена специална стая за хора с увреждания, каквито са изискванията за 4-звездните хотели. В „Роял Парк“ са установени и други неизпълнени изисквания за категорията, посочват от министерството. В СПА хотел „Роял Касъл“-5 звезди е установено, че номерът за връзка с рецепцията не е 9, както се изисква по нормативните документи, а 4000.За проверките в двата хотела са съставени констативни протоколи.", "date": "2017.09.21", "title": "Пречиствателна станция 'Елените' - без лиценз и с изчерпан капацитет"}
{"url": "https://offnews.bg/politika/kabinetat-opredeli-v-kakav-perimetar-shte-mogat-da-se-dvizhat-chakasht-665627.html", "text": "Чакащите за статут на бежанци ще могат да се движат само по определен периметър, който беше приет от правителството по време на днешното заседание на Министерския съвет. Съгласно разпоредбите на Закона за убежището и бежанците (ЗУБ) по време на производството за предоставяне на международна закрила чужденецът има право да се движи в рамките на определената административна област на територията на Република България, която не може да напуска.Тъй като търсещите закрила не трябва да навлизат в граничната зона на България, настанените в центъра в Харманли могат да се придвижват в определения периметър на територията на област Хасково, без граничната зона. Настанените в транзитен център в с. Пъстрогор могат да се придвижват на територията на област Хасково, без граничната зона, с изключение на територията на с. Пъстрогор.Необходимостта от съществуване на подобна определена зона на движение в района на центъра в с. Пъстрогор ще отпадне до края на 2017 г.От Държавната агенция за бежанците са предприели действия за обособяването на центъра в с. Пъстрогор от отворен в затворен тип.Настанените в приемателния център в София не могат да напускат територията на град София, а настанените в с. Баня – територията на област Сливен.", "date": "2017.09.21", "title": "Кабинетът определи в какъв периметър ще могат да се движат чакащите за статут на бежанци"}
{"url": "https://offnews.bg/sviat/naj-bogatata-zhena-v-sveta-pochina-na-94-g-665639.html", "text": "На 94-годишна възраст почина Лилиан Бетанкур, наследницата на френската козметична група Л'Ореал (L'Oreal), която списание \"Форбс\" определи като най-богатата жена в света. Бетанкур е починала в съня си в своя дом през изминалата нощ, съобщи Франс прес, цитирана от БТА, позовавайки се на нейното семейство. Лилиан Бетанкур щеше да навърши 95 години на 21 октомври. Тази година тя беше на 14-о място в класацията на \"Форбс\", а състоянието ѝ се оценява на близо 40 млрд. долара. Бетанкур, която страдаше от болестта на Алцхаймер, се оттегли от управлението на Л'Ореал и от публичното пространство през 2012 г.", "date": "2017.09.21", "title": "Най-богатата жена в света почина на 94 г."}
{"url": "https://offnews.bg/politika/pravitelstvoto-dade-624-mln-lv-za-po-dobri-uchilishta-i-universiteti-665603.html", "text": "Общо 624 милиона лева ще бъдат инвестирани в подобряване на образователната инфраструктура по линия на управляваната от регионалното министерство оперативна програма \"Региони в растеж“. Средствата са за общини, за Министерството на образованието, Министерството на културата и Министерството на спорта.Информация за предвидените инвестиции беше представена на брифинг в Министерския съвет. Средствата ще бъдат насочени за подобряване на материалната база в над 400 училища и 13 ВУЗ-а в цялата страна. Програмата ще обхване 255 000 деца, изчисли министърът на регионалното развитие Николай Нанков, цитиран от БНР.Ако разделим ресурса на децата, включени в тези образователни заведения, които рехабилитираме по програмата, на всяко дете - от детската градина до училищната скамейка, учебната в академичното заведение, се падат по 2 450 лева инвестиция на европейската солидарност, каза той.140 професионални гимназии ще получат средства по европейската програма, обяви министърът на образованието Красимир Вълчев.Голяма част от средствата за тези професионални гимназии ще бъдат за учебно-техническо оборудване. Тоест, имаме ясен акцент върху професионалното образование.Община Бургас получава 6 пъти по голям бюджет по програмата, в сравнение с последния програмен период, 70% от инвестициите вече са изпълнени, съобщи кметът на Бургас Димитър Николов.В момента, когато се хване една сграда от образованието, освен учебните кабинети, освен енергийната ефективност, до последния компютър, всичко може комплексно да се постави и да функционира и вече работи.Премиерът Бойко Борисов обяви, че вложените европейски пари за образователната система ще дадат резултат след 10 години.\"Българинът на две места свежда глава с уважение - в църквата и в училището\", заяви той.3 хиляди деца, които не са посещавали училище, са издирени от специално създадените съвместни екипи от представители на общините и на социалното, здравното и образователното министерства до 15 септември и са върнати в образователната система, отчете премиерът Бойко Борисов:Приходните агенции изпълняват плановете си, което ще даде възможност от следващата година да се увеличават заплатите не само в образованието, но и в други сектори, каза Борисов:Няма да крия, че съм възложил и за армията и полицията да ми направят разчети какво бихме могли допълнително в новия бюджет да направим, защото те пък бдят за нашата сигурност - каза премиерът Борисов.", "date": "2017.09.21", "title": "Правителството даде 624 млн. лв. за по-добри училища и университети"}
{"url": "https://offnews.bg/izvan-terena/sgashtiha-zhenen-masazhist-ot-visshata-liga-da-pravi-seks-v-sablekalni-665633.html", "text": "42-годишният физиотерапевт на Хъдърсфийлд Лиъм Кършоу запазва работата си, въпреки че беше заловен на място докато 29-годишна жена му прави орален секс в съблекалните на клубната база.Кършоу, който е работил преди това в Ливърпул, е бил на границата на уволнението, но в крайна сметка ще запази поста си.Жената, с която е бил хванат Кършоу, е била негова любовница, а той самият е женен, но дали ще остане не е сигурно, след публичния скандал. Двамата са били хванати в помещенията в базата от децата от школата на клуба, които идвали за тренировка.Двойката е била разпитана и стана ясно, че имат връзка след Коледното парти през 2014 година, а от 2015 година насам още четири пъти той е получавал орални ласки в съблекалнята и други помещения на тренировъчната база от въпросната дама, която работи като секретар и администратор на базата.Клубното ръководство се зае с еротичния казус, като физиотерапевтът си е признал всичко. Без да го питат, той дори е казал, че е изпращал снимки на пениса си на секретарката чрез служебния телефон.Така комисията по етика в клуба реши 42-годишният специалист по травми да остане на работа при новаците във Висшата лига, тъй като личните му отношения не са повлияли на качеството на масажите му.", "date": "2017.09.21", "title": "Сгащиха женен масажист от Висшата лига да прави секс в съблекалнята"}
{"url": "https://offnews.bg/politika/pravitelstvoto-snabdi-zimnia-dvoretc-s-parking-665611.html", "text": "Правителството прие решение, с което да прехвърли собствеността на прилежащ терен към Зимния дворец на спорта на Министерството на младежта и спорта.Имотът се намира в гр. София, район „Студентски\" и до сега е бил предоставен за управление на Министерството на образованието и науката (МОН), но не се ползва за нуждите на МОН. С решението се предвижда имотът да бъде отнет от управлението на МОН и да бъде предоставен за управление на ММС, след което се обявява за частна държавна собственост и се апортира в капитала на „Академика 2011\" ЕАД. е търговско дружество със 100% държавно участие в капитала, чийто принципал е министъра на младежта и спорта. Зимният дворец на спорта е включен в активите на „Академика 2011\" ЕАД. Чрез апортиране в капитала му и на прилежащия терен ще се създадат условия за пълноценно използване на целия спортен комплекс, вкл. за изпълнение на нормативните изисквания за наличие на зона, предназначена за паркиране, евакуация и др. около сградата на Зимния дворец на спорта.През 2016 г. държавното дружество  безвъзмездно и терена за \"Арена Бургас\". \"Академика 2011\" разполага с 35 милиона лв. за строителството на спортната зала, като средствата бяха пренасочени от спрения проект за реконструкция на Зимния дворец в София.", "date": "2017.09.21", "title": "Правителството снабди Зимния дворец с паркинг"}
{"url": "https://offnews.bg/politika/predlozhiha-aleksandar-arabadzhiev-za-treti-mandat-v-sada-na-evropejsk-665614.html", "text": "Александър Арабаджиев да бъде предложен за трети мандат като кандидат на България за съдия в Съда на Европейския съюз (СЕС), реши Министерският съвет.По силата на Договора за функциониране на Европейския съюз (ДФЕС) на всеки три години се извършва частична подмяна на съдиите и генералните адвокати на Съда на Европейския съюз като е предвидена възможност съдиите, чийто мандат изтича, да бъдат преизбирани. В тази връзка, в грама, получена от Постоянното представителство на Република България към Европейския съюз - Брюксел в Министерството на правосъдието и в Министерството на външните работи, се посочва, че мандатът на четиринадесет съдии и пет генерални адвокати в СЕС изтича на 6 октомври 2018 г. и държавите-членки на Европейския съюз са приканени да излъчат своите кандидатури най-късно до 30 ноември 2017 г. Сред съдите, чиито мандат изтича на 6 октомври 2018 г., е и този на българския съдия Александър Арабаджиев.Съгласно ДФЕС изборът на съдиите и генералните адвокати на Съда се извършва измежду личности, които представят всички гаранции за независимост и които отговарят на всички условия, изисквани в техните съответни държави за заемане на най-висшите съдебни длъжности, или които са юристи с призната компетентност. Те се назначават по общо съгласие от правителствата на държавите-членки за срок от шест години, след консултация с Комитета по чл. 255 от ДФЕС.Александър Арабаджиев има безспорни заслуги в реформирането на съдебната система и в утвърждаването на върховенството на закона като принцип в дейността на българските институции. Работи като съдия в Районния съд в Благоевград (1975 - 1983 г.), в Окръжния съд в Благоевград (1983 - 1986г.), във Върховния съд (1986- 1991 г.), в Конституционния съд (1991 - 2000 г.). Бил е член на Европейската комисия по правата на човека (1997 - 1999 г.) на Европейския конвент за бъдещето на Европа (2002 - 2003 г.), както и наблюдател в Европейския парламент. Активно работи и в Парламентарната асамблея на Съвета на Европа (ПАСЕ). През 2006 г., с решение на МС той е одобрен за съдия в Съда на Европейските общности, където изпълнява своите функции от 12 януари 2007 г. След избирането му за съдия в Съда на Европейските общности съдия Арабаджиев бързо изгражда солиден професионален авторитет и с решение на МС от 29 декември 2011 г. е преизбран като кандидат на България за съдия в СЕС и неговият мандат е бил подновен.След одобряването на Александър Арабаджиев за кандидат на Република България за съдия в Съда на Европейския съюз, следва заместник министър-председателят по правосъдната реформа и министър на външните работи да представи неговата кандидатура на Генералния секретариат на Съвета на Европейския съюз.", "date": "2017.09.21", "title": "Предложиха Александър Арабаджиев за трети мандат в Съда на Европейския съюз"}
{"url": "https://offnews.bg/sviat/15-zaginali-na-dominika-sled-uragana-maria-665641.html", "text": "Най-малко 15 души са загинали, а 20 са в неизвестност на карибския остров Доминика след преминаването на урагана Мария, предаде Асошиейтед прес, цитирана от БТА. Ураганът връхлетя Доминика в понеделник срещу вторник, като разруши стотици къщи, прекъсна комуникациите и затвори летището на острова.Премиерът на Доминика Рузвелт Скерит обяви, че е цяло чудо, че броят на жертвите не се брои със стотици.Доминика \"ще се нуждае от цялата помощ, която светът има да предложи\", подчерта Скерит.Ураганът взе две жертви и на френския остров Гваделупа.Спасители издирват лодка, изчезнала край Пуерто Рико при преминаването на бурята.На борда на плавателния съд е имало двама възрастни и две деца. От лодката изпратили сигнал за помощ.Плавателният съд бил повреден и се носел по течението при 6-метрови вълни и вятър със скорост 160 км/ч.", "date": "2017.09.21", "title": "15 загинали на Доминика след урагана Мария"}
{"url": "https://offnews.bg/futbol/manchestar-iunajted-schupi-rekord-s-prihodi-ot-581-miliona-paunda-665604.html", "text": "Манчестър Юнайтед обяви рекорден приход от 581 милиона паунда за миналия сезон. Това прави 655,1 милиона евро по курса на деня!Припомняме, английският гранд дори не участва в Шампионската лига и остана извън топ 4 в първенството, където наградните фондове са солидни, но пък взе Лига Европа.Печалбата на клуба е £39.2 милиона. И със сигурност преходите ще растат. Възможно е за сезон 2017-18 да стигнат 585 милиона паунда.Приходите чупят рекорда от предишния сезон, когато възлизаха на 515.3 милиона английски лири. Дълговете, теглени от семейство Глейзър, изглеждаха чудовищни преди години, а сега са направо детска играчка.Те са намалели с 50 милиона паунда. Тоест вече са стопени до £213.1 милиона. Банките могат да бъдат спокойни, Манчестър Юнайтед също!", "date": "2017.09.21", "title": "Манчестър Юнайтед счупи рекорд с приходи от 581 милиона паунда"}
{"url": "https://offnews.bg/politika/kabinetat-naznachi-taekuondist-za-pocheten-konsul-na-balgaria-v-belgia-665612.html", "text": "Правителството прие решение за назначаване на Люк Сунье за почетен (нещатен) консул на България в Кралство Белгия със седалище в гр. Лиеж и с консулски окръг, обхващащ територията на регион Валония.Люк Сунье е роден през 1954 г. в Белгия. От 1966 г. развива спортна кариера последователно в спортовете джудо, карате и таекуондо, като е основател на белгийската федерация по таекуондо, а от 2016 г. е и почетен генерален секретар на Европейската асоциация по таекуондо. В областта на бизнеса има богат професионален опит, контакти и безупречна репутация в страната и региона, за който ще отговаря. Сунье е дългогодишен представител на известна марка наши вина в Белгия. Заради професионалната си ангажираност има много контакти сред деловите и медийни среди в Кралството, които използва активно за популяризирането на българското винопроизводство и страната ни.Новият почетен консул на България за Валония има идеи за реализиране на проекти и дейности, като организиране на събития и срещи между търговските камари на двете страни, участия на български делегации във форуми, фестивали и концерти, представяне на България във валонски градове, както и обмен на експерти в областта на културата, спорта и туристическия бизнес.Правителството освободи от длъжност досегашния ни почетен консул в Белгия Марам Стърн.", "date": "2017.09.21", "title": "Кабинетът назначи таекуондист за почетен консул на България в Белгия"}
{"url": "https://offnews.bg/ikonomika/pusnaha-5600-dopalnitelni-mesta-vav-vlakovete-za-denia-na-nezavisimost-665620.html", "text": "„БДЖ – Пътнически превози” ЕООД ще увеличи с допълнителни вагони съставите на някои влакове, които пътуват по основните направления в страната. Допълнителните места са, за да бъде осигурено удобното придвижване на клиентите по време на почивните дни по повод 22-и септември – Деня на независимостта на България.От днес до 25-и септември включително, националният железопътен превозвач ще предостави над 5 600 допълнителни места във влаковете по най-натоварените маршрути в страната. Основните направления, по които влаковете ще се движат с допълнителни вагони са: София – Варна – София, София – Бургас – София, София – Пловдив – София, София – Стара Загора – София, София – Свиленград – София, София – Мездра – София, София – Горна Оряховица – София, София – Русе – София, София – Лом – София, София – Видин – София и София – Петрич – София.„БДЖ – Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството.", "date": "2017.09.21", "title": "Пуснаха 5600 допълнителни места във влаковете за Деня на независимостта"}
{"url": "https://offnews.bg/obshtestvo/kabinetat-otpusna-oshte-200-hil-za-daroviti-balgarski-detca-665623.html", "text": "Министерският съвет одобри допълнителни средства в размер на 193 455 лв. за изплащане на стипендии по Програмата на мерките за закрила на деца с изявени дарби от държавни и общински училища през 2017 година.Тази година в бюджета на Министерството на образованието и науката (МОН) по нея са предвидени 932 650 лв., в това число 420 360 лв., които да покрият разходите по вече предоставени стипендии на деца от държавни и общински училища за 2016 година.Допълнителните средства ще се разпределят по бюджетите на общините и на МОН. Те се отпускат във връзка с 33 постъпили искания от общини за 173 стипендии за 2017 г. Необходимите за отпускането им средства са в размер на 167 535 лв., а за издадени от министъра на образованието и науката други 27 заповеди - за отпускане на стипендии за учениците от държавни училища за 2017 г. - са необходими 25 920 лв.С одобряването на днешното постановление общата сума за стипендии за млади български таланти става 451 035 лв.Необходимите средства са в рамките на разчетените за тази дейност в централния бюджет средства за 2017 г.", "date": "2017.09.21", "title": "Кабинетът отпусна още 200 хил. за даровити български деца"}
{"url": "https://offnews.bg/futbol/roditeli-skochiha-sreshtu-levski-665598.html", "text": "Родители от академията на \"Левски Раковски\" скочиха срещу ръководството на Герена след последните скандали. Както е известно, \"сините\" обвиниха Станислав Ангелов - Пелето в присвояване на такси от юношите и на практика отделяне на сателитната школа в независима такава.Публикуваме писмото на родителите без редакция. Готови сме веднага да направим същото с мнения или възражения на засегнатите страни: \"", "date": "2017.09.21", "title": "Родители скочиха срещу Левски"}
{"url": "https://offnews.bg/sport/ruski-derbita-mototcikletizam-i-bojni-sportove-v-efira-na-mtel-sport-665601.html", "text": "Цели четири дербита от руската Премиер лига са акцентът в уикенд програмата на . В съботния ден Георги Миланов и съотборниците му от ЦСКА гостуват на местния съперник Динамо от 16:30 часа и ще се целят в трите точки в опит да не изостават от водача Зенит. От 19:00 часа шампионът Спартак Москва с Ивелин Попов пък посреща последния в класирането Анжи, като и двата двубоя са пряко в ефира на Mtel Sport 1.Неделята предлага на феновете още две актуални дербита между водачите в класирането. От 16:30 часа петият Ростов посреща третия Локомотив Москва. От 19:00 часа вторият във временното класиране Краснодар ще се опита да се изравни по точки с лидера Зенит. Тимът от Петербург е единственият, който не познава вкуса на поражението от началото на сезона. Дербитата между лидерите в шампионата ще се предават пряко в ефира на Mtel Sport 1.Богата футболна програма през уикенда на спортните канали на Мтел се допълва и от няколко интригуващи сблъсъка от холандската Ередивизи. Шампионът Фейенорд загуби първи точки от началото на сезона, след като загуби голямото дерби срещу ПСВ Айндховен в предишния кръг. В събота от 20:45 часа момчетата на Джовани ван Бронхорст ще се опитат да се завърнат на пътя на победите в домакинството си срещу НАК Бреда. Гостите се представят доста слабо от началото на сезона и са близо до зоната на изпадащите. Двубоят ще бъде излъчен пряко по.В неделния ден, другите два холандски гранда – ПСВ и Аякс, имат сравнително сложни задачи. От 13:30 часа тимът от Айндховен гостува на Утрехт, а от 15:30 часа Аякс е домакин на съседа си по класиране Витес, като и двата тима имат по 10 точки и са в подножието на върха. Двете дербита също са пряко в ефира на Mtel Sport 2.Другият основен акцент в уикенд програмата на спортните канали са поредните стартове от сезона на MotoGP, този път от пистата в Арагон, Испания.Борбата за титлата в Кралския клас е абсолютно непредвидима, след като Марк Маркес и Андреа Довициозо са с равен брой точки на върха на генералното класиране. Зад гърбовете им дебне и Маверик Винялес, който изостава с едва 16 точки от лидерите. Състезателният уикенд в Арагон започва с тренировките в петък от 10:50 часа, продължава с квалификациите в събота от 13:30 часа, а епилогът – самата надпревара, е в неделя от 11:55 часа. Целият екшън от трите състезателни дни ще бъде предаван пряко по Mtel Sport 1.Феновете на високите скорости ще имат възможност да се насладят и на поредния епизод от развръзката в NASCAR – в неделя от 21:05 часа, пряко от пистата в Ню Хемпшир по Mtel Sport 1. Шампионът от редовния сезон Мартин Трюекс-младши затвърди доминацията си като спечели първия старт от плейофите– този на пистата Чикаголенд миналата седмица, но за останалите състезатели всеки старт е жизненоважен в опит да съберат достатъчно точки за класиране на финала в Маями през ноември.Феновете на смесените бойни изкуства също ще получат своята доза адреналин, този път в ранната съботна сутрин. От 5:00 часа Mtel Sport 2 ще излъчи атрактивната UFC Fight Night от Япония. Своеобразният сблъсък между Изтока и Запада обещава много емоции на феновете, а безспорната кулминация на вечерта ще е боят между Овинс Сейнт Пру и Юшин Оками.", "date": "2017.09.21", "title": "Руски дербита, мотоциклетизъм и бойни спортове в ефира на Mtel Sport 1"}
{"url": "https://offnews.bg/futbol/uefa-obiavi-ofitcialno-novia-turnir-za-natcionalni-otbori-665609.html", "text": "УЕФА гласува официално новия турнир за националните отбори - Лигата на нациите. Съобщението излезе на официалния сайт.Участие ще вземат всички 55 европейски отбора. Тимовете ще бъдат разделени на 4 групи  (A, B, C и D) в съответствие с рейтингите им в момента на приключване на европейските клубни турнири през 2018 година.Най-добрите 12 отбора попадат в лига А, следващите 12 в В, следващите 15 в С и за D остават последните 16. Първите две категории ще са разпределени на 4 групи от по 3 участника. В категория С ще има една група с 3 тима и три с по 4. Логично в D форматът ще е 4 по 4.Мачовете от групите ще се проведат от септември до ноември следващата година. Победителите в групите  от А ще определят новия шампион на турнир през пролетта на 2019 година. Ще има два полуфинала, финал и мач за третото място.Победителите във всяка група на долните категории се изкачват в по-горна. И обратното, последните изпадат надолу.Лигата на нациите ще замени сега съществуващите приятелски мачове. Тя дава възможност за проверки с равни по класа съперници. Жребият ще бъде на 24 януари догодина.Според последните ранглисти България би попаднала в третата група С. Разбира се, може и да прескочи напред, но Лудогорец трябва да направи чудеса,  а конкурентите само да губят. Нашите вървят на 2 позиции от заветното 24 място, но нещата се менят буквално всяка седмица.Най-реално е да останем в категория С. Тогава националите ни да бъдат в група с някои от следните отбори: Кипър, Норвегия, Азербайджан, Сърбия, Казахстан, Словения, Словакия, Лихтенщайн, Унгария, Молдова, Исландия, Финландия, Ирландия, Албания, Босна и Херцеговина.", "date": "2017.09.21", "title": "УЕФА обяви официално новия турнир за национални отбори"}
{"url": "https://offnews.bg/izvan-terena/iuzhna-koreia-pokaza-medalite-na-olimpiadata-665617.html", "text": "Организаторите на Олимпиадата в Южна Корея показаха медалите, с които ще се кичат шампионите и техните подгласници. Зимните игри ще се проведат в Пьончан между 9 и 25 февруари следващата година.Снимките се появиха в  Instagram акаунта на организаторите. В основата на дизайна за мотиви от националната култура на Южна Корея. На повърхностите на всички медали има линии, символизиращи историята на Олимпиадите и стремежа на участниците към победа!Лентите пък са направени от традиционни за страната тъкани. Те имат надписи на хангъл.Трябва да признаем - медалите са стилни и красиви. И да пожелаем две неща. Първо, повече българи да се окичат с тях. И другарите от Северна Корея спазят олимпийските принципи, като не стрелят по време на състезанията.  ", "date": "2017.09.21", "title": "Южна Корея показа медалите на Олимпиадата"}
{"url": "https://offnews.bg/obshtestvo/pet-kompanii-pod-lupata-na-kzk-zaradi-opakovki-na-kiselo-mliako-665599.html", "text": "Комисията за защита на конкуренцията образува производство за проучване срещу пет фирми, които ползват различни от заложените в стандарта БДС опаковки за киселото мляко.Под прицела на КЗК са \"ОМК\", Димитър Маджаров-2\", \"Полидей-2\", \"Комлектстрой\" и \"Ел Би Булгарикум\", става ясно от съобщение на Комисията.КЗК започнала проверката по сигнал, пратен от \"Конфедерация за защита от дискриминацията\", в който се твърди, че след направена проверка от Българска агенция по безопасност на храните (БАБХ) се установява, че производители на кисело мляко разпространяват на българския пазар продукт „българско кисело мляко“, който означават като такъв по БДС, въпреки че при опаковането му не са спазени изискванията, заложени в Националния стандарт БДС 12:2010.Конкретните фирми ползват полипропленови опаковки, а в началото на юни тази тема беше в първите редици на новинарските емисии. По БДС опаковките на киселото мляко трябва да се правят от полистирен, но целият казус може да бъде описан и . Решението на КЗК има ли нарушение трябва да стане ясно до 15 декември. ", "date": "2017.09.21", "title": "Пет компании под лупата на КЗК заради опаковки на кисело мляко"}
{"url": "https://offnews.bg/koloezdene/frantcuzin-stana-shef-na-koloezdeneto-665605.html", "text": "44-годишният французин Давид Лапартиен е новият шеф на Международния колоездачен съюз. Той наследява на поста британеца Брайън Куксън, който заемаше позицията в последните четири години.Рокадата на върха в световното колоездене стана на конгреса на организацията в Берген, Норвегия. Лапартиен получи мощна подкрепа. Той беше избран с 37 гласа \"За\", а съперникът му взе едва осем гласа.Лапартиен е третият французин, избиран за президент на Международния колоездачен съюз след Леон Бретон (1922-1936 година) и Ашил Жоанар (1947-1957 година). Мандатът на Лапартиен е до 2021 година.До момента фанцузинът изпълняваше функцията на вицепрезидент на Международния колоездачен съюз. Той беше президент на френската федерация от 2009 година и 2017 година.През миналата година той обяви, че напуска поста и през март на мястото му беше избран Мишел Калю.От 2013 година насам Давид Лапартиен беше президент на европейския колоездачен съюз, а от 2008 година изпълняваше и функцията на кмет на Сарзо, община в департамента Морбиан.", "date": "2017.09.21", "title": "Французин стана шеф на колоезденето"}
{"url": "https://offnews.bg/sviat/tereza-mej-shte-poiska-2-godishen-prehod-sled-brekzit-665626.html", "text": "Британският премиер Тереза Мей ще поиска двегодишен преходен период след Брекзит. Очаква се Мей да обяви това в речта си утре във Флоренция. В изявлението Мей ще отправи щедро предложение на ЕС, съобщи Би Би Си, цитирана от БТА, позовавайки се на британски министър.  По думите му министрите са се съгласили, че има необходимост от преходен период след Брекзит, за да може бизнесът да се адаптира към новите условия, но има разминавания за това какъв трябва да е този период. В речта ще чуем, че ще има преход, който ще продължи до две години, посочи в Туитър политическият редактор на Би Би Си Лора Кънсберг.Очаква се още Мей да увери колегите си от ЕС, че никоя страна членка няма да загуби от промените в европейския бюджет.Според британски медии Тереза Мей ще предложи на ЕК най-малко 20 млрд. лири при напускането на Съюза. Различни оценки в Брюксел досега са оценявали сумата, която Лондон би следвало да дължи на съюза, на 50, 60 или дори 100 милиарда лири. ", "date": "2017.09.21", "title": "Тереза Мей ще поиска 2-годишен преход след Брекзит"}
{"url": "https://offnews.bg/sviat/satirichna-partia-v-germania-obeshtava-da-otvleche-erdogan-665590.html", "text": "Няколко дни преди изборите в Германия сатиричната  събира огромна популярност в социалните мрежи и дори мина формациите на Меркел и Алтернатива за Германия (AfD).\"Партията\" не е нова и създадена специално за изборите, а основана през 2004 година от редакторите на сатиричното списание \"Титаник\".Британският \"Гаридън\" отбелязва, че за последните седмици, въпреки огромната популярност на крайнодесните AfD, \"Партията\" ги е задминала по нови харесвания.Лидер на \"Партията\" в момента е роденият в Истанбул  комедиант Сердар Сомунчу. Именно социалните мрежи, добрата реклама и чувството за хумор са водещи за формацията.За един от многото им \"флашмобове\" в мрежата, министърът на пропагандата на \"Партията\" - израелският сатирик Шахак Шапира, успява да \"похити\" над 30 Фейсбук групи, които са про-AfD настроени с цел да \"поправи интернет\".Друга нестандартна форма за реклама, която избира \"Партията\", е че техни банери могат да се видят в порно сайтове като YouPorn.В своя манифест \"Партията\" казва, че няма да позволи на хора да гласуват, ако не могат да отговорят на елементарни въпроси като \"Коя е столицата на Париж?\" - система, която те описват като \"умерена епистокрация\" (\"moderate epistocracy\").Партията обещава още легализирането на кокаина, шофирането под влияние на алкохол и да отвлече турския президент Ердоган.Въпреки популярността си, \"Партията\" едва ли ще мине петпроцентната бариера, нужна за влизане в Бундестага. Много нейни фенове смятат, че големите и уж сериозни партии трябва да взимат пример от сатириците, докато критиците на \"Партията\" ги наричат \"елитисти, буржоа и аморални\".", "date": "2017.09.21", "title": "Сатирична партия в Германия обещава да отвлече Ердоган"}
{"url": "https://offnews.bg/politika/katadzhii-shte-razdavat-hends-frij-na-novite-shofiori-665615.html", "text": "Пътна полиция ще предоставя безвъзмездно устройства „hands free\" на нови собственици на автомобили, съобщават от МВР.Инициативата е подкрепена от министъра на вътрешните работи и е на евродепутатите от ГЕРБ Андрей Новаков и Емил Радев. Инициативата има за цел по-малко жертви на пътя в рамките на провеждащата се превантивна кампания.Устройствата са предоставени на пътните полицаи безвъзмездно от двамата евродепутати.Инициативата ще бъде представена официално на брифинг на 25 септември 2017 г. на пункта на столичната пътна полиция. Там ще бъдат предоставени и подробности за кампанията. ", "date": "2017.09.21", "title": "Катаджии ще раздават хендс фрий на новите шофьори"}
{"url": "https://offnews.bg/politika/informatcionno-obsluzhvane-shte-pravi-sajta-na-predsedatelstvoto-665618.html", "text": "Министерството на българското председателство на Съвета на ЕС избра при втория опит фирма за изграждане и техническа поддръжка на сайта на председателството. Избраната фирма е „Информационно обслужване” АД. Тя е била единственият кандидат при повторното пускане на обществената поръчка за изработване на сайт.Втората поръчка беше пусната, след като нито една от трите фирми, кандидатствали за изпълнение на първата обществена поръчка, не успя да покрие изискванията за необходим опит. Избраната при втория опит фирма беше един от кандидатите при първата поръчка. Във втората поръчка обаче бяха намалени изискванията за опит.Предложената от фирмата цена е 69 900 лева без ДДС при посочена пределна сума в техническите спецификации 70 000 лева без ДДС.Фирмата е посочила като срок за изпълнение на проекта 20 календарни дни от подписване на договора. Предоставила е и методология за изпълнение на поръчката, която отговаря на изискванията на възложителя, съобщиха от министерството на председателството.„Информационно обслужване” АД ще изгради сайта на Българското председателство по образец и насоки на Генералния секретариат на Съвета на ЕС. Порталът ще е на четири езика, ще е съобразен с нуждите на хората с увреждания, ще предоставя информация, снимки и видеа от събитията по време на председателството.Сайтът ще дава възможност да се гледат пряко или на запис откритите дебати чрез лайвстрийминг.Порталът ще осъществява връзката с акредитационната система, през която ще се регистрират журналистите, желаещи да посетят събитията от календара на председателството.Достъпът до него ще бъде свободен, както и до всички публикувани статии, документи, прессъобщения, снимки и видеа.Към страницата ще бъде разработено мобилно приложение, което да допълва ролята ѝ на основен източник на информация за председателството.", "date": "2017.09.21", "title": "'Информационно обслужване' ще прави сайта на председателството"}
{"url": "https://offnews.bg/protesti/edva-20-ina-dushi-na-protest-v-ajtos-sreshtu-prokuraturata-665625.html", "text": "Около 20-ина души се събраха днес в центъра на Айтос в подкрепа на мъж, нападнат от група роми и удрян с брадва в главата. Кметът на общината забрани провеждането на организиран протест, за да не се насажда междуетническа омраза. Центърът на града днес бе изпълнен с полиция и жандармерия, но до напрежение не се стигна. Протестът трябваше да е насочен срещу прокуратурата, която не е поискала постоянен арест на четирима роми от близкото село Мъглен, нападнали друг мъж, удряли го с различни предмети, включително и с брадва в главата. Един от организаторите на митинга, който бе забранен, Стефан Петров посочи:„“, коментира Петров. Повечето от дошлите на импровизирания протест отказаха да говорят пред медиите, но неофициално коментираха, че на някои от ромите се позволяват своеволия. Притесненията им се допълваха и от информацията, че двама полицаи са удряни с дървени летви предната вечер, след като се отзовават на сигнал за скандал в ромската махала. Двамата нападатели са задържани, предстои да им бъде искан постоянен арест. А относно конкретния казус, който изкара гражданите на импровизиран протест, познати на нападнатия Илиян Мавров разказват, че миналия петък той отишъл в кравеферма в Мъглен да търси работник, който изчезнал от друга ферма, в ямболското село Воден. Атакуван е без причина от група роми. От прокуратурата твърдят, че причината са неуредени финансови отношения, а Илиян е стрелял с електрошоков пистолет по един от ромите, след което конфликтът е ескалирал. Това се потвърждава и от разказа на въпросния работник Николай. Той посочи, че е бил каран да работи във въпросната ферма без пари, като роб. Върнал се обратно на старата си работа, докато на идва въпросният Илиян да го прибира. Започнал да го заплашва, а на място дошли собствениците на кравефермата. Мавров ударил с електрошок единия, който изпаднал в безсъзнание. Тогава останалите от групата се нахвърлили и започнали да го бият. Прокуратурата продължава с разследването, информират оттам и ще се прецени дали да се повдига обвинение или страните ще трябва сами да си търсят правата в съда.", "date": "2017.09.21", "title": "Едва 20-ина души на протест в Айтос срещу прокуратурата"}
{"url": "https://offnews.bg/drugi/snukar-tenis-i-futbol-v-efira-dnes-665581.html", "text": "11,00 Тенис, турнир за жени в Гуанчжоу Ф+13,00 Тенис, турнир за мъже в Санкт Петербург Евроспорт 214,30 Снукър, World Open Eurosport 115,00 Тенис, турнир за мъже в Метц Спорт +17,30 Тенис, турнир за мъже в Санкт Петербург Евроспорт 118,00 Тенис, турнир за мъже в Метц Ф+20,00 Футбол, Купа на България, Локо (ГО) - Ботев (Пд) Диема спорт21,00 Футбол, Виляреал - Еспаньол, Ф+23,00 Футбол, Леванте - Реал С Ф+", "date": "2017.09.21", "title": "Снукър, тенис и футбол в ефира днес"}
{"url": "https://offnews.bg/litca/stivan-king-na-70-665594.html", "text": "Стивън Кинг празнува рождения си ден днес. Най-известният писател на романи на ужаса навършва 70 години.Стивън Едуин Кинг е роден на 21 септември 1947 година в Портланд, щата Мейн. Когато е на две години, баща му напуска семейството. Майката му отглежда сама Стивън и брат му в нищета.Кинг започва да пише на 7-годишна възраст, като продава разказите си на съучениците си. Когато е на 13, открива кашон със стари хорър книги и научна фантастика, оставени от баща му, които повлияват на стила на младия писател. Според семейството му, смъртта на негов близък приятел също е в основата на писателския му стил – инцидент, в който влак го блъска и убива.Първият роман на автора - „Кери“, е книга за момиче със свръхестествени психични  сили. Кинг получава едва 2500 долара от издателската къща, която го публикува, но няколко години по-късно продава правата ѝ за 200 000 долара.Писателят е, че е голям почитател на рока. Кинг е толкова отдаден на музиката, че през 1992 година основава рок група на има Rock Bottom Remainders заедно с писателите Дейв Бари, Ейми Тан, Мат Грьонинг. Писателите шеговито се описват като „библиотекари от 50-те години със страст към котките“.Групата се оттегля след смъртта на водещия певец от уважение към него. В продължение на 20 години бандата е свирила с Брус Спрингстийн, Уорън Зевън и Рони Шектор, а след това са акомпанирали на Глория Гейнър към песента „I Will Survive“.Тежка катастрофа слага край на писателската кариера на Стивън Кинг. На 19 юни 1999 година бус удря писателя, в резултат на което той претърпява 5 операции за 10 дни, има множество фрактури на краката и таза. Въпреки нараняванията авторът продължава да пише, но заради болките не можел да твори повече от 40 минути без почивка. Травмите бавят Кинг толкова много, че през 2002 година той заявява, че се отказва от писането.Най-известните му книги са „Рита Хейуърт и Изкуплението Шоушенк“, „Тялото“, „Зеленият път“, „То“, „Сблъсък“, „Сиянието“, „Гробище за домашни любимци“, „Тъмната кула“, „Мизъри“ и още много.Стивън Кинг има към 80 издадени книги, разкази и сценарии, а през 2015 година получава Националния медал на изкуствата за 2014 година.", "date": "2017.09.21", "title": "Стивън Кинг на 70"}
{"url": "https://offnews.bg/futbol/cherno-more-uvolni-gonzo-iska-ilian-iliev-665592.html", "text": "Георги Иванов - Гонзо вече не е треньор на Черно море. Спецът подаде оставка след загубата от Монтана за Купата. Или поне това е официалната версия. Тя е била приета. Варненци тръгнаха силно в първенството, на напоследък зациклиха. За капак дойде и срама срещу втородивизионния отбор.Чуваше се и за конфликт на Гонзо с част от отбора, но нищо не беше признато публично. Раздялата е леко изненадваща, тъй като легендата на Левски поддържаше приятелски отношения с някои от шефовете на ТИМ.   Във Варна веднага се заговори, че Илиан Илиев е фаворитът за нов треньор. Няма по-логичен избор! Илиан е юноша на тима, доказа, че прави чудеса и с по-скромни отбори. Доказателство е Верея, където нямат стотинка, но вървят в първата петица, като са две точки пред Черно море. Заралии няма как да спрат Илиев, тъй като безпаричието на \"Трейс Арена\" е ужасяващо. ", "date": "2017.09.21", "title": "Черно море уволни Гонзо, иска Илиан Илиев"}
{"url": "https://offnews.bg/sviat/21-detca-i-petima-vazrastni-zaginaha-v-ruhnalo-uchilishte-v-meksiko-665582.html", "text": "21 деца и петима възрастни са загинали при рухването на начално училище в Мексико сити при земетресението от вторник. Едно момиче е било спасено, много от учениците се водят изчезнали, предаде Би Би Си.Спасителите продължават издирването на оцелели въпреки проливния дъжд. Те се надяват да извадят живо поне едно дете. Те са успели да говорят с 13-годишно момиче на име Фрида, което е оцеляло под маса в училището.На мястото са паркирани линейки, лекари чакат в готовност с изпратеното медицинско оборудване.При спасителна акция вчера бе изваден мъж, прекарал повече от 24 часа под отломките на частично срутен жилищен блок.Пожарникари, войници, полицаи и доброволци и днес копаят с кирки и лопати в търсене на оцелели под купчините бетон, които преди вторника бяха сгради.Земетресението с магнитуд 7.1 по Рихтер взе 230 жертви. 100 от тях са в столицата, която понесе най-тежкия удар, пише АП. Там рухнаха повече от 40 сгради, на още около 500 са нанесени щети, заради които вече са опасни за обитаване. 15 училища са разрушени, пострадали са общо 209 училищни сгради, съборени са и църкви.В страната е обявен тридневен траур.", "date": "2017.09.21", "title": "21 деца и петима възрастни загинаха в рухнало училище в Мексико"}
{"url": "https://offnews.bg/politika/radev-pokani-tramp-v-balgaria-665585.html", "text": "Президентът Румен Радев е отправил покана към американския президент Доналд Тръмп и към вицепрезидента на САЩ Майк Пенс да посетят България. „Очаквам в техния натоварен график да се намери време за такова посещение“, посочи президентът, цитиран от прессекретариата на президентството. Радев добави, че стратегическото партньорство на страната ни със САЩ е било потвърдено по време на приема, даван от президента Доналд Тръмп за ръководителите на делегации на 72-ата сесия на Общото събрание на ООН.Радев се е срещнал с председателя на Общото събрание на ООН Мирослав Лайчак, с когото са обсъдили въпроса с миграцията. Държавният глава подчерта пред български журналисти след края на разговора, че продължаването на политиката на отворени врати ще увеличава разходите на държавите членки за програми за интеграция и гарантиране на собствената им сигурност и проблемът няма да бъде решен на мястото, на което е възникнал.„Колкото и средства да изхарчим, никога няма да си гарантираме стопроцентова сигурност в Европа“, е подчертал Румен Радев.Провеждането на правосъдната реформа в България и стремежа на страната ни за присъединяване към Шенгенското пространство, са били сред акцентите по време на разговор на държавния глава с министър-председателя на Холандия Марк Рюте. Холандският министър-председател е поискал да се запознае с опита на България за недопускане на опити за външна намеса в изборния процес и вътрешните работи на страната. „По време на служебното правителство бяха предприети редица успешни мерки в тази насока“, припомни Румен Радев и подчерта, че България очаква в скоро време посещение на холандския външен министър, който да се запознае на място с българския опит.В отговор на въпрос за международната подкрепа за учредения по инициатива на президента на Френската република Еманюел Макрон Глобален пакт по околната среда, Румен Радев подчерта, че тази инициатива се подема от всички държави. „Тя ще се развива, ние просто няма накъде да отстъпваме повече. Виждате, че и САЩ след няколкото серии урагани приемат, че не може с лека ръка да се отдръпнеш и да не си ангажиран към климатичните промени“, посочи президентът.Държавният глава е направил заедно с председателя на Световната банка Джим Йон Ким преглед на 25-годишното сътрудничество на страната ни с финансовата институция и какви са перспективите за неговото развитие. По думите на президента България очаква не отпускане на заеми и финансова помощ, а експертиза и анализ за това, какъв път да избере страната ни, така че да постигне много по-интензивно икономическо и социално развитие.В рамките на работното си посещение в САЩ, президентът Румен Радев участва в Глобалния бизнес форум на Майкъл Блумбърг, с когото размени мнения по политически и финансови въпроси. По-късно българският държавен глава взе участие и в международна конференция „Предотвратяване на използването на интернет за терористични цели“, организирана от президента на Франция Еманюел Макрон и министър-председателя на Обединеното кралство Тереза Мей.", "date": "2017.09.21", "title": "Радев покани Тръмп в България"}
{"url": "https://offnews.bg/ikonomika/imeto-mtel-otiva-v-istoriata-idva-a1-665586.html", "text": "Името Мтел отива в историята. Най-старият GSM оператор вече ще се нарича А1 заедно с всички други компании, чийто собственик е Телеком Аустриа.От дружеството във Виена обявиха, че променят пазарната си стратегия и че вече ще налагат една собствена марка за всички пазари, но засега не казват откога решението ще влезе в сила.А1 е брандът, който се използва в Австрия и в Словения.Телеком Аустриа Груп има 24 млн. клиенти. Компанията притежава мобилни оператори в Хърватия, Сърбия и Македония, като и в трите държави те нocят имeтo VІР. В Беларус местният оператор от групата пък носи името Vеlсоm.От Мтел излязоха по този повод с изявление, в което увериха, че след анализ е взето решение, че вече е дошъл моментът за трансформацията на бранда. Ето и цялото им съобщение:", "date": "2017.09.21", "title": "Името Мтел отива в историята, идва А1"}
{"url": "https://offnews.bg/futbol/futbolist-propalzia-igrishte-na-kolene-sled-meditcinsko-chudo-video-665583.html", "text": "Алемао, защитник на бразилския Инернасионал, премина футболното игрище на колене в знак на благодарност към Господ! Той изпълни ритуала след мача срещу Фигейренсе в серия \"Б\", съобщава Globoesporte.\"Благодарих на Всевишния\", заяви Алемао пред журналисти. После се отправи към съблекалните.В началото на годината футболистът беше диагностициран с рядко заболяване на краката. По време на лечението възникнаха усложнения на костната тъкан, които можеха да го оставят инвалид.Защитникът обеща да пропълзи целия терен, ако се излекува. Господ явно чу молбите му. И 27-годишният играч дори се върна на терена.Алемао влезе като смяна за Интернасионал след 5 месеца по болници. Щастието се оказа пълно, тъй като тимът му победи 3:0.", "date": "2017.09.21", "title": "Футболист пропълзя игрище на колене след медицинско чудо  (видео)"}
{"url": "https://offnews.bg/obshtestvo/sinia-zona-stava-peshehodno-tcarstvo-utre-puskat-kolela-i-trotinetki-665587.html", "text": "Коли няма да се движат в центъра на София утре, столицата ни се присъединява към европейската инициатива ден без автомобили. Хората да се разхождат пеша, да карат колело или тротинетка и да се возят в градския транспорт, призовава Столична община. Затворен за автомобили от 8 до 19 часа ще е районът на \"синя зона\" между бул. “Васил Левски”, бул. “Патриарх Евтимий”, бул. “Христо Ботев”, бул. “Александър Стамболийски”, бул. “Княз Александър Дондуков”, ул. “Георги Сава Раковски” и бул. “Цар Освободител”.Мобилната станция извършва 24 часови измервания на чистотата въздуха от 19 до 23 септември. Велопоход „Заедно с велосипед“ се организира в Борисовата градина от 10 часа. Той е част от ”Европейска седмица на мобилността” и се организира от Столична община и Център за градска мобилност, със специалното съдействие на Посолство на Кралство Дания. Участниците ще прекосят 13 км трасе през Борисовата градина, Ловен и Южен парк, като ще преминат през възможно най-много зелени площи в София. ", "date": "2017.09.21", "title": "Синя зона става пешеходно царство утре, пускат колела и тротинетки"}
{"url": "https://offnews.bg/sviat/piloti-na-ryanair-otkazaha-izvanreden-trud-ne-iskat-i-bonusi-665577.html", "text": "Група пилоти на предизвикалата огромен хаос заради  нискотарифна авиокомпания Ryanair отказаха да работят извънредно. Те отхвърлиха предложението за още дни труд срещу премии, пише Би Си Си.2 100 полета бяха отменени заради \"объркване\" на екипажите през уикенда.Представители на пилотите от 17 от 80-те европейски бази на компанията (включително Германия, Италия, Холандия, Белгия и Швеция) заявяват в писмо до работодателите си, че повечето от тях не са \"ентусиазирани\" да приемат предложението за още работа срещу още пари. Вместо това те искат нови договори и по-добри условия на труд.Ryanair предложи на капитаните еднократно допълнително заплащане в размер на 12 000 паунда, а на вторите пилоти - по 6000 паунда.В отговора на екипажите обаче се казва: \"Пазарът на пилотите се променя и Ryanair има нужда да промени начина, по който работят пилотите и мениджмънта, за да осигури стабилно бъдеще за всички\".Нови договори, пишат още те, биха спрели много колеги да напуснат. Пилотите са дали срок на авиокомпанията до утре, за да отговори. Това е единственият им шанс да подобрят условията за работа, коментира пилот, цитиран от Би Би Си.В момента компанията губи толкова бързо пилоти, че не може да смогне да ги замени навреме с нови.", "date": "2017.09.21", "title": "Пилоти на Ryanair отказаха извънреден труд, не искат и бонуси"}
{"url": "https://offnews.bg/ikonomika/biznesat-pesti-po-124-mln-lv-godishno-ot-administrativni-oblekchenia-665607.html", "text": "От май 2015 г. до края на юни 2017 г. са изпълнени общо 79 мерки за намаляване на административната тежест, с което бизнесът е спестил 124.4 млн. лева годишно. Това са 26% от планираното намаление с 30%, показва отчет за изпълнението на третия план за действие за намаляване на административната тежест за бизнеса. В него са предвидени общо 130 мерки за намаляване на административната тежест, реализирането на които ще облекчи бизнеса със 144.5 млн. лева годишно.В периода 1 януари - 30 юни 2017 г. са изпълнени 8 мерки от компетентността на Държавната агенция за метрологичен и технически надзор, Министерството на икономиката, Министерството на енергетиката, Министерството на земеделието, храните и горите, Държавен фонд „Земеделие\" (ДФЗ) и Националната агенция за приходите (НАП). В резултат на това административната тежест за бизнеса е намаляла със 3.1 млн. лева годишно.През отчетния период беше прието изменение на Наредба за одобряване на типа на тахографи и тахографски карти и за изискванията, условията и реда за регистрация на лицата, които извършват монтаж, проверка или ремонт на тахографи. С направените промени се намалява срокът за издаване на удостоверение при промяна на обстоятелствата за вписване в регистъра на лица, извършващи монтаж или монтаж и ремонт на тахографи, от 30 на 15 дни, и се предоставя възможност за подаване на документи по електронен път.Сред най-важните изпълнени мерки е подписаната на 22.05.2017 г. инструкция между ДФЗ и НАП за взаимодействие и обмен на информация, което допринася за намаляването на административната тежест за бизнеса с около 2.6 млн. лева годишно.", "date": "2017.09.21", "title": "Бизнесът пести по 124 млн. лв. годишно от административни облекчения"}
{"url": "https://offnews.bg/obshtestvo/ezik-sveshten-na-moite-dedi-otstraniha-direktora-na-muzeia-na-vazov-665624.html", "text": "Разчистване на лични сметки или некомпетентност? Отговорът на този въпрос се търси в днешното решение на кмета на Сопот да премахне от изискванията за директор на къщата музей на Иван Вазов филологическото образование. От днес вместо такава специалност за музея се изисква само музеология и археология.За случая сигнализира досегашният директор на музея, който заради новите правила трябва да напусне и по време на телефонния ни разговор си разчистваше бюрото. Днес 6-членна комисия заедно с представители на Общината са му връчили заповедта.Стефан Филчев е дългогодишен преподавател по литература, а последните пет години посвещава на делото на Иван Вазов и да преобрази къщата музей на великия български писател.Но заради решението, подписано от кмета на Сопот Деян Дойнов, той вече няма как да бъде управител на музея.\"Без коментар. Честито ми! Но това не значи че ще спра да милея за Сопот, за Вазов\", написа Филчев във Фейсбук по повод отстраняване си.Пред OFFNews Филчев разказа, че няма да остави нещата така и вече се е свързал с Министерството на културата. Той уточни, че повереният му музей е с литературен профил, а по указанията на МК именно филологическото образование е ключова квалификационна степен за този пост. Всъщност натискът над Филчев започва преди повече от година, разказа ни той. И както повечето скандали, и тук става въпрос за пари.Според решение на Общинския съвет на Сопот от 2012-а година цялата печалба на музея трябва да бъде връщана към него, само че това не се случва. Когато финансовите недоразумения започват да се случват, Филчев се обръща към Министерството на културата, които реагират незабавно.Филчев ни разказа, че през юни липсите в музея били най-големи - към 30 хиляди лева. Днес сумата вече е по-малка - 15 хиляди лева. Вече бившият директор на музея допълни още, че общината го натиснала да харчи парите за общински мероприятия, а не за музейни. Според Филчев обаче не кметът на града Дойнов ръководи тази мини война, смята филологът. Според Филчев зад всичко стои зам.-кметът Николай Новаков, но всичко се случва с мълчаливтото съгласие на кмета на града.Опитите за натиск над Филчев зачестили след като директорът на музея си \"позволил\" във Фейсбук да анализира коментар на Новаков за дейността на общинския съвет, също направен в социалните мрежи, който е пълен с грешки и нецензурни думи.\"Безумието е на всички фронтове\", беше финалният коментар на Филчев пред OFFNews. Постът, с който той съобщава за своето отстраняване: ", "date": "2017.09.21", "title": "Език свещен на моите деди: Отстраниха директора на музея на Вазов, защото е филолог"}
{"url": "https://offnews.bg/na-tozi-den/dnes-rozhden-den-imat-663989.html", "text": "Юлиан Попов, бивш служебен министър на околната среда и водитеПроф. Мариана Георгиева-Бенчева, бивш министър на младежта и спортаВладимир Атанасов, дипломат и бивш министър на образованиетоКети Маркова, съдия в Конституционния съдБорислав Михайлов, изпълнителен директор на Гаранционния фонд за застрахованеВалентин Никифоров, вицепрезидент на КНСБКръстьо Трендафилов, икономист, бивш депутат, бивш министър на земеделието и хранителната промишленостАлбена Вескова, солистка на ансамбъл “Българе“Живко Тодоров, кмет на Стара Загора", "date": "2017.09.21", "title": "Днес рожден ден имат"}
{"url": "https://offnews.bg/analizi/galap-raste-doverieto-v-es-i-nato-germania-ni-e-za-primer-665589.html", "text": "Германия е основен външнополитически пример за хората у нас, доверите към страната е високо. Това са част от изводите от многогодишната изследователска програма на „Галъп интернешънъл“, част от които агенцията публикува в навечерието на немските избори.През септември доверието в Германия сред българите решително надвишава недоверието. 53% отговарят с „да“ на въпроса „Имате ли доверие в Германия?“, а 34% казват „не“. Съществен въпрос в немските избори стават отношенията с Турция.Българското обществено мнение проявява очаквана неохота към преговори с Турция. Тук влияние оказват и исторически наслоявания, както и развитията около Турция в последните години. Отношението у нас към Германия се колебае в стойности, които често надвишават дори и доверието в Русия. В България, по традиция, отношението към Русия пък остава по-благосклонно в сравнение с отношението към САЩ. Във връзка с това, очаквано, по-сдържано остава и отношението към НАТО.НАТО и Европейският съюз показват признаци на възстановяване на поразклатеното доверие сред българите и в последните месеци доверието в ЕС се връща на нива от около 60%, след като в изминалите, кризисни за съюза, месеци и години се колебаеше на нива от 50%. Заедно с това и имиджът на НАТО укрепва със стабилизиране на доверието около 35%. Тепърва обаче трябва да се наблюдава дали тези тенденции са устойчиви. ", "date": "2017.09.21", "title": "Галъп: Расте доверието в ЕС и НАТО, Германия ни е за пример"}
{"url": "https://offnews.bg/obshtestvo/bez-voda-v-chasti-ot-mladost-dragalevtci-i-izgrev-665537.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на сградни водопроводни отклонения до бл. 468 в „Младост“ 4, се налага спиране на водоподаването от 10:00 до 21:00 часа на ул. „Околовръстен път“, ул. „Проф. Александър Танев“, ул. „Самара“, ул. „Без име“( между бл. 440 и магазин „Билла“), ул. „Бизнес парк София“, ул. „Околовръстен път“ №258, №260, №262Във връзка с подмяна на сградно водопроводно отклонение на ул. „Цани Гинчев“, вилна зона „Симеоново – Драгалевци“, се налага спиране на водоподаването от 9:30 до 17:30 часа на ул. „Хилендарски манастир“, ул. „Змей Горянин“, ул. „Василий врач“, ул. „Веда Словена“, ул. „Мост“, ул.“ Българска легенда“, ул. „Захари Зограф“,ул.“ Еловица“, ул. „Красива гледка“, ул. „Акад. Стоян Аргиров“, ул. „Поветица“, ул.“ Монах Спиридон“, ул. „Зографи Молерови“, ул. „Пирински еделвайс“, ул.“ Огюст Дозон“, ул. „Проф. Борис Йоцов“, ул. „Илинден“, ул. „Сава Доброплодни“.Без вода поради подмяна на спирателен кран на ул. „Жетварка“ в „Изгрев“ ще бъдат от 10:00 до 21:00 часа по ул. ,,Тинтява‘‘ от ул. ,,Трепетлика‘‘ до бул. „Драган Цанков“, ул. 132, по ул.“Русаля“ от ул. „Самоков“ до ул. „Св. Пимен Зографски“. Няма да имат вода във връзка с подмяна на сградно водопроводно отклонение на ул. „Янко Панайотов“ в Лозен от 9:00 до 19:00 часа по ул. „Янко Панайотов“ от ул. „Съединение“ до ул. „Люляк“. Монтаж на спирателен кран на ул. 35 в Долни Богров налага спиране на водоподаването от 9:30 до 16:30 часа по ул. 35 от №17 до №41 нечетни номера. ", "date": "2017.09.21", "title": "Без вода в части от Младост, Драгалевци и Изгрев"}
{"url": "https://offnews.bg/obshtestvo/dnes-shte-e-vetrovito-po-visokite-planini-shte-vali-sniag-665569.html", "text": "Днес ще е ветровито като най-силни ще са поривите на вятъра в Дунавската равнина. Ще има променлива, над много райони по-често значителна облачност и на отделни места, главно в Южна България ще превали дъжд. Ще бъде хладно, с максимални температури в повечето места между 19° и 24°. В столицата живакът на термометрите ще се вдигне до около 18°, показва прогнозата на времето на Националния институт по метеорология и хидрология (НИМХ) на БАН.По Черноморието по-значителна облачност ще има преди обяд. На отделни места, главно по южното крайбрежие ще превали дъжд. След обяд облачността ще намалее до предимно слънчево. Ще духа умерен вятър от запад-северозапад. Максималните температури ще са 23-24°, близки до температурата на морската вода. Вълнението на морето ще бъде 2-3 бала.В планините ще духа предимно умерен северозападен, а по най-високите върхове на Рила и Пирин югозападен вятър, който към края на деня също ще започне да се ориентира от северозапад. Ще има променлива облачност и на много места ще превали дъжд, над 2200 метра сняг. Максималната температура на височина 1200 метра ще е около 13°, на 2000 метра – около 5°.В петък времето ще се задържи хладно и ветровито. Минималните температури ще са между 8° и 13°, а максималните - между 17° и 22°. ", "date": "2017.09.21", "title": "Днес ще е ветровито, по високите планини ще вали сняг"}
{"url": "https://offnews.bg/futbol/proval-za-real-ne-uspia-da-podobri-rekord-na-mitichnia-santos-665571.html", "text": "Реал Мадрид изживя тежка вечер при завръщането на Кристиано Роналдо. Шампионът допусна шокираща загуба 0:1 от Бетис на \"Бернабеу\" с гол в 94-ата минута.Така Реал не стигна до кота 74 поредни мача с отбелязан гол, а остана на 73. Впечатляващата серия на \"белите\" започна на 30 април 2016 година с визита на \"Сан Себастиан\". Оттогава \"Белия балет\" реализира общо 198 попадения.До момента рекордът се държеше от Сантос на Пеле. Той беше от 1963 година – 73 поредни мача с отбелязан гол, на колкото остана и Реал.Уникална вечер имаше вратарят на Бетис - Адан. Той спаси каквото можеше, а и каквото не можеше. Буквално в 93-ата минута извади поредното чисто положение. В ответната атака Санабриа плонжира и с глава смълча \"Сантяго Бернабеу\".Така мъчителният старт на Реал е на ът да докара огромна преднина на уж слабата Барселона. Каталунците са с пълен актив от 15 точки, а Реал е едва с 8.", "date": "2017.09.21", "title": "Провал за Реал, не успя да подобри рекорд на митичния Сантос"}
{"url": "https://offnews.bg/razsledvane/v-su-vzeli-ne-6-5-a-19-5-miliona-leva-nad-zaplatite-ne-za-7-godini-662833.html", "text": "Ръководството на Софийския университет е раздало 19.5 милиона лева над заплатите на служители и преподаватели само за една година – 2016-а. Някои са получили двойно и тройно отгоре от иначе тревожно задлъжнелия държавен университет, а други – нито 1 стотинка допълнително. Избрани по неясни критерии хора са добавили към заплатите си по 2000-3000 и повече лева месечно, тоест десетки хиляди годишно.За целта са използвани различни механизми: индивидуални еднократни възнаграждения; „абониране“ за проекти; плащане на часове над норматива, магистърски курсове, добавки за изпълнение на ръководни функции, за участия в журита, в кампании. При някои концентрацията от дейности е толкова голяма, че поставя под въпрос 24-часовата продължителност на денонощието.Шокиращите данни са от справка, изискана от студентите в Академичния съвет Симеон Георгиев и Стефан Радов по Закона за достъп до обществената информация и предоставена от ректора проф. Анастас Герджиков след няколкомесечно отлагане във вид, невъзможен за четене, камо ли за анализиране.Студентите искат информацията след като, по инициатива на Георгиев, през февруари ректорът дава документ, който показва, че  Провокирани, Георгиев и колегата му Стефан Радов започват борба всички допълнителни плащания в държавния университет от 2010 до 2016 г. вкл. да излязат на светло - човек по човек, с основанията, с имената на предложилите и одобрилите надбавките. На 22 февруари Академичният одобрява доклада им и искането за детайлна справка за 7-те години.След няколкомесечна игра на нерви, в която тя така и не пристига, . Чак тогава, през месец май, ръководството дава справка. Тя не е за 7 години, а за една - 2016-а и не е във вид, в който може да бъде четена и анализирана. \"Зашифрована\" е в PDF формат, с хиляди графи и десетки колони, несумирани числа и невъзможност за копиране и промени - сякаш в администрацията на СУ не са чували за Excel.Буквите и числата в таблицата са с шрифт 1.5 пункта, когато и при 6 е невъзможно да се видят. При 400% увеличение се виждат десетина от стотиците хиляди числа. Но така не е възможно да се сравнява и анализира. Файлът има смайваща защита – не може да се принтира, не може да се конвертира, а само да се гледа „на парче“.С други думи, коментират преподаватели, това е преднамерен опит да се направи така, че да имате поглед върху цялото, но да не виждате нищо. Или да видите нещо с цената на това да загубите от поглед общата картина.Може би това отказва повечето членове на АС да я прочетат и да питат. Умълчават се, нищо не изтича в медиите и като че ли бурята се разминава.Студентите обаче не се отказват. Обръщат се към хора, които успяват да разбият защитата и да превърнат плетеницата от букви и числа в достъпна екселска таблица.OFFNews получава достъп и до двата варианта.Оказва се, че само за една година задлъжнелият с милиони левове държавен Софийски университет е превел допълнителни възнаграждения в размер на 19.5 милиона лева.Това е повече от 1/3 от сумата, която СУ получава от държавния бюджет през същата 2016 година. Общо трансферът тогава е 48 053 200 лева. Именно за 2016 г.  с мотив, че той „не дава вярна и честна представа\" за финансовото състояние и имуществото на СУ към 31 декември.СправкатаДопълнителните плащания за годината в СУ са 19 514 698 лв. Разпределени са в 3 597 графи. Числото е приблизително равно работещите в Университета. (В действителност те са повече - има графи, които отразяват плащанията не на един човек, а на група служители/преподаватели.)Парите извън официалните заплати текат по 37 пера. Двете най-големи от тях са трудов стаж (6 090 401 лв.) и научни степени (4 027 540) - дотук нищо подозрително. Но третото по тежест включва плащания за лични заслуги: еднократни плащания, ДМС, различни други добавки, разпределяни по неясни критерии.В таблицата това трето перо е разделено в две колони с различни суми, но под общото име „Вътрешни правила за работна заплата и КТД, работа със СУСИ, карти за Китен, увеличен размер на основната заплата, ДМС и други“. В едната колона има 1 392 572, в другата - още 1 535 938, общо 2 938 510 лева.Четвъртото перо са обезщетенията за неизползвани отпуски, платени при пенсиониране и/или освобождаване на преподаватели и служители –1 076 615 лв. Чак след това идват парите по проекти, за допълнителни часове над норматива, магистърски курсове, участия в кандидатстудентски кампании и т.н. Тук има и възнаграждения за „изпълнение на ръководни функции“, каквито получават ректорът и заместниците му, декани и заместниците им, директори, председателят на Контролния съвет и др.Ако се приеме, че работещите в СУ са 3 597, средната годишна добавка е около 5 400 лева. Но зад това усреднено число се крие огромно несъответствие – някои не са взели и стотинка, други са получили десетки хиляди.С 0 лева са 153-ма (включително 7 доценти и двама професори), на 496-ма са превели между 3 и 996 лв. за цялата година.Професорите добавят между 12 000 и 18 000 лева годишно, тоест между 1000 и 1500 лева месечно. При доцентите и асистентите сумата е по-малка.Но има и впечатляващи изключения и е много трудно да се каже дали значително по-големите суми са плод на прилагани към всички критерии или на специално отношение по неизвестни причини.Къде отиват големите пари?Когато се изключат няколкото пенсионирани професори, които са получили немалки суми заради обезщетенията за неизползвани отпуски и заплатите при пенсиониране, е видно, че основните финансови потоци са насочени към неслучайни хора - ръководството, някои преподаватели, ключови служители, през които минават парите на Университета и които знаят как точно се разпределят те.Професор от Юридическия факултет например е взел 36 434 лв. Пак в същия факултет ръководител на катедра е получил 49 004 лв.Преподавател на същата длъжност в Стопанския факултет е добавил 39 242 лв. към годишната си заплата - повече, отколкото е взел зам.-декан там.Доцент в Юридическия факултет е заслужил 53 912 лева, 42 321 от които са дошли само от магистратури.Главен асистент в Медицинския факултет е получил 26 811 лева - повече от доста професори и доценти. 22 008 от тях отново са от магистратури.Ръководството11 души в ръководството на Университета разпределят четвърт милион лева над заплатите си за 12 месеца: ректорът, заместниците му, главният финансист, главният счетоводител, председателят на Общото събрание и един от началниците на отдели в Ректората.Загадка е как са изчислени заслугите на ректора и шестимата му заместници. Всеки взема различна сума. И шестимата получават повече от ректора, а един от тях - над два пъти и половина повече.За 2016 г. ректорът проф. Анастас Герджиков е получил допълнително 15 449 лева или средно по 1287.42 лева на месец.Останалите са взели: 16 726 лв., 17 265 лв., 18 605 лв., 21 354 лв., 28 690 лв. и 42 825 лв. годишно, тоест към основните им заплати са добавяни средно между 1393.83 и 3 568.75 лв. на месец.7-та са прибрали общо 160 914 лв. за 12-те месеца на 2016 г.Заместник-ректорът рекордьор с над 42 хил. над заплатата е получил допълнителни възнаграждения по 9 пера: стаж (4 009 лв.); научна степен (2 857 лв.); ръководни функции (7 882 лв.); участие в кандидатстудентски и кандидатдокторски кампании (117 лв.); магистърски програми (2 010 лв.); часове над норматива (936 лв.); за научно ръководство и консултации (2 400 лв.); \"Вътрешни правила и работната заплата и КТД, работа със СУСИ, карти за Китен, увеличен размер на основната заплата, ДМС и др. еднократни\" (12 641 лв.); проекти с европейско и национално финансиране (9 973 лв.).Кой е този човек и как е успял да вмести всички тези дейности в денонощието остава загадка.Председателят на Общото събрание е взел 26 312 лв. (2 192.67 лв. средно месечно), а един от началниците на отдели в Ректората – 25 687 лева (средно по 2 139 лв. за всеки от 12-те месеца).Смайващо, но факт: двама души от администрацията на СУ са получили по-големи допълнителни плащания и от ректора, и от петима от заместниците му. Единият е главният финансист Елена Петрова.По волята на ръководството към годишната ѝ заплата са били добавени 35 253 лева (средно по 2 937.75 на месец). 19 829 от тях са дошли по линията на проекти, 6 086 лв. - от \"специалната графа\" за индивидуалните заслуги, още 3 210 лв. са за участие в кампании, други 3 083 лв. за пари от вътрешно заместване, за стаж има 2 145 лв., за \"по-висока професионална квалификация\" са ѝ преведени още 899 лв. е получил 36 427 лева, като 7 496 лв. от тях са по едната графа с еднократните бонуси. 6 957 лева са за допълнителен труд, 6 697 са по втората графа за специални заслуги. За стаж Маринчев е взел 7 536 лв., а по проекти - още 4 000.Непосредствено след 11-те, разделили четвърт милион, са старши юрисконсулт – 23 252 лв., началник звено – 21 106 лв., друг началник отдел – 17 503 лв.Председателят на Контролния съвет е взел 16 197 лв., а зам.-председателят на Общото събрание на СУ – 13 462 лв.Главният секретар на СУ е с добавка в размер на 12 412 лв., има двама ръководители на сектори съответно с 11 267 и 10 431 лв.Началникът на кабинета на ректора е взела 9 637 лв. отгоре, средно по 803.08 лв. на месец.Без критерииКой от 16-те декани колко е получил също е тайна, може би пазена, за да не се видят драстични разлики в заплащането на хора на една и съща длъжност и за да не е необходимо да се обяснява какви критериите са били приложени. В справката те са събрани в една графа и са дадени общи суми по различните пера - общо деканите са получили 341 185 лв. 112 219 лева от тях са \"допълнително възнаграждение за изпълнение на ръководни функции - декан\" и отново сумата е обща, без яснота кой колко е получил.Разликите в заплащането за една и съща дейност обаче няма как да се скрият.Да вземем например ръководителите на катедри, където те са фрапиращи. Добавката за изпълнение на ръководната функция ръководител на катедра варира от 11 до 3 093 лева на човек годишно. Няма никакво обяснение защо.Предположението, че може би сумата зависи от факултета не издържа. В един и същи факултет - Философския, най-ниската добавка е 16 лева, а най-високата - 1 206.Философският факултет не е изключение. Във Факултета по математика и информатика професор взема 11 лева добавка за ръководител на катедра годишно. Това е по-малко от лев на месец. Негов колега в същия факултет получава 1 041 лв. годишно. В ГГФ един ръководител катедра получава 12 лв. годишно, друг - 1112.След като добавката не е еднаква за всички, след като не зависи от факултета, нито от академичната длъжност, остава единствено хипотезата, че парите се плащат според това кой е човекът.Подобно е положението и в администрацията. В графа \"началник отдел\" са отчетени годишните добавки на 9 души. Най-голямата е 25 678.00 лв., а най-малката - 1 182.00 лв.При началниците на звена разликите също са съществени. Един е взел 21 106 лева за годината, а друг - 1 300 лева.Още по-големи са те при ръководителите на сектори. Най-голямото допълнително заплащане е 11 267 лева. В другия край на скалата е ръководител сектор със 109 лева за годината, по 9 лева и 8 стотинки на месец.Въпроси повдигат не само възнагражденията на конкретни преподаватели и служители, а и начинът на изчисляване на парите за стаж и научни степени. В първата колона няма и две еднакви суми, което навява преподавател на мисълта, че \"трудовият стаж се изчислява с хронометър и възнагражденията се променят за всеки ден прослужено време\". Но \"числата във фишовете, които получаваме, не отразяват такава динамика. Или справката не е вярна, или фишовете. Или и двете са верни, но възникват едни разлики, които отиват някъде\".Интересна е и втората колона - с допълнителните възнаграждения за квалификация и научни степени. Там би трябвало да има повече еднакви суми, защото степените са две: доктор и доктор на науките. Не е така. Има около 5% еднакви суми, останалите са различни. Как са изчислени тези добавки, защо един доктор на науките получава повече от друг са въпроси, на които ректорското ръководство дължи отговор.Преглед на длъжностите на работещите повече от 3600 души в Университета също буди съмнение за разхищения. Нужни ли са например 8 шофьори на Ректората? Кой или кои ползват услугите им и за какви дейности? Необходимо ли е да има длъжност \"оператор на ксерокс\"?", "date": "2017.09.21", "title": "В СУ взели не 6.5, а 19.5 милиона лева над заплатите. Не за 7 години, а за една"}
{"url": "https://offnews.bg/sviat/uraganat-maria-ostavi-tcelia-puerto-riko-bez-tok-665570.html", "text": "Ураганът Мария причини спиране на електричеството в целия остров Пуерто Рико - дом на 3.5 милиона души.Нито един човек няма ток, каза Абнер Гомес, ръководител на агенцията за управление на бедствените ситуации.Американският център по ураганите обяви, че катастрофално наводнение залива части от острова.Мария напуска Пуерто Рико, отслабнал до втора категория.Когато стане възможно да излезем навън, ще намерим острова си разрушен, прогнозира Гомес, цитиран от в. \"El Nuevo Dia\".Според него ураганът е разрушил всичко по пътя си.От 18 ч. местно време е в сила полицейски час, който ще продължи до ранните съботни часове.", "date": "2017.09.21", "title": "Ураганът Мария остави целия Пуерто Рико без ток"}
{"url": "https://offnews.bg/tehnologii/google-podpisa-sdelka-za-smartfoni-s-htc-za-1-1-mlrd-665572.html", "text": "Компанията \"Алфабет\" на Google сключи сделка за 1.1 милиард долара с тайванската HTC, за да увеличи бизнеса си в сферата на смартфоните.Google няма да има дял във фирмата, но някои служители на HTC ще се присъединят към гиганта в Силициевата долина.Тайванската компания някога беше голям играч на пазара със смартфони, но сега трудно се конкурира с Apple и Samsung.От Google очакват сделката да бъде напълно приключена до началото на 2018 година.Продажбата на акции на HTC беше спряна в Тайван в четвъртък.Сделката е най-новият ход на Google да увеличи хардуерните си възможности.Това е все още началото на хардуерния бизнес за Google, коментира вицепрезидентът Рик Остерлох.Сделката предвижда Google да получи екип от специалисти, които да разработят смартфоните Pixel за американската компания и да получат лиценз от HTC за интелектуална собственост.Според HTC половината от екипа им за проучване и разработване на смартфони - около 2000 души - ще отидат в Google.HTC произведе първите смартфони на Google - Pixel и Pixel XL, миналата година. Компанията ще пусне обновена версия на устройствата следващия месец.", "date": "2017.09.21", "title": "Google подписа сделка за смартфони  с HTC за $1.1 млрд."}
{"url": "https://offnews.bg/zdrave/balgarka-zhivee-s-15-santimetrova-pinseta-v-korema-zabravili-ia-pri-o-665579.html", "text": "Българка живее 3 години с 15-сантиметрова пинсета, забравена в корема ѝ след операция, разказа Нова телевизия.Ганка Христова е медицинска сестра и в продължение на повече от 10 години е работила в Израел, където е гледала възрастни хора със здравословни проблеми. Преди три години в Обетованата земя се наложило да ѝ направят неотложна операция на дебелото черво. Заради влошеното си състояние Ганка остава в болницата по-дълго от предвиденото, а когато състоянието ѝ се стабилизирало и дошло време да се прибере в България, разбрала, че паспортът ѝ е изтекъл.Христова успяла да напусне Израел с приятел, който гарантирал за нея със собствените си документи, но на летището се появил и друг проблем.Тогава тя изобщо не предполагала, че в корема ѝ има 15-сантиметрова пинсета, забравена след операцията. След безброй прегледи у нас жената разбрала за лекарската небрежност и потърсила съдействие от болницата в Израел.Заради черния печат обаче тя не може да се върне там. Ганка е здравно осигурена, а у нас операции за премахването на последствията от лекарски грешки като тази се поемат от Здравната каса, но не и страничните разходи като престой и консумативи. Жената не може да си позволи да плаща и очаква разходите да бъдат поети от израелската болница.Според посолството на Израел всеки, който иска статутът му за влизане в страната да бъде преразгледан, може да подаде молба с необходимите основания и аргументи в посолството. Ганка вече е подала такова искане заради медицинския си проблем.Така, за да докаже, че пинсетата е попаднала в корема й след операцията в Израел, Ганка трябва да отиде там. Тя не може да го направи в следващите две години, докато има черен печат или докато не й разрешат да влезе за фиксиран период.Дотогава българката ще събира пари за операцията у нас и ще се надява забравената пинсета да не доведе до нови усложнения.", "date": "2017.09.21", "title": "Българка живее с 15-сантиметрова пинсета в корема. Забравили я при операция в Израел"}
{"url": "https://offnews.bg/futbol/printcesa-nae-detektivi-shte-masti-na-fifa-665573.html", "text": "Принцесата на Йордания Хая бин Ал-Хюсейн е жена с характер, а очевидно и с възможности. Дамата се зае да разнищи корупцията във ФИФА. Така тя иска да отмъсти за загубата на брат й в изборите за президент на световния футбол.Новината е на The New York Times, така че съмненията са излишни. Според американците принцесата е наела детективи на прочутата лондонска компания Quest.Частните ченгета вече са провели срещи бивши и настоящи чиновници на ФИФА. също така са потърсили контакти със следователи в САЩ.Братът Али бин Ал-Хюсейн загуби два пъти избори. Веднъж го би Сеп Блатер, а после и италианецът Джани Инфантино. Хая ръководеше предизборния щаб на брата, но очевидно е далеч от класата дори на Иван Вуцов при подобни схеми.Корупция има, ясно е. През 2015 година Блатер беше отстранен от футбола за 8 години. Същата съдба последва и шефа на УЕФА - Мишел Платини.Двамата уж враждуваха, но дай боже всекиму такива врагове. Беше разкрито, че през 2011 година Блатер е превел 1,8 милиона евро от касата на ФИФА по сметка на Платини. Френската легенда бил консултант.", "date": "2017.09.21", "title": "Принцеса нае детективи, ще мъсти на ФИФА"}
{"url": "https://offnews.bg/izvan-terena/saprugata-na-dzhordzh-best-ruuni-spri-da-piesh-665584.html", "text": "Пиенето е част от класическия английски футбол. Но е затрило не е една звезда. Съпругата на Джордж Бест, който е най-прочутата жертва на алкохола, отправи предупреждение към Уейн Рууни.Асът на Евертън се забърка в огромни неприятности, след като беше хванат да кара пиян. При това с палава секретарка, докато съпругата Колийн беше в Майорка.\"Съветът ми е да спре веднага пиенето. Винаги се почва от този проблем. И се стига до тотално разрушение. Рууни все пак има брак и три деца\", заяви Ейнджи, съпруга на Джордж Бест между 1978 и 1986 година.Алкохолизмът буквално уби иконата на Манчестър Юнайтед през 2005 година. И Ейнджи е пряк свидетел как разрухата идва с всяка нова чашка.Дали Уейн е тръгнал по този път? Предстои да разберем. На първо място трябва да спасява брака си с Колийн. Освен това голмайсторът на Юнайтед за всички времена беше осъден на 2 години без книжка и 100 часа труд в полза на обществото. ", "date": "2017.09.21", "title": "Съпругата на Джордж Бест: Рууни, спри да пиеш"}
{"url": "https://offnews.bg/obshtestvo/zasazhdat-1500-darveta-v-sofia-stolitcata-shte-ima-i-nova-gora-665580.html", "text": "Есенното озеленяване на София започва днес, стартът е на бул. Цар Освободител срещу сградата на БНБ, съобщи Столична община. 1500 дървета ще бъдат засадени по улици, булеварди и междублокови пространства, в дворове на училища и детски градини ще се засажда под надслов „Моето зелено училище“, а в Суходол ще започне работа по Новата гора на София. Тя ще бъде с площ от 225 декара и се очаква в нея да бъдат засадени 125 000 дървета в рамките на 3 залесителни сезона. Засаждането ще се реализира със съдействието на доброволци – софиянци и гости на града.", "date": "2017.09.21", "title": "Засаждат 1500 дървета в София, столицата ще има и нова гора"}
{"url": "https://offnews.bg/izvan-terena/prashtat-as-na-iuventus-da-uspokoi-kim-chen-un-665588.html", "text": "Ексцентричният италиански сенатор Антонио Раци намери решение за намаляване на напрежението между Северна Корея и останалия свят.Политикът от дясна партия \"Форца Италия\" е известен най-вече с дружбата си със севернокорейския лидер Ким Чен-ун. Наскоро той разкри, че диктаторът е запален фен на Манчестър Юнайтед. Дипломатическият ход, който Раци предлага, отново е свързан с футбола.Той предлага в Пхенян да бъде изпратен на дипломатическа мисия асът на Ювентус Пауло Дибала. Бившият съотборник на Ивайло Чочев в Палермо е най-актуалната звезда в Серия А и мнозина му предричат бъдеще като на Лионел Меси.\"Ким Чен-ун е голям фен на спорта и в частност футбола. Няма да остане безразличен към пратеник като Дибала. Той ще напълни стадион с 200 000 души и това ще стане национален празник за Северна Корея\", размечта се Раци.Не е ясно каква е реакцията на самия Дибала на ексцентричната идея именно той да върне мира и спокойствието на Корейския полуостров.", "date": "2017.09.21", "title": "Пращат ас на Ювентус да успокои Ким Чен-ун"}
{"url": "https://offnews.bg/turizam/plazhove-v-sozopol-slanchev-den-lozenetc-i-obzor-ostavat-bez-kontces-665576.html", "text": "Четири плажа остават без концесионери.Две от концесиите ще бъдат прекратени от Министерството на туризма - \"Созопол – централен\" и \"Слънчев ден\" заради системни нарушения по отношение на стопанисването на плажовете, обяви тази сутрин министърът на туризма Николина Ангелкова пред bTV.Министерството ще се раздели с други два концесионера по взаимно съгласие - на централния плаж на Лозенец и \"Обзор - мотела\", от 1 октомври. Там концесионерите се убедили, че не могат да се справят, по думите на Ангелкова.В същото време, протестиращи се събраха пред сградата на Министерството на туризма с искане да не бъдат ограничавани от нудисткия плаж \"Делфин\".Търгът за отдаването му под наем е започнал по време на служебния кабинет – от служебния министър Стела Балтова. През май е сключен договор, без по това време да е имало сигнали и становища против него. Такива постъпват през юни.„Нямало е как да се разбере имало ли е сигнали. Ние започнахме проверка на процедурата“, коментира Ангелкова, която кани протестиращите да дадат предложенията си за промени на Закона за устройството на Черноморското крайбрежие.", "date": "2017.09.21", "title": "Плажове в Созопол, Слънчев ден, Лозенец и Обзор остават без концесионери"}
{"url": "https://offnews.bg/ikonomika/seta-vliza-v-sila-dnes-665575.html", "text": "Споразумението за свободна търговия между Европейския съюз и Канада (СЕТА) влиза в сила днес, припомня БНР.Документът беше одобрен от страните членки в рамките на Европейския съвет и гласуван от Европейския парламент.Той ще влезе в сила окончателно след ратифицирането му от парламентите на всички държави от общността.Пред БНР зам.-председателят на Европейската комисия Валдис Домбровскис определи споразумението като \"крайъгълен камък\" в търговската политика на ЕС:\"Това ще даде възможност на компаниите и хората да започнат да берат плодовете на това споразумение. Както знаете, то трябва да бъде ратифицирано на национално ниво от всички страни-членки на ЕС преди да влезе в сила. Комисията очаква от тях да проведат дискусии в контекста на ратификациите. Разбира се, ние оставаме ангажирани със страните-членки, парламентите и техните граждани в демократичния процес до пълната ратификация\".Споразумението ще доведе до отпадане на 98% от тарифите, които сега бизнесът плаща в процеса на вноса и износа между ЕС и Канада. Освен това фирми от ЕС ще могат да кандидатстват за договори с обществено финансиране в Канада. Очаква се и по-значима част от придобитите в ЕС квалификации да бъдат признавани и в северноамериканската държава.Българското правителство подкрепи споразумението, като ключов момент е ангажиментът на Канада да премахне визовия режим за български граждани.", "date": "2017.09.21", "title": "СЕТА влиза в сила днес"}
{"url": "https://offnews.bg/politika/borisov-si-osiguri-ezhednevni-politcejski-protesti-po-vreme-na-predsed-665597.html", "text": "Правителството си осигури ежедневни полицейски  от първия ден на българското председателство на Съвета на Европейския съюз.На пресконференция в Министерския съвет премиерът Бойко Борисов каза, че ще се мисли за допълнителни средства за армията и полицията в бюджета за догодина. \"Няма да крия, че съм възложил и за армията, и за полицията да се направят разчети какво бихме могли допълнително в новия бюджет да направим, защото те бдят за нашата сигурност\", каза премиерът пред журналисти.В същото време  са увеличение на заплатите да има още от тази година. Ако това не се случи, те се заканиха да започнат ежедневни протести от първия ден на председателството. \"Това е много хубаво, но не чак догодина. Следващият ни протест ще е през октомври. Държим увеличението на заплатите да стане още тази година и намеренията ни за ежедневни протести от следващата година не са се променили. Догодина можем да говорим за друго увеличение\", коментира пред OFFNews председателят на Синдикалната федерация на МВР Валентин Попов.Исканията на служителите в МВР бяха поставени на 5 юли в деня на професионалния им празник. На протест, който събра близо 4 хил. души, те поискаха от правителството незабавно решение за увеличение на размера на заплатите им с 15 процента още тази година.Няколко пъти  Валентин Радев даде да се разбере, че това няма да се случи. Вместо това правителството се опита да тушира напрежението като внесе законови промени, които позволиха изплащането със задната дата на средствата, които полицаи и пожарникари са заделили от собствения си бюджет, за да си купят облекла.  на пожарникарите обаче стана ясно, че проблемът би се проявил отново, за което те настояват за нови промени в закона с гаранция да не се повтори ситуацията отпреди няколко години. Притеснения за това как ще се осъществява охраната на събитията около председателството изрази самият министър. След  през юли Радев каза, че ще използва този аргумент пред финансовия министър, за да лобира за по-високи заплати още тази година. Още тогава обаче той заяви, че не е оптимист и че такова увеличение би било реално едва догодина. \"Няма как септември месец да обсъждаме стария бюджет. Нещо черезвичайно ли се е случило?\", каза Радев на брифинг в МВР ден преди големия полицейски протест на 5 юли. Той все пак посочи, че председателството \"идва със страшна сила, и там нещо трябва да се направи\".По-рано днес зам. вътрешният министър Красимир Ципов заяви, че заплатите на полицаите може да бъдат увеличени с 15%, но дали това увеличение ще бъде заложено в бюджета да следващата година ще стане ясно, когато се види какво е изпълнението за първите 9 месеца на 2017-а и какви са постъпленията в хазната.Аз смятам, че са възможни дотолкова, доколкото 15 процента на едно основно възнаграждение от 700 лева, в крайна сметка, са около 100 лева. В момента, в който започне бюджетната процедура, ще започнат разговори по отношение на това, как могат да бъдат увеличени основните възнаграждения, каза той, цитиран от БНР.По думите му обаче до края на годината ще бъдат увеличени средствата за допълнително материално стимулиране, като част от тях били отпуснатите 17.5 млн. лв. за униформи.\"С 10 милиона до края на годината ще бъде увеличено допълнителното възнаграждение за осъществяване на специфични служебни дейности и ще бъдат получени още около 11 милиона по отношение на допълнителното възнаграждение за постигнати резултати в служебната дейност\", обясни Ципов.", "date": "2017.09.21", "title": "Борисов си осигури ежедневни полицейски протести по време на председателството"}
{"url": "https://offnews.bg/politika/patriotite-chestitiha-novata-godina-na-evreite-u-nas-665595.html", "text": "Парламентарната група на Обединени поздрави еврейската общност у нас по повод новата 5778-а година в еврейския календар. Декларация от парламентарната трибуна прочете депутатът Александър Сиди.Ето текста на декларацията:", "date": "2017.09.21", "title": "Патриотите честитиха новата година на евреите у нас"}
{"url": "https://offnews.bg/tehnologii/kitaj-puska-dnes-naj-barzia-vlak-v-sveta-665574.html", "text": "Китай официално пуска в експлоатация високоскоростните влакове \"Фусин\", които в момента са най-бързите \"стрели\" за масово потребление в света. По данни на шанхайския вестник \"Симин Ванбао\" новият модел ще обслужва маршрута Пекин-Шанхай с феноменалната скорост от 350 км/ч, въпреки че има потенциала да развива и до 400 км/ч.Медията издава още, че китайската железопътна корпорация е закупила 104 от тези влакове за общо 2,6 милиарда долара и че много скоро те ще бъдат използвани и в други натоварени жп маршрути в страната.Днес се очаква на 21 септември \"Фусин\" да направи първите си 7 пълни маршрута между китайската столица и Шанхай, като всеки един от тях ще бъде изминат за приблизително време 4 часа и 28 мин.Предишното поколение на китайските високоскоростни влакове успяваше да измине същото разстояние за минимум 6 часа.Китай притежава най-дългата мрежа от високоскоростни железопътни линии в света - 22 хил. км. Същевременно обаче една трета от тях са пригодени само за влакове със скорост под 350 км/ч.", "date": "2017.09.21", "title": "Китай пуска днес най-бързия влак в света"}
{"url": "https://offnews.bg/politika/prieha-promenite-v-zakona-za-mvr-kolata-shte-zvani-na-112-665591.html", "text": "Телефон 112 да има опция И кол, чрез което повикването от колата при катастрофа ще свързва автоматично пътниците с центъра за приемане на спешни обаждания. Това предвиждат част от промените в закона за МВР, които бяха приети на първо четене в парламента днес. Подкрепиха ги 97 депутати, 48 бяха против, а 17 се въздържаха. Поправките увеличават глобите за водачи на камиони и тирове, ако създадат непосредствена опасност за движението, санкцията ще е от 500 до 3000 лева. Гранична полиция пък ще може да разследва престъпления на територията на цялата страна. ", "date": "2017.09.21", "title": "Приеха промените в закона за МВР, колата ще звъни на 112"}
{"url": "https://offnews.bg/ikonomika/borisov-poiska-barza-proverka-za-voennia-zavod-emko-665596.html", "text": "Максимално да се съкрати срокът на проверките по отношение на завода „Емко“, поиска министър-председателят Бойко Борисов по време на днешното правителствено заседание.Според него връщането на лиценза зависи от това да бъдат коригирани грешките и да се изпълнят указанията на проверяващите.Ето и разговорът по темата между Борисов и министъра на икономиката Емил Караниколов по време на заседанието:БОЙКО БОРИСОВ: Караниколов, по темата „Емко“. МВР, до една седмица максимално да се съкрати срокът, службите „КОС“ да направят всички проверки, които се правят, и до 6 октомври, ако са отразени съответно, хората там и работниците да знаят, че ще им се върне лицензът. Така че, до 6 октомври да направят всичко възможно, там някъде – 5, 6, 7 октомври, тази тема да приключи, сиреч да си изпълнят всички указания на служба „КОС“. По всички военни заводи и складове текат проверки, така че тя не е насочена към тях, но доста складове гърмяха, доста жертви дадохме, доста безобразия се откриха, говоря - в много фирми. Хората трябва да знаят, че всичко зависи от това да си коригират грешките и съответно в рамките на тази една-две седмици максимум, ако са си ги отстранили, да им се върне лицензът. Това трябва да бъде, като стигне до хората.ЕМИЛ КАРАНИКОЛОВ: Вчера на брифинга, който имах, точно това ги помолих абсолютно всички - да отстранят нередностите. Целият Междуведомствен съвет е поел този ангажимент.БОЙКО БОРИСОВ: Кога имаме пак Междуведомствен съвет?ЕМИЛ КАРАНИКОЛОВ: На 25 има извънреден, в който ще получим информация от служба „КОС“, от „Пожарна безопасност“. В случай, че са отстранени, още тогава ще предприемем действия.БОЙКО БОРИСОВ: Добре.", "date": "2017.09.21", "title": "Борисов поиска бърза проверка за военния завод Емко"}
