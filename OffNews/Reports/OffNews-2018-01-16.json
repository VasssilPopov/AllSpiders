{"url": "https://offnews.bg/kultura/dolna-sekirna-malkoto-seltce-s-golemite-maski-672950.html", "text": "Едно малко селце с има-няма 200 души на 20 км от сръбската граница изглежда забравено от света. Село Долна Секирна е потънало в мъгла и студ в съботния ден, няма нито един човек на улицата, а единственият живот кипи в местната кръчма-кафене. Измежду къщите, площада, изоставения медицински център, порутената библиотека, превърнала се в дискотека, а сетне и дом на човек с нелека съдба, се е събрала група хора - да пийнат по кафе или ракия. И всички тръпнат в очакване да започне празника Сурва.14 януари е специален ден за Секирна. На този ден селото показва най-голямата си гордост - своите кукерски маски. Към седем часа вечерта се чуват звуците на стотици чанове, а кукерите още са далече. Ще дойдат чак след час, а присъствието им се усеща навсякъде. Шумът им озвучава мига на прехласване по Ерулската планина, а гората сякаш им отговаря тихо, че ги чака цяла зима.Малко по-късно на площада вече са се събрали всички жители и гости на селото, а студът е разкъсан от 3-метрова клада.Изведнъж звукът на чановете проглушава ушите и след малко се виждат кукерите - огромните им маски наистина са достойни да изплашат и най-лошата болест. Неусетно целият площад се изпълва с десетки чудновати образи, а цялата околност трепери. Сурвакарската група на селото е печелила няколко отличия, включително златен медал за своите костюми. Те дори посрещат медийните лидери на Европа за Старта на Българското председателство в Националния исторически музей в София.Всяка година те се организират, за да запазят духа на селото, което вече се е разделило с училището си, но въпреки това продължава да възпитава малките - независимо колко малко са останали да поддържат традицията.И така най-малкият кукер бе на 3 години.След един час гонене на злите духове, кукерите се прибират, за да си отдъхнат, но само за нощ. На следващия ден те обикалят всички къщи, за да донесат здраве и късмет на стопаните. А по улиците на всички села в Брезнишко и Пернишко можеш да видиш само страховити маски - местните очакват добрите си гости.", "date": "2018.01.16", "title": "Долна Секирна - малкото селце с големите маски"}
{"url": "https://offnews.bg/futbol/kiril-domuschiev-podkrepi-mihajlov-za-nov-mandat-673037.html", "text": "Собственикът на Лудогорец Кирил Домусчиев подкрепи настоящия президент на БФС Борислав Михайлов в битката за нов мандат.Според Домусчиев Михайлов е безалтернативен към момента. Изборите за шеф на БФС са на 16 февруари. До този момент кандидатурите си са обявили Любослав Пенев и Ивайло Дражев. Михайлов пък е издигнат към момента от пет клуба, сред които и Левски.\"Няма какво да коментирам. За мен Борислав Михайлов е човекът. Съмнявам се, че някой няма да подкрепи Борислав Михайлов, някой нормален трезвомислещ човек, няма да го подкрепи\", коментира Кирил Домусчиев в телевизионно интервю.Самият Михайлов очаква със спокойствие изборите.\"Няма да коментирам опозицията, а и аз не съм видял идеи, а само плюене. Няма да коментираме, готвим се за конгрес и да го спечелим, защото смятаме, че сме заслужили. До 7 февруари трябва да се знаят всички кандидатури и спрямо правилниците да се види кои са изрядни. Конгресът преценява коя кандидатура е законна.Комисията разглежда само документите. Комисията докладва, ако има проблеми в документите на всеки един от кандидатите. След това Конгресът решава кой е редовен и кой не.Не мога да забраня да ме издигат, няма лимит\", коментира Боби. Той разкри също, че предизборно клубовете ще получат парите от тв права малко по-рано, за да си помогнат с тях в подготовката.", "date": "2018.01.16", "title": "Кирил Домусчиев подкрепи Михайлов за нов мандат"}
{"url": "https://offnews.bg/tenis/muratoglu-servisat-na-grigor-dimitrov-se-e-podobril-znachitelno-673040.html", "text": "Световноизвестният треньор по тенис Патрик Муратоглу отново е част от екипа от експерти на Евроспорт за турнирите от Големия шлем.Неговата хитова рубрика „Треньорът“ се завръща в ефир по време на Australian Open, за да подлага на подробен анализ определени компоненти от играта на най-големите звезди на тениса. В първия епизод за 2018 година на фокус е представянето на третия в световната ранглиста Григор Димитров. Ето какво казва треньорът на Серина Уилямс за първата ракета на България:„През миналата година Григор Димитров безспорно изигра най-силния сезон в кариерата си. През ноември той спечели титлата в турнира „Мастърс 1000“ в Лондон и завърши годината под номер 3 в световната ранглиста. Едно страхотно постижение за играч, който година и половина по-рано се бе сринал до номер 40 в ранглистата и му бе сложен етикета „Пропилян талант“, сподели Муратоглу.“На какво обаче се дължи този невероятен прогрес в играта на българина? Ако трябва да се отличи един елемент, то това категорично е сервисът. През 2017 година Димитров реализира 77,5% от първия си сервиз, което е с цели 5,2% повече в сравнение с 2016. По този показател сервисът на Григор е също толкова добър, колкото този на доказани специалисти в тази област като Томаш Бердих и Фелисиано Лопес.“„Какво обаче прави сервиса на Димитров толкова ефективен? Скоростта му несъмнено е фундаментален компонент“, продължи с анализа си експертът на Евроспорт.„Миналата година Димитров постигна скорост от 192 км/ч, което е със 7 км/ч повече, отколкото през 2016.Както често се случва, малките промени имат голям ефект. Миналата година българинът спаси 68% от точките за пробив на съперниците, като по този показател се наблюдава ръст от 10% в сравнение със статистиката му от 2016 г. В това отношение резултатът на Григор е по-добър, отколкото на всеки друг. Включително и на Роджър Федерер.“Във втория кръг на Australian Open Григор Димитров ще се изправи срещу квалификанта Макензи МакДоналд (САЩ), който понастоящем заема 186-а позиция в световната ранглиста. Мачът ще се проведе утре и ще бъде излъчен на живо по Евроспорт 1, като срещата ще започне малко след 10:00 ч. българско време.", "date": "2018.01.16", "title": "Муратоглу: Сервисът на Григор Димитров се е подобрил значително"}
{"url": "https://offnews.bg/kultura/detskite-chudesa-i-problemite-na-vazrastnite-v-proektat-florida-na-s-673034.html", "text": "Режисьорът Шон Бейкър, познат като автор на различни независими филмови проекти, между които уникалната нискобюджетна творба „Tangerine”, чиято премиера беше в Сънданс през 2015 година, е създал един „изпълнен с живот и искрена емоция филм, който може да ни научи на много неща”. Това е кратък цитат от множеството рецензии със заслужени удивителни, които се появиха в пресата непосредствено след премиерата на „Проектът „Флорида” („The Florida Project”) в „Петнайсетдневката на режисьорите” в Кан 2017, който ще можем да гледаме по време на 22-рото издание на София филм фест.Сценарият е дело на режисьора в съавторство с Крис Бъргок. Историята следва уникалната шестгодишна Муни и нейната „банда” приятелчета, чиято лятна ваканция е изпълнена с детски чудеса и приключения във време, когато възрастните наоколо преживяват доста житейски трудности.Роден в Ню Джърси през 1971 година, Бейкър се дипломира в нюйоркския университет и дебютира през 2000 година с „Four Letter Words” като сценарист, режисьор и монтажист. Премиерата на втория му филм „Take Out” е в програмата на Сламданс 2004. „Prince of Broadway” (2008) се появява за пръв път пред публика на филмовия фестивал в Лос Анджелис, а световната премиера на четвъртия му филм „Starlet” (2012) е на фестивала SXSW и по-късно печели наградата Robert Altman Spirit Award. „Tangerine” (2015), продуциран от братя Дюплас, обира овациите на публиката в Сънданс, като авторът му там разкрива, че го е снимал изцяло на iPhone 5S с помощта на приложенията Moondog Labs и FiLMiC Pro и с асистенцията на Steadicam Smoothee Mounts. С 23 награди и 39 номинации, филмът се превръща в явление в света на независимото кино, гаранция за реализирането на следващи проекти.", "date": "2018.01.16", "title": "Детските чудеса и проблемите на възрастните в 'Проектът Флорида' на София филм фест"}
{"url": "https://offnews.bg/politika/valeri-simeonov-vtoriat-lift-v-bansko-e-blagotvoritelnost-673042.html", "text": "Истината с въпросния втори лифт е, че там има фирма, която се ангажира да го направи, без да има печалба от това. Никой не обяснява и не се замисля за това, заяви вицепремиерът Валери Симеонов в ефира на БНТ.Според него изграждането на нов лифт ще бъде един благотворителен жест от страна на концесионера. Валери Сименов заяви, че е редно концесионерът на ски зоната в Банско да бъде компенсиран.Валери Симеонов определи протестите срещу решението на Министерския съвет за промяна в плана на управление на парк \"Пирин\" като част от предизборна кампания. Симеонов заяви още, че трудно се убеждават хора, които разсъждават като болшевики от времето на създателя на ЧК Феликс Дзержински, и допълни, че това са днешните десни в България. Според вицепремиера курортът Банско предоставя много по-добри условия от редица алпийски курорти и \"затова е трън в очите на всички тези западни псевдо-природозащитни организации и сдружения на големи западни курорти\". Той изрази увереност, че всичко това е заговор. Валери Симеонов заяви, че миналата седмица концесионерът е \"входирал\" заявление за изграждане на втори лифт.Вицепремиерът обясни нуждата от втори лифт с това, че \"в момента 500 души на ден се качват по пистите, но вместо да се пуснат по 15 пъти, се пускат по 10, защото трябва да чакат\".", "date": "2018.01.16", "title": "Валери Симеонов: Вторият лифт в Банско е благотворителност"}
{"url": "https://offnews.bg/protesti/zhiteli-na-stolichnia-lozenetc-otnovo-na-protest-sreshtu-stroezha-na-n-673041.html", "text": "Във вторник вечерта жители на столичния квартал \"Лозенец\" излязоха на протест срещу строежа на небостъргач на улица \"Златен рог\". Това е петият пореден протест на жителите на квартала срещу строежа на 120-метровата сграда.Според демонстрантите, небостъргачът ще усложни трафика в района и ще се намали зелената площ.За кратко протестиращите блокираха трафика на бул. \"Черни връх\" като непрестанно пресичаха на пешеходна пътека.По-рано днес Софийската градска прокуратура (СГП)  на друг небостъргач - 43-етажна сграда в квартал \"Стрелбище\". СГП протестира решение на Столичния общински съвет от 2006 година, с което се прави замяна на общински имот.", "date": "2018.01.16", "title": "Жители на столичния Лозенец отново на протест срещу строежа на небостъргач"}
{"url": "https://offnews.bg/temida/vss-zashtiti-sadiata-kojto-nastavliava-mediite-kak-da-pishat-zaglavia-673043.html", "text": "Единодушно с 10 гласа „за\" Съдийската колегия на Висшия съдебен съвет прие декларация в подкрепа на съдия Калин Кунчев, който даде съвети и примери за това как трябва да звучат медийните заглавия за Петър Низамов – Перата.Кунчев осъди два бургаски сайта, причинили „душевен дискомфорт“ на Перата. След решенията на съда бургаските журналисти се обединиха  в защита на свободата на словото и правото на гражданите да бъдат информирани.\"Алармираме Ви, че свободата на словото в Бургас е застрашена след серия дела и две безпрецедентни осъдителни решения, постановени от районен съдия Калин Кунчев. Те биха могли да дадат старт на опасни процеси - невъзможност да изпълняваме своите служебни задължения, особено при отразяване на криминални случаи. Колегите от две медии бяха осъдени само, защото са отразили инцидент по данни от официални прессъобщения на ОДМВР-Бургас и Районна прокуратура-Бургас.\" - пише в декларацията на бургаските журналисти.Днес Съдийската колегия на Висшия съдебен съвет е провела извънредно заседание, свикано от членовете на Комисия „Професионална етика“: Олга Керелска - председател, Боян Магдалинчев, Боян Новански, Драгомир Кояджиков и Цветинка Пашкунова.\"Заседанието бе с единствена точка в дневния ред - приемане на Декларация във връзка с протести на журналисти по повод решения на Районен съд - гр. Бургас и последващи публикации в медии\", съобщават от пресцентъра на ВСС.", "date": "2018.01.16", "title": "ВСС защити съдията, който наставлява медиите как да пишат заглавия за Перата"}
{"url": "https://offnews.bg/politika/elena-joncheva-ne-rabotia-za-balgarski-ili-chuzhdi-sluzhbi-673022.html", "text": "Не работя за български или чужди служби. За това би трябвало да знае премиерът Борисов, защото той отговаря за службите.Това заяви народният представител от ПГ на „БСП за България“ Елена Йончева. Тя подчерта, че по време на цялата изборна кампания, и след това, е пребивавала само в хотел в Хасково. Йончева обясни, че е била поканена на публична среща на Ловно-рибарския съюз на тема бракониерство и човекът от снимката, която показва Добрев, е член на този съюз. „Той беше един от водещите на тази среща. Не работи за мен, не е бил част от предизборната кампания, не е член на партията. Нямам информация и за неговото минало“, каза още народният представител. „Не разбирам и за кои трима бизнесмени говори г-н Добрев, но ако смята, че има нещо нередно, да внесе сигнал в прокуратурата“, призова тя.Йончева припомни, че цялата община Хасково е била подчинена на един приятелско-роднински кръг на Делян Добрев. „Кумгейт“ е само на повърхността и очакваме прокуратурата да се самосезира“, коментира депутатът от левицата. Според нея този роднино-приятелски кръг, на практика, използва огромни обществени ресурси. „Искаме прокуратурата да провери как фирмите около въпросния зет и фирми с негово участие печелят над 50 млн. лв. само за последните 2 и половина години в община Хасково - основно проекти, свързани със санирането по програма за енергийна ефективност“, каза още Йончева. „Бихме искали да разберем какъв е произходът на средства на заема, който неговите родители взимат – 2 млн. лв. за строителство на фабрика за пелети, в момента, когато Добрев е министър на икономиката и енергетиката и туризма“, допълни народният представител. Тя припомни, че Делян Добрев е със свален имунитет и е обвиняем за безстопанственост на стойност 10 млн.лв. „Това не е лична битка срещу Делян Добрев, а срещу схемата „Хасково“, която той е наложил и я има в много градове“, категорична е Йончева. По нейните думи, в края на юни 2017 година, община Хасково обявява поръчка за саниране на 11 блока. „10 от тях се печелят от г-н Гаргов – въпросният зет и свързани с него фирми. Искаме прокуратурата да провери дали има нарушение при избора на тези фирми в конкурса“, подчерта Елена Йончева. Атанас Зафиров: Цялата партия застава зад Елена Йончева „Дали премиерът Борисов е възлагал на българските служби да дискредитират Делян Добрев чрез Елена Йончева. Ако пък той не знае за такова нещо- означава ли това, че г-н Добрев лъже и прави внушения или службите правят нещо зад гърба на премиера на страната?” Това попита членът на ИБ на БСП Атанас Зафиров по време на пресконференцията. Той коментира и думите на Делян Добрев от сутринта така: „За пореден път станахме свидетели как български политик, народен представител, вместо да даде отговор на поставени въпроси, интересуващи българското общество, се опита по един по недостоен начин да отклони общественото внимание в погрешна посока”. „Зад Елена Йончева стои цялата парламентарна група на левицата, ИБ на БСП, а бих казал и цялата партия, защото битката, която поведохме с паралелната държава, смятаме да я изведем до успешен край”, категоричен бе той.Стотици милиони левове от акцизи и ДДС потъват в сивата икономика, каза зам.-председателят на ПГ на „БСП за България” Жельо Бойчев. Той добави, че БСП непрекъснато настоява и поставя въпроса за сивата икономика и контрабандата. „През месец ноември, в парламента бе проведено закрито заседание, на което бяха изслушани ръководителите на всички служби и приходни агенции в страната и главният прокурор. На това заседание бяха изнесени фрапиращи данни за слабостите в работата на Българската акцизна централизирана информационна система (БАЦИС)”, обясни още той.Бойчев добави, че идеята е била тя да свърже всички лица, задължени по Закона за акцизите и данъчните складове. „Това е нужно, за да може да се бори контрабандата и държавата да събира дължимия акциз и ДДС”, добави още народният представител.Социалистът каза още, че постановлението от проверката на прокуратурата и доклада на ДАНС за работата на тази система са изпратени през август 2016 г. на премиера Борисов. „Ние многократно поставихме въпроса към него - какви мерки е предприела държавата, за да отговори на тези слабости. Той обаче бяга от тези въпроси”, каза още Бойчев. Народният представител заяви, че ПГ на БСП ще започне инициатива за разсекретяването на доклада на ДАНС, тъй като в него се съдържа важна информация и са описани всички слабости, констатирани в работата на информационната система. „Водим спорове за пари за здравеопазване, общински болници, увеличение на възнагражденията на служителите на МВР и много други, докато стотици милиони левове не се събират заради липсата на адекватна система”, възмути се народният представител. Той пита какво е направила българската държава от август 2016 г. и какви мерки са предприети, за да не бъде ощетяван българският бюджет. „Имат ли връзка пропуските в акцизната система с убийството на висшия данъчен служител, който отговаряше за фискалния контрол на такива стоки”, попита още Жельо Бойчев. ", "date": "2018.01.16", "title": "Елена Йончева: Не работя за български или чужди служби"}
{"url": "https://offnews.bg/112/pian-shofior-blasna-i-vlachi-politcaj-posle-izbiaga-673024.html", "text": "Пиян шофьор блъсна с колата си униформен полицай, след което избяга. Това се случило на 15 януари около 1.05 часа след полунощ. Тогава автонаряд на полицията във Ветово спрял за проверка автомобил \"Опел Комбо“, управляван от 40-годишен мъж от Ветово.Мъжът е бил изпробван за алкохол с техническо средство, при което уредът е отчел 1.69 промила алкохол в издишания въздух. Веднага след това мъжът се качил в колата си и е потеглил.При опит да бъде спрян от полицейски служител водачът не е спрял, а е ударил с колата униформения в дясната ръка и го е влачил.При медицински преглед е установено, че на служителя има нараняване на дясната предмишница.По случая е образувано досъдебно производство. Случаят е докладван на дежурен прокурор.", "date": "2018.01.16", "title": "Пиян шофьор блъсна и влачи полицай, после избяга"}
{"url": "https://offnews.bg/politika/pargov-po-strategiata-ot-2011-a-so-poharchi-630-miliona-a-vazduhat-s-673023.html", "text": "От 2011 до 2014 година Столична община е похарчила 630 милиона лева за справяне с фините прахови частици, а въздухът сега в София е 5 пъти по-мръсен.Този резултат показа одитът на Сметната палата през 2017-а. Това каза лидерът на БСП - София и председател на групата на БСП в СОС Калоян Паргов в ефира на телевизия Bulgaria ON AIR.\"От май миналата година има нова Стратегия, в която са заложени три основни мерки - всеки месец миене на улици и канавки в София, но цяла София, а не в някои райони по 2-3 пъти, а в други - нито веднъж. Освен това управляващите в СО най-накрая разбраха, че трябва да се откажат да купуват дизелови автобуси за градския транспорт. Третата мярка е свързана с поставяне на началото на справяне с отоплението на твърдо гориво, което е един от най-големите замърсители на въздуха. Истината обаче е, че тези мерки са прекалено закъснели. И те не решават проблема генерално, а опитват да се справят с резултата от проблема\".Според Калоян Паргов не само Столична община, но и държавата трябва да има социална екологична политика. Освен това, трябва да бъде осигурен строг контрол и тежки санкции за нарушителите на правилата, свързани с чистотата на въздуха. \"Очевидно е, че струва много скъпо да живеем в чист и зелен град, коментира той. - И метрото само не е достатъчно, за да осигури чистотата на въздуха. Мисля, че трябва да бъде създаден фонд за помощ на семействата, които не могат да си позволят екопелети за отопление\".В Сутрешния блок на bTV общинският съветник от групата на БСП Иван Таков, който е и член на Комисията по Опазване на околната среда, земеделие и гори, пък заяви, че замърсяването на въздуха в София не се дължи на климатичните условия.\"Управляващите в СО се опитват да се оправдаят с тях, но причината за мръсния въздух в града ни са безхаберието и отказът години наред да бъдат взети мерки, каза той. - Стигнахме дотам, че преди няколко дни виждахме това, което дишаме. А само до преди 7 месеца управляващите в СО отричаха изобщо да има проблем\".", "date": "2018.01.16", "title": "Паргов: По Стратегията от 2011-а СО похарчи 630 милиона, а въздухът сега е 5 пъти по-мръсен"}
{"url": "https://offnews.bg/zimni/samniavat-se-vav-versiata-na-koukalova-673035.html", "text": "Чешката биатлонистка Габриела Коукалова обяви, че няма да участва на олимпиадата в Пьонгчанг заради хронични проблеми с прасците и сухожилията.Новината беше официално съобщена от самата биатлонистка, която не е участвала в нито един старт през сезона. Версията й вече породи съмнения.Бившият австрийски биатлонист, а сега главен лекар в медицинския център Revital Aspach Гюнтер Бек, смята, че чехите крият нещо.\"Трудно ми е да повярвам, че за такова лечение е нужно толкова много време. От медицинска гледна точка у мен възникват въпроси това ли са единствените проблеми на Коукалова или има нещо, което не ни казват. Не разбирам и защо не се е лекувала.Все пак е елитна спортистка с шанс за отличие. Трудно ми е да разбера как е разчитала да се възстанови без терапия. Разбира се, не знаем всички подробности, но като лекар ми е трудно да повярвам, че има проблеми само с мускулите и сухожилията\", коментира Бек.", "date": "2018.01.16", "title": "Съмняват се във версията на Коукалова"}
{"url": "https://offnews.bg/zdrave/spetcialist-do-2050-g-antibiotichnata-rezistentnost-shte-e-po-chesta-673019.html", "text": "В света се отчитат над 700 000 жертви вследствие на антибиотична резистентност. Предполага се, че до 2050 г. тя ще се превърне в по-често срещата причина за смърт от рака. Това заяви пред БНР ръководителят на Националната референтна лаборатория \"Контрол и монитиране на антибиотичната резистентност\" към Националния център по заразни и паразитни болести доц. Иван Иванов. Антибиотиците от момента на своето създаване са спасили милиони хора. Те се употребяват за лечение само на бактериални инфекции. Не са приложими при сезонни вирусни заболявания, обяснява доц. Иванов.Той напомни, че първоначално се е смятало, че към тях няма резистентност, но вече е ясно, че това не е така. \"През последните години с появата на всеки нов антибиотик, още преди да е пуснат в употреба, срещу него вече има налице резистентни щамове. Проблемът е много сериозен\", подчерта специалистът.\"В момента и в България има щамове, които не са податливи на третиране с нито един познат антибиотик. При такива инфекции може единствено да се прибегне до комбинация от няколко антибиотика, и то в сериозни дози\", обясни той.По думите му един от основните проблеми е употребата на евтини антибиотици от групата на цефалоспорините в българските болници, което е довело до висока резистентност към тези лекарства в нашите лечебни заведения. \"От НЦЗПБ алармираме за това, необходима е наредба или дори закон, с който да се регламентира ограниченото приложение на тези антибиотици. Смятам, че до няколко години 100% от щамовете в болниците ще бъдат резистентни на тези препарати\", допълни доц. Иван Иванов.Той е категоричен, че най-големият проблем е не толкова свръхизползването на антибиотици, колкото неправилната им употреба. \"Антибиотици трябва да се изписват само по индикации, след като бъде направена антибиограма. Ако са необходими незабавни мерки, се прилага по-широкоспектърен антибиотик, но след като станат ясни резултатите от микробиологичното изследване, е редно да се приложи друг – тясноспектърен, насочен само към открития микроорганизъм. Личният лекар трябва да не залита към широкоспектърните и да инициира правенето на антибиограма\", каза соециалистът.По думите му срещу инфекциите много е важно да се спазва лична хигиена  и изпълнението на Имунизационния календар. За противодействие на микробиотичната резистентност Световната здравна организация съветва да се приемат антибиотици само след лекарско предписание и винаги да се изпълнява прецизно рецептата на лекаря - терапията да не се прекъсва самоволно. ", "date": "2018.01.16", "title": "Специалист: До 2050 г. антибиотичната резистентност ще е по-честа причина за смърт от рака"}
{"url": "https://offnews.bg/obshtestvo/arestuvaha-majka-v-svishtov-godini-nared-darzhala-dashterite-si-zakli-673039.html", "text": "В Свищов арестуваха майка, която години наред е държала заключени дъщерите си, съобщава БНТ.Двете дъщери - на 33 и 34 години, са живели далеч от хорските очи в нечувана мизерия.По информация на телевизия Bulgaria ON AIR, те не са излизали навън в последните 5-6 години, а майката твърди, че това било тяхно желание.Днес по обед разследващи са влезли в къщата след сигнал на съсед и заварили ужасяваща гледка - двете жени стояли заключени в една стая, неадекватни, потънали в мизерия.Никой от съседите не е знаел, че те от години живеят в къщата, тъй като майка им разказвала, че са добре и живеят в София.Майката е задържана, а дъщерите ѝ са настанени в болница.Пред БНТ наблюдаващият прокурор Блага Георгиева заяви, че тепърва ще се назначават медицински и психиатрични експертизи.", "date": "2018.01.16", "title": "Арестуваха майка в Свищов, години наред държала дъщерите си заключени и в мизерия"}
{"url": "https://offnews.bg/futbol/ludogoretc-puska-bileti-mezhdu-50-i-90-leva-za-macha-s-milan-673028.html", "text": "Продажбата на билети за мача от 1/16 - финалите на турнира Лига Европа между ПФК Лудогорец и Милан стартира на 18 януари, информира официалният сайт на разградчани.В рамките на два дни на касите на тренировъчния комплекс „Гнездо на орли“ ще бъдат обслужвани САМО притежателите на абонаментни карти и членовете на фенклубовете на „Лудогорец“ в страната. Най-редовните посетители на „Лудогорец Арена“ ще имат право да закупят до 3 билета на човек.Ограничение ще има единствено в блокове 3 и 4 на сектор В, където ще се продава само по един билет на картодържател. Допълнително ще бъдат обявени датите и местата за свободна продажба на билети.Цените са следните:- Централна трибуна – 90 лв.- Сектор А1- 75 лв.- Сектор В /блокове 3 и 4/ - 90 лв.- Сектор В /блокове 1, 2,5 и 6 – 75 лв.- Трибуна „Моци“ – 50 лв.За двубоя ПФК „Лудогорец“ – АСК Милан ще има строг пропусквателен режим, като билетите ще бъдат съпътствани с поименен ваучер. Неговата цел е да удостовери, че притежателят му е закупил билет съгласно правилата за двубоя.Във ваучера освен имената на посетителя и неговото място на стадиона, са упоменати и всички правила, които трябва да бъдат спазвани по време на мача.Ръководството на Клуба уведомява всички посетители на двубоя да носят билет, ваучер и документ за самоличност. Лицата, чийто имена от документите за самоличност не съвпадат с тези от ваучера, няма да бъдат допускани на стадиона. ПФК „Лудогорец“ ще уведоми допълнително за реда и начина за подмяна на ваучер в случай, че притежател на билет е възпрепятстван до дойде на мача.", "date": "2018.01.16", "title": "Лудогорец пуска билети между 50 и 90 лева за мача с Милан"}
{"url": "https://offnews.bg/futbol/karanga-se-zavarna-v-tcska-673027.html", "text": "Звездата на ЦСКА Фернандо Каранга вече е в София. Нападателят закъсня за сбора, което даде храна на много спекулации, че напуска клуба. Лансира се и версията за интерес от Китай, който самите азиатци опровергаха.На летището Каранга бе посрещнат от множество журналисти. Голмайсторът каза, че е закъснял, но това е с разрешение на ръководството, което беше оповестено и от самия треньор Стамен Белчев.\"Имах разрешение от клуба да закъснея със седмица. Имах да разреша проблеми с документите. Закъснях с три дни, така беше, но сега мисля само да работя и да вървя напред\", каза Каранга.Междувременно от ЦСКА обявиха, че бившият вратар и треньор на вратарите на \"Българска армия\" Ивайло Петров - Пифа, се завръща на работа в клуба. Той ще бъде треньор на вратарите от набор 1999, 2000, 2001 и 2002 от Академия ЦСКА.Ивайло Петров е роден на 3 май 1973 година. Той играе в ЦСКА в два периода - 2006 - 2008 година и през пролетта на 2009 година. Пази вратата на армейците в повече от 100 мача, като един от най-паметните е двубоят за Суперкупата срещу Левски през 2006 година, когато спасява 3 дузпи и помага на отбора за спечели трофея.Петров има и отбелязан гол с екипа на ЦСКА - срещу Славия при успеха с 6:1 през есента на 2006 година. През 2008 става шампион на България с червените.", "date": "2018.01.16", "title": "Каранга се завърна в ЦСКА"}
{"url": "https://offnews.bg/sviat/pokriha-pametnitci-v-malta-s-poslednite-dumi-na-ubitata-zhurnalistka-673026.html", "text": "Повечето основни паметници в Малта бяха покрити с последните думи на убитата журналистка Дафне Каруана Галиция. Акцията е с цел да се отбележат три месеца от смъртта на журналистката, обясниха от \"Окупирай правосъдието\" във Фейсбук.\"Мошеници навсякъде. Положението е безнадеждно\", беше написано на тениски, покриващи паметници на известни политически личности като Уинстън Чърчил, бившия малтийски премиер Дом Минтоф и бившия президент Гуидо де Марко. В страната бяха издигнати и плакати с думите \"Спрете безнаказаността веднага\", съобщи ДПА, цитирана от БТА.\"Министър-председателю, дори мъртвите те гледат; историята ще те съди\", заяви активистката организация.От групата подчертаха, че не смятат разследването за убийството на Каруана Галиция за приключено. Журналистката беше убита на 16 октомври от бомба, поставена в колата й, минути след като тя пусна блогова публикация с думите - \"Има мошеници навсякъде, където погледнете. Положението е безнадеждно.\"Трима мъже са обвинени за убийството на журналистката, но мнозина смятат, че следователите са далеч от разкриване на главния организатор.", "date": "2018.01.16", "title": "Покриха паметници в Малта с последните думи на убитата журналистка"}
{"url": "https://offnews.bg/ikonomika/prihodite-ot-vinetki-sa-se-uvelichili-s-25-mln-prez-2017-673001.html", "text": "25 милиона лева повече са влезли в хазната от продажби на винетки през 2017 г. в сравнение с 2016-а, отчете АПИ.Общите приходи от винетки за 2017-а са 351 878 805 лв. Приходите от продажбата на различните видове стикери за леки автомобили са около 249 млн. лв., а от винетките за камиони над 3,5 тона са 103 млн. лв. Най-голям дял при приходи от винетките за леки автомобили имат годишните - 185 895 650 лв., следват седмичните - 43 009 275 лв., и месечните - 19 896 390 лв.От пускането в разпространителската мрежа на винетките за 2018 г. на 22 декември м. г. досега са продадени 284 хиляди стикера, а начислените приходи са над 22,5 млн. лв. От тях на Дирекция „Социално подпомагане“ са предоставени 117 305 бр. годишни винетки за леки автомобили на стойност 11 378 585 лв., които са за сметка на АПИ.Най-търсените винетки за 2018 г. от шофьорите на леки автомобили до момента са годишните - 188 400 бр., следват седмичните - 44 372 бр., месечните - 5 792 бр., и тримесечните - 813 бр.През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. От тази година за първи път има и тримесечна винетка за леките коли. Цената й е 54 лв.АПИ напомня, че на 31 януари изтича срокът на миналогодишните винетки. През 2018 г. за първи път годишната винетка за всички превозни средства важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г.Ако потребител има годишна винетка за 2017 г. и закупи нов годишен стикер във вторник - 16 януари 2018 г., винетката може да бъде валидизирана с дата 1 февруари 2018 г. и ще бъде до 31 януари 2019 г., обясняват от агенцията. Стикерът може да бъде перфориран и с друга дата, в зависимост от желанието на шофьора, и съответно ще бъде за срок от една година. ", "date": "2018.01.16", "title": "Приходите от винетки са се увеличили с 25 млн. през 2017"}
{"url": "https://offnews.bg/kultura/klub-ialta-startira-godinata-s-emblematichnite-si-partita-672999.html", "text": "Клуб \"Ялта\" стартира 2018 година с \"Tаkeover\" парти в Rооm 2. На 19 януари клубът ще посрещне двама известни артисти Dyed Soundorom и Shonkky, които ще пускат музика цяла нощ без прекъсване. Гост артистите ще бъдат единствените, които ще се качат зад пулта на клуба за вечерта, а вратите ще бъдат отворени в 23:30 ч.На 20 януари (събота), клубът отново ще отвори врати за второто издание от поредицата Elegant Touch Showcase. За три години \"Tаkeover\" успя да обедини група от хора, търсещи актуален и качествен звук на родната сцена, както и един по-различен начин на забавление. Концептуалните партита на Liubo Ursiny доведоха редица алтернативни артисти и предложиха на публиката много незабравими нощи в столичния клуб. Dyed Soundorom безспорно е един от най-вълнуващите и търсени диджеи на ъндърграунд сцената. В началото на кариерата си французинът набира популярност с продукции като Question и Remote Cocktail, но ремиксът му на Anthea & Alex Celler’s ‘The Playmaker’ е това, което го изстрелва под светлините на прожекторите. Не след дълго е поканен за резидент на легендарния клуб \"DC10\" в Ибиза, където свири на небезизвестните петъчни партита \"Circoloco\".Вторият член от триото \"Apollonia\", който ще видим в петък, е бивш математик с разпознаваем звук и мистериозен псевдоним Shonky. Запален по клубовете от тинейджърска възраст, той открива страстта си към ъндъграунд музиката по време на партитата Batofar в Париж. По това време резидент на партитата е Dan Ghenacia, третият член на Apollonia. Именно така започва дългогодишното им приятелство, както и това с Dyed Soundorom. В събота (20 януари) създателят на едноименния лейбъл \"Elegant Touch Showcase\" и резидент на \"Ялта\" Runo ще ни изненада със специален сет по случай рождения си ден. Заедно с него на пулта ще застанат младите и талантливи - Impérieux, Antoni Andonov и Lyuben. Както винаги \"Elegant Touch\" ще предложи креативен интериор и добре изпипана музикална селекция.За партитата TAKEOVER клубът отново предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на .Билети могат да бъдат закупени на входа на клуба на цена от 20 лв. за 19 януари и 10 лв. за 20 януари.Повече поробности за програмата на \"Ялта\" може да намерите на , както и на yaltaclub.com.", "date": "2018.01.16", "title": "Клуб Ялта стартира годината с емблематичните си партита"}
{"url": "https://offnews.bg/obshtestvo/freedom-house-balgaria-e-predposledna-po-svoboda-v-es-rusia-zasilva-673033.html", "text": "България е на предпоследно място сред свободните страни в Европейския съюз.Това става ясно от доклада „Свободата в света“ на неправителствената организация Freedom House за миналата година.Резултатът на България остава без промяна през последните две години - 80 от 100 пункта. След нас е само Унгария със 72 пункта. Най-висок е резултатът на Швеция, Норвегия и Финландия, които имат по 100 пункта. Сред първите са още Холандия с 99 пункта, Португалия, Дания, Исландия с 97 пункта и Португалия с 96 пункта. Румъния е с резултат 84 пункта. Докладът дава оценка на страната ни като \"частично свободна\", като за политически права и граждански свободи България получава оценка 2, като в тази скала 1 означава най-голяма свобода, а 7 - липса на такава. Пълният доклад за страната ни все още не е публикуван, но се очаква това да се случи скоро. Публикувани са обаче изводите, които докладът прави за света. Един от тях е, че демокрацията в цял свят е под заплаха, като това се увеличава още повече от упадъка на демократичните принципи в САЩ. Докладът отчита влошаване на политическите и гражданските свободи в 71 страни, а в същото време само 35 бележат подобряване. Сред държавите, отбелязали упадък, са Турция, Венецуела, Полша и др.Сред страните на първите места в класацията извън ЕС са Канада с 99 пункта и Австралия, Нова Зеландия, Уругвай с 98 пункта. САЩ са с резултат 89 пункта. От Freedom House правят извода, че в рамките на миналата година голямо значение има сериозното оттегляне на САЩ като пример за демокрация. Според доклада през последните години е имало влошаване на политическите права и гражданските свободи в САЩ, но упадъкът се е ускорил през 2017 г.Една от причините за това са доказателствата за руска намеса на изборите в САЩ, по-слаба прозрачност на правителството и др.В същото време се наблюдава увеличаване на влиянието на Русия и Китай върху останалата част на света, като по този начин се засилва и антидемократичното влияние по света, смятат експертите, като допълват, че резултатът от това е ясен - засилване на пропагандата, маргинализиране на опозицията, контрол на властта над интернет и социалните медии, корупция, липса на справедливост и др. Докладът допълва, че Русия вече е осъществила дезинформиращи кампании преди изборите в редица страни, в това число САЩ, Франция и Германия, като е засилила връзките между ксенофобските партии в цяла Европа. Докладът отбелязва като значимо още преминаването на Турция от групата на частично свободните страни в тази на несвободните страни, като това се дължи основно на действията на турския президент Реджеп Тайип Ердоган, който засили репресиите срещу противниците си, започнали след неуспешния опит за преврат през 2016 г.Според доклада корумпираните и репресивни държави, сред които Саудитска Арабия, Иран, Венецуела и Северна Корея, поставят глобалната стабилност в риск, поддържайки дългогодишни регионални конфликти и хуманитарни кризи, а в случая със Северна Корея – бързо разширяване на ядрения арсенал.", "date": "2018.01.16", "title": "Freedom House: България е предпоследна по свобода в ЕС, Русия засилва влиянието си в света"}
{"url": "https://offnews.bg/temida/prokuraturata-sashto-e-protiv-nebostargacha-na-bul-balgaria-672998.html", "text": "Софийската градска прокуратура (СГП) взе отношение по случая със  в столичния ж.к. \"Стрелбище\" като протестира решение на Столичния общински съвет от 2006 година, с което се прави замяна на общински имот.Проектът за 150-метровата сграда на зелена площ на кръстовището на бул. \"България\" с бул. \"Петко Ю. Тодоров\" предизвика  на комплекса миналото лято заради поредното необмислено отнемане на зелени площи в името на печалба. Това стана, след като фирмата собственик на терена - НИКМИ, загради терена на ул. \"Майор Първан Тошев\" с обяснението, че имотът е техен, а улицата минава незаконно оттам. Така беше блокирано движението в тази част на квартала, за да започне да строителството.В същото време Върховният административен съд (ВАС) задължи главния архитект на София да даде разрешение за строителство на небостъргача. До момента арх. Здравко Здравков отказва да направи това, за което ще трябва да плати 13 000 лева глоба.В казуса се включи и прокуратурата. СГП е осъществила надзор за законност и е внесла протест срещу решение на Столичния общински съвет решение № 799 по протокол № 91/26.10.2006 г. С него е била извършена замяна на имоти. Така общината е дала на НИКМИ въпросния терен, който е с обща площ 3060 кв. м., а фирмата дала свой имот, който е с обща площ от 374 кв. м.В хода на извършената от СГП проверка е установено, че при постановяване на решението си Столичния общински съвет (СОС) е допуснал съществени нарушения на административнопроизводствените правила по издаване на решението си, както и нарушения на материалния закон – ЗОС, ЗС и ППЗДС, се посочва в протеста на прокуратурата.Според държавното обвинение при взимането на решението не са спазени изискванията за управление и разпореждане с общинско имущество; не са спазени нормативните изисквания по прекратяване на съсобствеността върху имот; не е проведен търг за него; пренебрегнато е наличието на спор за материалното право на собственост върху парцела, което е било пречка за извършване на замяната.По тези причини прокуратурата е поискала решението на СОС от 2006 година да бъде обявено за нищожно.", "date": "2018.01.16", "title": "Прокуратурата също е против небостъргача на бул. 'България'"}
{"url": "https://offnews.bg/obshtestvo/nov-priak-svidetel-na-ubijstvoto-na-petar-hristov-e-dal-pokazania-v-po-673036.html", "text": "Нов пряк свидетел на убийството на бизнесмена Петър Христов е дал показания в полицията във Велико Търново този следобед, съобщи БНР.Това е Георги Каббе, дългогодишен преподавател във Великотърновския университет. Живее и работи в Австрия, превежда за полицията в град Инсбрук, имал е бизнес интереси да строи сателитно селище с 22 къщи между великотърновските села Малък чифлик и Шереметя. По този повод е бил на среща с бизнесмена Петър Христов.В интервю за БНР Каббе разказа:", "date": "2018.01.16", "title": "Нов пряк свидетел на убийството на Петър Христов е дал показания в полицията"}
{"url": "https://offnews.bg/zvezdi/momiche-na-bond-obvini-stivan-segal-v-seks-tormoz-po-vreme-na-snimki-v-673000.html", "text": "Рейчъл Грант, която изигра едно от момичетата на Джеймс Бонд във филма от 2002 година \"Не умирай днес\", обвини Стивън Сегал в сексуален тормоз, съобщи Би Би Си.Актрисата разказа в интервю цялата ситуация, в която е изпаднала заради Сегал и опита му да я насили.„Искаше да си сваля бюстието и да седна на леглото му. Аз отказах, но той някакви успя да ме съблече и да ме принуди да легна. Повтаряше „Искаш ли да видиш интимните ми части?“, а аз бях ужасена“, споделя Грант в интервю за медията.„Всички питаt защо не съм го казала по-рано, че това е измислица! Но реалността е следната: когато преживееш подобна травма, последното нещо, което искаш, е да говориш за нея“, добави Грант и сподели, че движението срещу сексуалния тормоз Time'sUp и тяхната инициатива  са я накарали да прояви смелост и да разкаже какво се е случило.Адвокатите на Сегал заявиха, че актьорът категорично отрича тези обвинения и че Грант няма доказателства за такъв случай.Случката, по думите на актрисата, се разиграла по време на снимки у нас. Тогава двамата участвали във филма \"ИЗлязъл да убива\" през септември 2002 г.", "date": "2018.01.16", "title": "Момиче на Бонд обвини Стивън Сегал в секс тормоз по време на снимки в България"}
{"url": "https://offnews.bg/politika/kontrol-varhu-prepodavaneto-na-religiite-iska-vmro-673030.html", "text": "Държавен контрол относно преподаването на религиозно образование ще искат от ВМРО и Обединените патриоти с нов Закон за вероизповеданията. Идеята за него бе представена днес в Бургас, а проектът е във финална фаза. У нас има заплаха от радикализация на исляма, голяма част от духовниците не се обучават в България, а в страни от Близкия Изток, посочи Георги Дракалиев от ВМРО – Бургас. Нетрадиционни християнски течения пък се проповядват директно на улицата в морския град, посочи Дракалиев. „“, коментира Дракалиев.Депутатът Александър Сиди посочи, че Бургас е избран като първия град, в който да бъде представен проектът за закон, заради борбата, която местните структури водят срещу „Свидетели на Йехова“. Радикалният ислям също е опасност, подчерта Сиди и добави: „“, коментира Сиди. За радикалния ислям поясни:„“, добави Сиди. Той поясни, че в момента няма законови разпоредби, чрез които държавата да се намеси. Призна, че ВМРО е било против идеята за ислямски университет, но една подобна форма днес им се вижда работеща. Така ще може да се контролира какво се преподава и какво ще се проповядва впоследствие. Сред другите идеи на ВМРО са ръководителите на религиозните организации да са или български граждани, или да се живели у нас определен период от време. Очаква се становище от Българската православна църква по отношение на новия закон, след което ще се проведе обществено обсъждане с останалите вероизповедания у нас, добави Александър Сиди. Едва след това проектът ще бъде внесен в Народното събрание.Депутатът получи и , в която се настоява да бъде запазена свободата на словото и правото на гражданите да бъдат информирани.", "date": "2018.01.16", "title": "Контрол върху преподаването на религиите иска ВМРО"}
{"url": "https://offnews.bg/obshtestvo/sreshtu-mrasnia-vazduh-v-sofia-bez-parkirane-v-sinia-zona-kolite-se-673006.html", "text": "Пълна забрана за паркиране в центъра на София в дните с мръсен въздух вместо синя зона по 4 лева, одобри Комисията по екология в СОС днес. Окончателното решение какви мерки ще предприема Столична община срещу замърсяването ще реши Столичният общински съвет на 25 януари. Изцяло ще се забранява паркирането на някои места с изключение на автомобилите със специален режим на движение.Ще се забранява и влизането в централната част на автомобили, като ще се редуват тези с четни и нечетни номера.Зеленият билет за лев на ден за цялата градска мрежа остава, като целта му е да накара водачите да слязат от колите. Мерките ще влизат в сила в два случая - когато най-малко две автоматични станции са регистрирали запрашаване от над 200 микрограма на квадратен метър през два дни, или ако опасно мръсен въздух бъде установен от 4 станции в рамките на ден. ", "date": "2018.01.16", "title": "Срещу мръсния въздух в София: Без паркиране в синя зона, колите се редуват в центъра според номера си"}
{"url": "https://offnews.bg/kultura/aleksandrina-pendachanska-otbeliazva-30-g-na-stcenata-s-grandiozen-ko-672993.html", "text": "Мултимедиен концерт-спектакъл „Това съм аз“ и музикален празник за всички почитатели на оперното изкуство ще поднесе световноизвестното българско сопрано Александрина Пендачанска на 2 април от 19:00 часа в зала 1 на НДК.Събитието ще отбележи 30-годишния творчески път на певицата, започнал от сцената на зала 1 през 1988 година, който включва над 70 роли от предкласиката (Попея, Агрипина) до музиката на 20-ти век (Саломе, Кризотемис), от Белканто и Верди (Семирамида, Ермионе, Сомнамбула, Елизабет II, Луиза Милер, Еболи) до Бетховен (Фиделио) и Вагнер (Кундри), от колоратурен сопран (Царицата на нощта) до мецосопран (Кармен).С гастроли на най-големите световни музикални сцени, с изпълнения под палката на най-признатите диригенти на своето време, с високо оценени записи на Моцартовите опери на Рене Якобс за Хармония Мунди, наградени с множество награди, сред които BBC Music Magazine Award, Gramophone's Editor Choice, две номинации за Грами за най-добър класически албум и най-добър оперен запис Александрина Пендачанска е безспорно един от най-признатите гласове на своето съвремие.На сцената на НДК Пендачанска ще си партнира с оркестъра на Пловдивската държавна опера под диригентството на Мартин Пантелеев, а в спектакъла ще видим и кадри от емблематични роли в репертоара й.През 2015 г. оперна дива направи забележително дългоочакваното си завръщане в зала 1 на НДК, давайки официален старт на 29-ото издание на Новогодишния музикален фестивал (НМФ). Ценителите на оперното изкуство преживяха изключителен концерт под диригентството на Сперанца Скапучи от Италия и съпровода на оркестъра на Държавна опера – Пловдив.", "date": "2018.01.16", "title": "Александрина Пендачанска отбелязва 30 г. на сцената с грандиозен концерт-спектакъл"}
{"url": "https://offnews.bg/turizam/angelkova-direktnata-aviolinia-sofia-baku-shte-uvelichi-broia-na-turi-673011.html", "text": "Новата директна авиолиния между България и Азербайджан ще даде възможност за още по-успешно развитие на туризма на двете държави. Хиляди азербайджански туристи посещават страната ни и въздушната връзка София-Баку несъмнено ще увеличи броя им. Това заяви министърът на туризма Николина Ангелкова, която присъства на официалното откриването на новата директна авиолиния.Чрез възможността за пряко пътуване на гражданите на двете държави ще можем да задълбочим съвместните си инициативи за развитие на културно-историческия, балнео- и СПА, уелнес и други видове туризъм, допълни министърът на туризма. И съобщи, че тази година България ще бъде страна партньор на международното туристическо изложение AITF в Баку, което ще се проведе през април за 17-та поредна година.Министърът на туризма допълни, че ведомството работи активно със своите азербайджански партньори върху съвместни опознавателни турове за журналисти и туроператори, които ще се проведат в двете държави. Вярвам, че директната самолетна линия между София и Баку ще бъде в помощ на усилията, които полагаме, за да стимулираме туризма, допълни министър Ангелкова.Тя изрази благодарността си за осъществяването на важния за страната ни проект към министър-председателя Борисов, президента на Азербайджан Алиев, Н.Пр. Наргиз Гурбанова, посланик на Азербaйджан в България, министъра на транспорта Ивайло Московски и към всички, положили усилия и работили за откриването на новата авиолиния.", "date": "2018.01.16", "title": "Ангелкова: Директната авиолиния София-Баку ще увеличи броя на туристите"}
{"url": "https://offnews.bg/kultura/20-g-po-kasno-novoto-pokolenie-zriteli-ne-haresva-priateli-zaradi-673005.html", "text": "\"Приятели\" - култовият сериал представи последния си епизод преди цели 14 години. А първият - преди близо 24. Въпреки това много хора все още превъртат стотиците епизоди, а едно цяло поколение тепърва преоткрива историята на Рейчъл, Фийби, Чандлър, Рос, Моника и Джоуи. Оказва се обаче, че нюйоркските приятели търпят много критики именно от това ново поколение. Социалните мрежи са изпълнени с множество негативни коментари относно \"Приятели\", които се отнасят най-вече за хомофобията и сексизма на сериала, отбелязва Би Би Си.\"Няма нищо на света, което мразя повече от Рос и епизода с мъжката детегледачка. Толкова е сексистки и хомофобски, че искам да скоча в телевизора и да го удуша\", гласи коментар на девойка в Туитър.\"Бях студент през 90-те и реших да превъртя отново \"Приятели\" около Нова година. И сега разбрах, че шегите с \"дебелата Моника\" и \"приличащия на гей Чандлър\" изобщо не изглеждат на място. И защо Джоуи винаги е толкова странен? Разочароващо\", пише друг потребител на социалната мрежа наскоро. Писателят Джеймс Балдок коментира пред медията, че негативната реакция срещу приятели е неизбежна. Според него \"хората са склонни да мислят за сериала като за нещо актуално, но той не е\".Друг автор - Ребека Рийд, е категорична: \"Хомофобията е зашеметяваща - всяка шега за Рос е, че бившата му съпруга е лесбийка, сякаш това е някакъв неуспех в живота му\". И продължава - \"Сексизмът е доста яростен и това е най-бялото шоу в целия свят.\"Тя обаче признава, че наистина обича \"Приятели\".\"Наистина е опасно да гледате неща, които са написани преди много време, през обектива на днешните ценности\", казва Рийд.Балдок е на същото мнение: \"Въпросът е, че има много класически програми, които въплъщават ценности и използват стереотипи, които вече не се толерират в нашето общество. Хомофобията, расизмът и сексизмът не са и никога не са били приемливи, но ако са на 20 години, защо се изненадвате, че порядките са различни?\"\"Ако нещо ви кара да се чувствате неудобно, защо го гледате\", завършва той.", "date": "2018.01.16", "title": "20 г. по-късно: Новото поколение зрители не харесва 'Приятели' заради сексистки и хомофобски лафове"}
{"url": "https://offnews.bg/zdrave/vas-otmeni-limitite-na-bolnitcite-ot-2015-g-672997.html", "text": "Върховният административен съд отмени лимитите на болниците за 2015 г. ВАС е обявил за нищожно решението на Надзорния съвет на Здравната каса от 2015 г., с което са определени лимитите на болниците, съобщи БНТ. Решението е окончателно и не подлежи на обжалване. От Центъра за защита правата в здравеопазването посочват, че заради лимитите НЗОК е удържала 52 млн. лева на болниците, които не са платени до момента.Изплащането на надлимитната дейност от последните години е едно от исканията на общинските болници, които обявиха протест от вчера. Здравният министър Кирил Ананиев ще се срещне с директорите на областните болници в страната, като се очаква на срещата да бъдат обсъдени възможностите за допълнително финансиране, както и мерки за справяне с недостига на лекари и медицински сестри. ", "date": "2018.01.16", "title": "ВАС отмени лимитите на болниците от 2015 г."}
{"url": "https://offnews.bg/sviat/sled-havaj-i-iaponia-vdignata-pod-falshiva-trevoga-za-severnokorejska-673012.html", "text": "Японската държавна телевизия Ен Ейч Кей пусна фалшива тревога за изстрелване на севернокорейска ракета, броени дни след подобен гаф в Хавай, но поправи грешката си след няколко минути, предаде Ройтерс, цитиран от БТА.Не е ясно какво е предизвикало грешката. Говорител на телевизията заяви, че по случая се води проверка.В 18.55 ч. местно време Ен Ейч Кей съобщи: \"Изглежда Северна Корея е изстреляла ракета. Правителството приканва хората да потърсят убежище в сгради или подземия.\"Същото предупреждение е било изпратено на мобилните телефони на абонатите на онлайн новините на телевизията.Само пет минути по-късно Ен Ейч Кей пусна друго съобщение, с което коригира грешката си.Няма информация за паника или други нарушения на реда след фалшивата тревога.В събота човешка грешка и липса на обезопасителни мерки при учение на гражданска отбрана доведоха до паника в Хавай заради фалшива тревога за севернокорейска ракета. Грешката бе поправена след близо 40 минути.", "date": "2018.01.16", "title": "След Хавай: И Япония вдигната под фалшива тревога за севернокорейска ракета"}
{"url": "https://offnews.bg/sviat/obiski-v-germania-zaradi-10-predpolagaemi-iranski-shpioni-673009.html", "text": "Германските власти извършват обиски заради 10 предполагаеми ирански шпиони, съобщи Асошиейтед прес, цитирана от БТА. Според говорителя на федералната прокуратура Щефан Бил се смята, че заподозрените \"са шпионирали в полза на Иран лица и институции в Германия\".Операцията се извършва по сигнал на службата за вътрешно разузнаване, допълни той.Говорителят отказа да коментира информация, публикувана от седмичното списание \"Фокус\", че заподозрените са шпионирали израелски граждани.", "date": "2018.01.16", "title": "Обиски в Германия заради 10 предполагаеми ирански шпиони"}
{"url": "https://offnews.bg/politika/sigurnost-na-kontcesia-ili-kak-zakonotvortci-otstapiha-zadalzhenia-na-673016.html", "text": "Екстравагантните решения в сферата на сигурността продължават да се вихрят с пълна сила сред средите на законотворците. След като с  вече беше дадена зелена светлина за това „неполицаи“ да извършват изцяло полицейска работа, депутатите смятат да прокарат идеята за това общественият ред и сигурността в някои населени места да бъдат преотдавани на частни охранителни фирми.В края на годината на второ четене бяха приети промените в Закона за частната охранителна дейност (ЗОДЧ), в които депутатите от комисията по вътрешна сигурност и обществен ред се обединиха около идеята общините да имат право да наемат частни фирми, които да се грижат за сигурността на територията им.Това ще стане възможно с въвеждането на изцяло нов лиценз за охрана - охрана на урбанизирани територии. Според закона „урбанизирана територия” е селищната територия, обхваната от границите на населеното място или селищното образувание (строителните му граници), определени с устройствен план, без да се включва землището“.Самата охрана на урбанизираната територия удивително много прилича на това, което МВР е длъжно да върши по закон - защита от противоправни посегателства върху имуществото и населението, като се използва „наблюдение, контрол и реакция с мобилни охранителни патрули“.За осъществяването на тази дейност охранителите ще могат да използват сила и помощни средстваДоговорите ще бъдат сключвани от кметовете, в чиито общини влиза съответното населено място, нуждаещо се от охрана. Това означава освен, че общините ще бъдат натоварени с допълнителни разходи, но също и че тези договори вероятно ще предизвикат ефект на „оттегляне“ на полицията от тези населени места. Друг е въпросът как ще бъдат избирани тези фирми и дали няма да бъде „реанимиран“ моделът от '90-те години за доброволното, но задължително съгласие за охрана с правилните фирми.Предстои промените да влязат за окончателно гласуване в пленарна зала.МВР е вероятно най-големият работодател в страната и има най-големият бюджет за поредна година. Ведомството обаче не успява да отговори на очакванията за ефективно и прозрачно изразходване на средствата, като в същото време има и огромна дупка в кадровото обезпечаване. Недостигът на униформени и обещанията на правителството за присъствието на полицай във всяко село доведоха до отварянето на вратички в законите, които позволяват участието на субекти извън системата на МВР в обезпечаване на обществената сигурност.", "date": "2018.01.16", "title": "Сигурност на концесия или как законотворци отстъпиха задължения на МВР в частни ръце"}
{"url": "https://offnews.bg/politika/karakachanov-vavezhdame-dobrovolna-kazarma-673013.html", "text": "Министърът на отбраната Красимир Карачаканов има уверения от премиера и от парламента, че ще подкрепят предложението за въвеждане на доброволна военна служба, предаде БТА.Той заяви още, че ще продължава да настоява за връщането на казармата, а въвеждането на доброволна военна служба би било първата стъпка в тази посока.Според министъра на отбраната младите хора в България трябва да имат военна подготовка. Предложението за първата стъпка към връщането на казармата предвижда да могат доброволно да служат онези млади хора, които желаят да получат подобни знания и умения. Те ще бъдат не кадрови военнослужещи, а доброволни. Прогнозният срок е 6-9 месеца в зависимост от специалността. Преминалите доброволната служба ще влизат след това в резерва.Каракачанов предлага да се въведе швейцарската система по отношение на наборната служба. Министърът посочи като примери Швеция, Финландия и Норвeгия, които връщат наборната военна служба.Във връзка с увеличението на заплатите в полицията военният министър коментира, че смята за правилно целият сектор \"Сигурност\" - армия, полиция, служби за сигурност, да бъдат в комплект. Според него не би било правилно да се отпускат пари \"само там, където някой вдига шум или прави протест\".Днес Красимир Каракачанов участва в церемонията в Смолян по изпращането на 35-ия военен контингент за участие в мисията на НАТО \"Решителна подкрепа\" в Афганистан. Контингентът е в състав от 158 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО.", "date": "2018.01.16", "title": "Каракачанов: Въвеждаме доброволна казарма"}
{"url": "https://offnews.bg/sviat/papa-frantcisk-zapochna-latinoamerikanskata-si-obikolka-ot-chili-672976.html", "text": "Папа Франциск пристигна снощи в Чили - първата страна от визитата му в Латинска Америка, където той ще посети и Перу, предаде Ройтерс.След столицата Сантяго папата аржентинец ще отиде в градовете Темуко и Икуикуе, а в Перу ще посети столицата Лима и градовете Пуерто Малдонадо и Трухильо.Днес Светият отец ще отслужи литургия в Сантяго, на която се очаква да се стекат около 50 000 души.Говорителка на чилийското правителство каза, че президентката Мишел Бачелет ще посрещне папата като всеки друг държавен глава.Асошиейтед прес отбелязва, че в Чили се очакват протести заради решението на папата да назначи епископ, близък на чилийски свещеник педофил. Часове преди самолетът на папата да кацне в Сантяго, активисти поискаха санкции срещу свещениците, извършили сексуални посегателства и срещу съучастниците им, помогнали за прикриване на тези деяния. Възможни са и протести, ако папата предложи легализиране на абортите в Чили, където сега са разрешени аборти само ако животът на жената е в опасност и законодателството за абортите е едно от най-рестриктивните в света, посочва АП.Докато самолетът на папата прелитал над родната му Аржентина, той изпратил поздрави и сърдечни пожелания на всички хора в родината му, добавя АП. Откак се възкачи на Светия престол преди пет години, Франциск умишлено избягва да посети родината си. Според познавачи на Ватикана това се дължи на нежеланието му да бъде въвличан в политическите борби в Аржентина, тъй като ако отиде там, неизбежно ще трябва да участва в протоколни събития, фотосесии и официални прояви, които може да бъдат използвани за пропагандни цели от политическата върхушка, посочва АП.", "date": "2018.01.16", "title": "Папа Франциск започна латиноамериканската си обиколка от Чили"}
{"url": "https://offnews.bg/temida/rabotodatelite-mogat-da-baviat-zaplati-reshi-konstitutcionniat-sad-673014.html", "text": "Работодателите са в правото си да бавят месечните възнаграждения на работниците. Това стана ясно, след като Конституционният съд не успя да стигне до решение по искането на омбудсмана Мая Манолова срещу нормата от Кодекса на труда, която позволява на работодател да изплаща 60% от трудовото възнаграждение при затруднения, .Едва четирима конституционни съдии са подкрепили искането на омбудсмана - председателят на съда Борис Велчев, Стефка Стоева, Константин Пенчев и Мариана Карагьозова. Двама членове на съда са приели, че искането на Манолова изобщо не е допустимо - Гроздан Илиев и Георги Ангелов. Шестимата, които са против искането на омбудсмана са - Анастас Анастасов, Кети Маркова, Румен Ненков, Таня Райковска, Филип Димитров и Цанка Цанкова.Според юристи обаче атакуваният текст от Кодекса на труда, който дава възможност за забавяне в заплащането, противоречи на Конституцията. Той предвижда, че работодателят може да изплаща само 60 на сто от брутното трудово възнаграждение, но не по-малко от минималната работна заплата за страната. Битува мнението, че този текст противоречи на чл. 48, ал. 1 от конституцията, според която гражданите имат право на труд и държавата полага грижи за неговото осъществяване, които включват и пълното му заплащане.В становище на КС от 2010 г. се посочва, че \"правото на труд е безсмислено, ако срещу него не стои насрещно задължение за заплащане на възнаграждение\", припомня в. \"Сега\".След седмица се очаква КС да се произнесе и по искането на депутати от БСП дали оставката на депутата от ГЕРБ Делян Добрев противоречи на Конституцията. ", "date": "2018.01.16", "title": "Работодателите могат да бавят заплати, реши Конституционният съд"}
{"url": "https://offnews.bg/sviat/stotitci-v-niu-jork-protestiraha-sreshtu-rasizma-na-tramp-672977.html", "text": "Стотици хора, мнозинството от които американци с хаитянски произход, се събраха на \"Таймс скуеър\" в Ню Йорк, за да заклеймят расизма и изявленията на президента Доналд Тръмп, унизяващи африканските страни и Хаити, предаде Асошиейтед прес.Към протеста се присъединиха политици, включително кметът демократ Бил де Блазио. Протестиращите носеха хаитянски знамена и лозунг \"Мир, любов, власт, мечта\".Тръмп бе обвинен, че е използвал вулгарен израз за африканските страни и задал въпроса защо в САЩ да бъдат допускани още имигранти от Хаити, а не от Норвегия, напомня АП. Президентът твърди, че не е правил подобни изказвания, че не е расист и че има прекрасни отношения с хаитяните.По-рано сенатори казаха, че на среща с тях при закрити врата в Белия дом Тръмп попитал защо са им на Съединените щати хора от \"мизерни дупки\" като африканските страни и Хаити.\"Не. Не съм расист. Аз съм най-малко расист от всички хора, които някога сте интервюирали\", отговори в неделя Тръмп на репортер във Флорида.", "date": "2018.01.16", "title": "Стотици в Ню Йорк протестираха срещу расизма на Тръмп"}
{"url": "https://offnews.bg/volejbol/balgarski-volejbolist-hvanat-s-doping-v-belgia-673010.html", "text": "Белгийският първодивизионен волейболен клуб Варем освободи от състава си българина Ивайло Великов след положителна допинг проба, съобщават местните медии.207-сантиметровият централен блокировач е дал теста, в който се съдържа неуточнено забранено вещество, преди две седмици. След излизането на резултатите договорът му е бил прекратен. За последно Великов е бил с контузия на коляното и е възможно пробата му да се е замърсила вследствие на лечението.\"Ивайло е приел субстанция, която не е трябвало да използва. Имаме много стриктен медицински екип, но Великов също така се консултира и с български лекари, които са му предписали лекарство, което е забранено в Белгия.Той е добро момче и го е употребил неумишлено, но въпреки това клубът реши да се разделим с него и Ивайло се връща в България\", коментира старши треньорът на отбора Димитри Пиро.В България Великов е играл за отбори като Арда Кърджали и Тетевен Волей.", "date": "2018.01.16", "title": "Български волейболист хванат с допинг в Белгия"}
{"url": "https://offnews.bg/zimni/ofitcialno-bez-biorndalen-v-piongchang-2018-672980.html", "text": "Най-голямата звезда в биатлона Оле Ейнар Бьорндален няма да участва на зимните олимпийски игри в ПьонгЧанг 2018.Легендарният норвежец не попадна в състава за игрите по решение на треньорския щаб, след като не успя да покрие норматива за квалификация. В състава на Норвегия влязоха братята Йоханес и Таре Бьо, Емил Хегле Свендсен, Ларс Хелге Биркеланд, Хенрик Л'Абе-Лунд и Ерленд Бьонтегаард.Новината може да означава предстоящ край на кариерата за 43-годишният Бьорндален. Той е най-титулованият олимпиец в историята на зимните игри, като има осем титли. Бьорндален е също така 20-кратен световен шампион.Очакванията и настроенията бяха на Бьорндален да бъде даден поне шанс да отиде в ПьонгЧанг 2018 в ролята на резерва и да вземе участие в щафетата, но това не се случи.\"Проблеми с мотивацията нямам и не съм имал. Ще видим в каква форма ще се намирам след европейското първенство. Смятам да приключа след сезона, а след това ще взема решение с какво дасе занимавам в бъдеще\", коментира Бьорндален пред NTB.", "date": "2018.01.16", "title": "Официално: Без Бьорндален в ПьонгЧанг 2018"}
{"url": "https://offnews.bg/tenis/sharapova-se-zavarna-s-barza-pobeda-v-melbarn-672978.html", "text": "Бившата номер 1 в света Мария Шарапова се завърна с експресна победа на Откритото първенство на Австралия.Именно в Мелбърн рускинята даде положителна допинг проба, която я извади от играта за 18 месеца. В мач от първи кръг Шарапова отстрани германката Татяна Мария с 6:1, 6:4 и в следващия кръг ще се изправи срещу победителката в мача между Варвара Лепченко и поставената под номер 14 Анастасия Севастова.Заради съвпадението на имената се получи куриозна ситуация, тъй като публиката скандираше \"Давай, Мария\" и двете тенисистки не знаеха коя от тях феновете подкрепят.\"Хареса ми този първи мач. В основната схема съм, всичко тепърва започва. Няколко години не съм играла тук и затова много се вълнувах. Когато сервирах за първия сет дори изпуснах резултата. Мислех, че е 40:15, а не 30:30. Навярно съм получила слънчев удар\", коментира носителката на пет титли от Големия шлем.Междувременно стана ясно, кога е вторият двубой на Григор Димитров.Българинът ще излезе във втори кръг в сряда от 10 часа сутринта. Съперник на Димитров ще бъде 22-годишният американски квалификант Макензи МакДоналд, който е 186-и в световната ранглиста.", "date": "2018.01.16", "title": "Шарапова се завърна с бърза победа в Мелбърн"}
{"url": "https://offnews.bg/politika/delian-dobrev-pita-elena-joncheva-koi-biznesmeni-i-sluzhbi-obsluzhva-672982.html", "text": "Елена Йончева изпълнява „поръчка” от бизнесмени, окупирали Община Хасково, или от чужди служби по линия на енергетиката.Така депутатът от ГЕРБ Делян Добрев отговори на новите обвинения по т.нар. \"Дриймтийм гейт\", в който Йончева го обвинява в участие в схема за обществени поръчки в Хасково.В студиото на bTV Добрев донесе много документи и коментира обстоятелствата около процедурите, за които се твърди, че са облагодетелствали негови близки.„Ако напишете „Елена Йончева” в „Гугъл” и превключите на „Изображения”, половината снимки ще са мои”, коментира той и на свой ред попита защо Йончева трупа активи на негов гръб, а няма нито един собствен законопроект.Бившият министър попита още: „Тя изпълнява ли поръчки на трима бизнесмени в Хасково, които са „превзели” хасковския кмет и той вече не е кмет на ГЕРБ? Един от тези бизнесмени стои на стола на кмета, включително физически – кметът стои на конферентната маса, в присъствието на двамата се викат общински служители и им се поставят задачи”.Не стана ясно кой е бизнесменът, но ексминистърът каза, че става дума за човек, близък до Иван Стаматов, с когото градоначалникът Добри Беливанов беше на екскурзия в чужбина.Преди дни депутатът от БСП Елена Йончева обяви, че ще предаде в прокуратурата доказателства, че фирми, близки до Добрев и зет му, са санирали различни сгради и са усвоили обществени поръчки за 50 млн. лв.„Г-жа Йончева служител ли е на определени служби в България и в чужбина? Изпълнява ли поръчка на български или чужди служби за дискредитирането ми заради енергийни проекти, които няма да се случат, ако аз съм председател на енергийната комисия в парламента?”, попита още Добрев.Той показа снимки от предизборната кампания на БСП в Хасково. На тях се вижда млад мъж, който бил „постоянен придружител” на Елена Йончева по време на проявите. „Знае ли, че този господин има присъда в Испания и, доколкото знам, е излежавал присъда за измами? Какво е вършил през предизборната кампания – за кой контингент е отговарял този господин?”, попита Добрев. По думите му мъжът няколко пъти си е сменял името и последното било Борис Архондев.Той показа и имения, в които, по думите му, Йончева е живяла по време на кампанията. Според „Капитал” тези имоти са на банкера Цветан Василев.Елена Йончева отказа да се включи по телефона и да отговори на въпросите, които Делян Добрев й зададе.„Благодарение на г-жа Йончева излезе, че поръчките са нещо лошо в Хасково, а благодарение на тях се постигнаха най-ниските цени в България”, посочи той.Делян Добрев защити и братовчедка си Росица Гаргова, като посочи, че тя е била отличена с награда за най-добър финансист от Националното сдружение на общините, а с избухването на скандала „Кумгейт” и изострянето на отношенията с кмета Добри Беливанов, всички кадри на ГЕРБ са напуснали Община Хасково.", "date": "2018.01.16", "title": "Делян Добрев пита Елена Йончева кои бизнесмени и служби обслужва"}
{"url": "https://offnews.bg/ikonomika/pestite-do-500-leva-ako-podadete-danachna-deklaratcia-onlajn-do-kraia-672979.html", "text": "Ако подадат декларациите си по електронен път до 31 януари 2018 г., гражданите могат да ползват 5% отстъпка върху данъка за довнасяне по годишната си данъчна декларация, но не повече от 500 лв., съобщиха от Националната агенция по приходите (НАП).Допълнително условие за ползване на отстъпката е гражданите да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка за довнасяне до 31 януари 2018 г.Най-бързо и лесно по интернет декларация се подава с персонален идентификационен код, уточняват от НАП.Срокът за подаването на декларациите за облагане на доходите e 30 април 2018 г.На 2 април изтича тази година срокът за подаване на фирмените декларации (31 март е в събота).Освен това от НАП напомнят, че всички декларации по Закона за корпоративното подоходно облагане, за които задължението за подаване възниква след 31.12.2017 г., се подават единствено по електронен път (чрез интернет с електронен подпис). От тази година отпада отстъпката за подаване по електронен път на годишната декларация за облагане с корпоративен данък.", "date": "2018.01.16", "title": "Пестите до 500 лева, ако подадете данъчна декларация онлайн до края на януари"}
{"url": "https://offnews.bg/analizi-i-komentari/fajnenshal-tajms-polsha-mozhe-da-izigrae-otnovo-kliuchova-rolia-v-ist-672986.html", "text": "Полша е страната, където избухва Втората световна война и където съветската империя започва да се разпада. Сега Полша може още веднъж да изиграе ключова роля в европейската история. Борбата между Европейската комисия в Брюксел и полското правителство се очертава като екзистенциално изпитание за ЕС, пише във в. \"Файненшъл таймс\" журналистът Гидиън Рахман, цитиран от БТА.През декември Еврокомисията за пръв път задвижи процедура, която може да лиши държава членка от правото да гласува при вземане на общи решения. Полското правителство е обвинявано, че нарушава основополагащите принципи на ЕС, включително \"демокрацията, равенството, върховенството на закона и спазването на човешките права\".Европейската комисия дълго време изпитваше мъчителни колебания дали да предприеме нещо срещу Полша. От една страна, тя все още е истинска демокрация, защото там има силни независими медии и дейни опозиционни партии. От друга страна, полското правителство вече започна да вгорчава живота на независимите медии и се опитва да прокара \"реформи\" в изборната система, които пораждат опасения доколко честни ще са следващите избори.Тези, които се надяват, че ЕС ще спечели решителна победа срещу популисткия авторитаризъм в Полша, вероятно ще бъдат разочаровани, защото Брюксел и в двата случая може би е в губеща позиция. Ако ЕС не бе предприел нищо, щеше да бъде обвинен в пренебрегване на заплахите срещу демокрацията и върховенството на закона. Но след задвижване на процедурата срещу Варшава националистическото правителство може да заклейми чуждестранните бюрократи, които се опитват да подкопаят полската независимост. Дори по-зле - ЕС може напълно да загуби битката. Унгария, която също върви към авторитарен популизъм, заплаши да наложи вето на всеки ход срещу Полша. Така ЕС ще изглежда безсилен, разделен и неспособен да защити изконните си ценности.Аргументите, че ЕС прилага двойни стандарти, са подкрепени от събитията в Испания, където избрани от народа политици бяха хвърлени в затвора за организиране на референдум за независимост на Каталуния. Да, ЕС може да отвърне, че референдумът е бил незаконен, че испанските съдилища действат съгласно конституцията и свободата на медиите е ненакърнена. Обаче правителството във Варшава ще заяви, че Испания, а не Полша, вкарва опозиционни политици в затвора.С промените в полското правителство от миналата седмица може би вече се върви към компромис и ЕС, натоварен с реформа в еврозоната и Брекзита, може би е склонен да приеме всяко полско предложение за мир. Но това, казва Гидиън Рахман, ще е грешка, защото проблемите с Полша и Унгария са предизвикателство към основополагащите ценности на ЕС и са дори по-важни от Брекзита. ", "date": "2018.01.16", "title": "Файненшъл таймс: Полша може да изиграе отново ключова роля в историята на Европа"}
{"url": "https://offnews.bg/ikonomika/sofijska-voda-i-stolichna-obshtina-se-dogovoriha-365-mln-investitcii-673003.html", "text": "Столична община и \"Софийска вода\" ще подпишат анекс към договора от 2000 г., според който до края на концесията през 2025 г. дружеството ще инвестира още 365 млн. лева във ВиК структурата. Компанията се задължава и да изплати до 2021 г. всички взети кредити, по които до този момент са плащани само лихви. За целта два заема на обща стойност 100 млн. лева ще бъдат рефинансирани, като от намаляване на лихвата от 5,5 на 1,35% ще се спестят 6 милиона. Ако \"Софийска вода\" не изплати кредитите, договорът й може да бъде прекратен едностранно от Столична община, обяви шефът на СОС Елен Герджиков.По думите му друг успех на работната група за преговори с дружеството, начело с председателя на комисията по инженерна инфраструктура Валя Чилова, а задължението \"Софийска вода\" да предостави на Столична община цялата интелектуална собственост след края на концесията. Става дума за базата данни, в това число и клиентската, обясни Герджиков. Той подчерта, че има примери в други градове, когато концесионерът остава собственик на данните и става оператор на разплащанията - фактурира суми, начислява такси и печели, без да инвестира в инфраструктура. В съществуващия договор този регламент не фигурира. Анексът предвижда \"Софийска вода\" да върне всички активи на Столична община - на стойност милиарди левове, като точният начин за това ще се уточнява в ново допълнение към договора и трябва да влезе в сила не по-късно от 3 г. преди края на концесията, тоест през 2022 г. \"Софийска вода\" се е съгласила и да инвестира всяка година по милион и половина за проекти на Столична община. Тези пари ще се насочат предимно за изграждане на канализация в София, подчерта Чилова. Тя бе категорична, че планираните в анекса инвестиции няма да се отразят на цената на водата за потребителите. Предстои анексът към договора между Столична община и Софийска вода да бъде гласуван на заседанието на СОС на 25 януари. След подписването му \"Софийска вода\" ще приеме норма на възвращаемост, определена от КЕВР, а не както е по договора сега - 17 на сто. ", "date": "2018.01.16", "title": "Софийска вода и Столична община се договориха: 365 млн. инвестиции до края на концесията"}
{"url": "https://offnews.bg/temida/akusher-ginekolog-vliza-za-3-godini-v-zatvora-zaradi-smartta-na-bebe-673008.html", "text": "Варненски акушер-гинеколог беше осъден на три години затвор заради причиняването на смъртта на новородено.Присъдата беше произнесена от Варненския окръжен съд. Докторът бе признат за виновен за причиняване по непредпазливост смъртта на бебе при раждането му и за нанасяне на средна телесна повреда на родилката. По тези обвинения съдът му наложи ефективни наказания и за двете престъпления, като определи докторът да изтърпи най-тежкото от тях - 3 години лишаване от свобода при първоначален общ режим.На 26 февруари 2015 г. като акушер-гинеколог лекарят причинил смъртта на плода на варненка, която била хоспитализирана в родилното отделение на СБАГАЛ „Проф. д-р Д. Стаматов“ във Варна.На същата дата по време на раждането той причинил по непредпазливост и средна телесна повреда на бременната пациентка, довело до разстройство на здравето й, временно опасно за живота й.Присъдата на Варненския окръжен съд подлежи на обжалване пред Апелативния съд във Варна.", "date": "2018.01.16", "title": "Акушер-гинеколог влиза за 3 години в затвора заради смъртта на бебе"}
{"url": "https://offnews.bg/offtopic/olimpiadata-nablizhava-kak-se-izpisva-pravilno-gradat-domakin-672988.html", "text": "Южнокорейското посолство в София изпрати до медиите полезно четиво, в което се обяснява как правилно се изписва името на града домакин на Олимпийските игри през февруари.Едно от изискванията на дипломатическата мисия е да се ползва системата на Маккюн-Райшауер, която е една от двете най-широко употребявани системи за романизация на корейския език.Фонемата „ㅇ\" се транслитерира като „ng\" (Pyeongchang) и съответно на български „нг\", а корейската фонема„ㄴ\" е „н\" и двете фонеми са смислово различни до такава степен, че дума, изписана с „н\" може да се различава коренно от дума изписана с „нг\". Ще направя и конкретно пояснение:반 [pan] половина방 [pang] стаяОрганизационният комитет на игрите е предложил на Българския Олимпийски комитет когато използваме името на града, свързано с игрите, то се изписва PyeongChang 2018, с главна буква по средата (една дума) или на български език - ПьонгЧанг 2018, а когато е името на самия град без отнасянекъм игрите - Пьонгчанг.", "date": "2018.01.16", "title": "Олимпиадата наближава. Как се изписва правилно градът домакин"}
{"url": "https://offnews.bg/obshtestvo/maksimalnite-temperaturi-do-kraia-na-ianuari-shte-sa-nad-nulata-672984.html", "text": "До края на януари максималните дневни температури се очаква да се задържат над нулата. Средносрочната прогноза не предвижда дни с изцяло минусови температури.До края на тази седмица в най-топлата част от деня температурите ще са между 2-3 и 8-9 градуса. Най-топъл ще е идният уикенд - 20 и 21 януари, когато температурите ще достигат до 9-10 градуса. След това започва захлаждане, като до следващия уикенд, 27-28 януари, максималите температури ще се понижат до 0-2 градуса.В началото на последните 10 дни на месеца времето ще е сравнително топло, с валежи от дъжд. Има вероятност в Южна България валежите да са значителни. Впоследствие ще застудее, дъждът в повечето райони ще премине в сняг, но по-късно валежите ще спрат.", "date": "2018.01.16", "title": "Максималните температури до края на януари ще са над нулата"}
{"url": "https://offnews.bg/obshtestvo/sindikati-i-rabotodateli-podgotviat-protest-za-tcenata-na-toka-672981.html", "text": "Национален протест срещу спекулативното увеличение на цената на тока подготвят най-големите работодателски организации у нас и синдикати у нас. Решението е взето на 15 януари на работна среща между ръководителите на КНСБ, КТ \"Подкрепа\", Асоциацията  на индустриалния капитал (АИК), Българската стопанска камара (БСК), Конфедерацията на индустриалците и работодателите в България (КРИБ) и Българската търговско-промишлена палата.В позицията им се посочва, че те потвърждават изразената от тях на  за това, че пазарът на електроенергия у нас е непрозрачен. За това са координирани съвместни действия във връзка със \"спекулативното увеличение на цената на електроенергията\". Организациите са се договорили:", "date": "2018.01.16", "title": "Синдикати и работодатели подготвят протест за цената на тока"}
{"url": "https://offnews.bg/obshtestvo/bez-voda-v-chast-ot-stolichnia-kvartal-karpuzitca-672920.html", "text": "Във връзка с монтаж на спирателен кран на ул. „Евлия Челеби“ в кв. „Карпузица“ се налага спиране на водоподаването от 10:00 до 20:00 часа на ул. „Евлия Челеби“ от ул. „Дамяница“ до бул. „Никола Петков“, ул. „Борован“ от ул. „Евлия Челеби“ до ул. „Кореняците“ ул. „Сияйна“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Евлия Челеби“ ъгъла с ул. „Дамяница“. ", "date": "2018.01.16", "title": "Без вода в част от столичния квартал Карпузица"}
{"url": "https://offnews.bg/politika/ot-dnes-sofia-baku-za-29-evro-672972.html", "text": "Премиерите на Азербайджан и България Артур Расизаде и Бойко Борисов откриха на летище Гейдар Алиев новата авиолиния Баку-София.Полетите ще се извършват един път седмично с азерската ниcкотарифна авиокомпания \"Buta Airways\", която е дъщерна компания на националния авиопревозвач \"Azerbaijan Airlines\". По този начин България става първата дестинация в Европейския съюз, където \"Buta Airways\" ще осъществява директни полети.Според двамата премиери директната самолетна линия между столиците на България и Азербайджан ще допринесе за развитието на бизнес и икономическите връзки и ще популяризира туризма на двете страни. \"Българите могат сега да пътуват само за 29 евро в тази прекрасна страна\", каза Борисов.След приземяването на първия полет от Баку на летище София министърът на транспорта, информационните технологии и съобщенията Ивайло Московски ще открие и на българска земя първата редовна въздушна линия между България и Азербайджан. Събитието се организира съвместно с извънредния и пълномощен посланик на Република Азербайджан в Република България Н. Пр. Наргиз", "date": "2018.01.16", "title": "От днес София-Баку за 29 евро"}
{"url": "https://offnews.bg/sviat/otkriha-13-detca-darzhani-v-okovi-ot-roditelite-im-v-kalifornia-672973.html", "text": "13 деца от многодетно семейство бяха открити оковани във вериги, държани като заложници от собствените си родители в дома им в Калифорния, съобщават световните агенции.13-те деца на Дейвид Търпин и Луиз Търпин са на възраст между 2 и 29 години.Родителите им са арестувани и обвинени в изтезание и застрашаване на живота и здравето на деца, съобщи полицията.Една от сестрите, на 17 години, успяла да избяга от къщата и да се обади на спешния телефон 911. Тя съобщила, че дванайсетте и братя й сестри са задържани в къщата от родителите им, някои оковани във вериги с катинари.Полицаите отишли в къщата на Дейвид и Луиз Търпин, които не могли да обяснят защо децата са вързани и оковани към леглата им и защо са държани мръсни и недохранени, на тъмно, в помещения с непоносима миризма.Полицаите първоначално решили, че децата са малолетни, но след това с изумление узнали, че седем от тях са пълнолетни, на възраст между 18 и 29 години, а най-малкото дете е на две години. Децата са отведени на лечение в медицински център.Службата за закрила на децата е започнала разследване. Родителите, които могат да бъдат освободени срещу гаранция от 9 милиона долара, ще се изправят пред съда в четвъртък.Техен съсед заявил, че къщата била построена неотдавна. Той не познавал семейство Търпин и не бил забелязал нищо необичайно, отбелязва Ройтерс.", "date": "2018.01.16", "title": "Откриха 13 деца, държани в окови от родителите им в Калифорния"}
{"url": "https://offnews.bg/obshtestvo/istoriata-na-lori-672949.html", "text": "Дълго време се чудех да публикувам ли този текст. Дойде му времето. Дори една жена да отиде на преглед, след като го прочете, ще е от полза.През 2016 в нашето семейство загубихме двама – братовчедка ми Лори, от рак, на 54 години, и съпруга й Пламен, от инфаркт, на 63.През декември щяха да отбележат 32 години от сватбата си, които прекараха непрекъснато заедно. Спомням си как Лори ми сподели, че като гаджета идвали 15 минути по-рано на среща, за да не се принуждават да се чакат – в страна, където е обичайно да се закъснява.Ето такива хора бяха, загрижени един за друг, а Лори – за всички, освен за себе си. Понеже нямаха братя и сестри, искаха голямо семейство. Отгледаха три деца и един внук, вече шестгодишен. За когото ще останат смътен спомен.Изработваха църковна утвар. Предполагам, че са били единствените в България. Имаше времена, в началото, когато печелеха що-годе добре, но с много труд. После дойде кризата, а последните години пазарът бе залят с евтина продукция, внос от Гърция, изработена в Индия, и поръчките намаляха.Живееха и работеха в квартал Павлово, с две от децата си и внука. Така и не успяха да продадат апартамента и да купят къща, както мечтаеха, за да си направят ателие. Работеха долу в мазето, условията не бяха особено добри, което вероятно също се е отразило на здравето им. Водеха сравнително отстранен живот – ранно ставане, закуска, слизане долу, работа, качване за обяд, пак слизане, работа, качване, вечеря, спане. Последните години Лори работеше в апартамента, понеже гледаше малкия, който им донесе много радост. В по-младите си години Лори свиреше на пиано и валдхорна, завърши Музикалната академия, умееше и да рисува.Лори и Пламен бяха съвестни, скромни, интелигентни и коректни хора, обичаха това, което правят, и бяха добри в работата си. Имаха чувство за хумор, никога не залитаха политически. Не прекаляваха с нищо, не бяха дебели, арогантни, нахални. Е, пушеха. Но не чак толкова много, че това да ги убие.Лори ми сподели веднъж, че кърви. Беше лятото на 2013, точно след смъртта на леля, майка й, която навремето имаше рак, но в ранна форма и успя да се излекува.Kазах на Лори: “Нали ще вземеш мерки, спомняш си майка ти.” Тя отвърна: “Да, разбира се.” Бях сигурна, че ще го направи, понеже я познавам и й имам безгранично доверие, като сестра ми е, заедно отраснахме при баба и дядо, грижеше се за мен, винаги тя е била разумната и отговорната. Улисана в тъпотиите на живота, които ме сполетяха, през следващите две години така и не се сетих да я попитам какво става. Никога няма да си го простя, както и че не казах на мама, която по нейния си начин нямаше да остави Лори на мира, щеше да я пита непрекъснато и да я прати на лекар много по-рано, както всъщност се случи през последния месец, когато Лори най-после й бе споделила за вече непрестанните кръвоизливи.Самата Лори, завъртяна от грижи и работа, понеже през последните години най-после се появиха поръчки, основно от Македония, и тя не можела да остави Пламен да се справя сам, така и не е намерила време да си обърне внимание. Както всички мислят. Но това не е съвсем така.И затова го пиша този текст, защото провали в системата, здравната, обрекоха на ранна смърт двама почтени, читави членове на обществото, които за съжаление, се оставиха на системата. Понеже, според тяхното разбиране, всички си вършат работата, както те самите си вършеха своята. Което не е съвсем така.За съжаление много хора в здравеопазването, а и не само там, не си вършат работата и последствията за всички ни за фатални.Факт е, обаче, че и Лори, и Пламен можеха да се погрижат повече за себе си и че случилото се е и тяхна отговорност. В този текст не обвинявам никого, само посочвам проблеми.В началото на септември 2015 Лори вече толкова е била отпаднала, от кръвоизливите, че най-после е потърсила лекарска помощ. Забавила се е заради работата, защото, когато имаха поръчки, клиентите винаги искаха всичко да е готово в много кратки срокове и двамата с Пламен нямаха никакво време за нищо друго. Хемоглобинът на Лори бил паднал много, не е създал фатален проблем само защото се е случвало постепенно и организмът е привиквал. Джипито й дала болнично направление. От Хематологията са върнали Лори, незнайно защо.Приели са я в Пирогов, следобеда. Не й бяха дали нито вечеря, нито закуска на следващия ден, нито обяд, дори филийка хляб, понеже не бил предвиден порцион за нея – болна с толкова нисък хемоглобин и която принципно тежи около 50 кг.Лори не беше почитателка на болничната храна, но в един момент й е премаляло от глад, а не е могла да стане да си купи нещо, защото е била на системи. Стиснала е зъби, както щеше да ги стиска месеци наред, до смъртта си.Лори бе от хората, които никога няма да обезпокоят другите заради себе си, т.е. не би звъннала да помоли за храна, въпреки че всички близки биха долетели на мига. Споменавам лишаването от храна през този първи болничен ден, защото е симптоматично за липсата на достатъчно грижи за пациентите у нас, за отмиращата човещина. Не мога да си представя болница по света, която оставя пациентите си гладни или в която медицинският персонал не би се заинтересувал имат ли нужда от нещо, ако няма предвиден порцион и те не са в състояние да станат от леглото.Още тогава, при първия гинекологичен преглед, е станало ясно какво се случва.Докторката дори се ядосала и се карала на Лори как е възможно толкова интелигентна, симпатична, млада жена да се отнесе така към здравето си. По телефона Лори споделила на мама, че има огромна миома и още нещо, май раково. Това бе моментът, в който започна адът, и за самата Лори, и за цялото семейство. На следващия ден се разбра, някак тайно, обаче, че диагнозата е страшна. Информацията не стигна до Лори. А и нямаше потвърждение от изследванията.Така и не проумях защо реалното състояние на болестта трябваше да се крие – толкова време, както и доколко Лори, в един момент, по-късно, осъзна състоянието си, защото и тя не споделяше, за да не ни тревожи. Но цялостното ми усещане е, че не разбра сериозността на своето заболяване. Тя вярваше докрай, че ще се оправи, и се бореше и беше готова да се бори докрай. Няма го и Пламен да го питам дали поне него са информирали, както е редно.Водиха Лори хоспитализирана в Пирогов май цели три седмици, не съм напълно сигурна, но останах с това впечатление от думите й. През първата наистина лежа, докато й се вдигне хемоглобинът и й направят биопсия. Резултатите не показаха онкологично заболяване. Но се оказа, че биопсията не била взета както трябва. Докторът прати Лори вкъщи, да бъде със семейството си по празниците (22 септември) и за рождения си ден (23 септември) и да се върне след седмица за нова биопсия. Чудех се защо се губеше време. Сега си мисля, че може би просто е нямало значение.Междувременно аз се опитвах да разбера какво се случва. Единият ми източник потвърди страшната диагноза, другият – диагнозата бактериална инфекция, с която Лори бе изписана от Пирогов, тъй като и повторната биопсия не показаларак. Всички си отдъхнахме.Изпратиха я за операция, с препоръка да отиде при хирурга, смятан за най-добър в България. Аз научих, че самият той бил опериран наскоро и това още повече е повлияло на мрачния му характер. Обадих се на Лори да я предупредя. Тя каза, че няма сили за възможно грубо отношение, и се отказа от него, но се отказа и понеже знаеше, че нямала рак, само миома, а при този хирург не може по Здравна каса и щеше да струва прекалено много пари.Междувременно Лори настина. Затова нейните хора отидоха в Майчин дом и уговориха там операция с първия доктор, на когото попаднаха, което се оказа и късмет – може би, а може би не. Но Лори беше доволна от него, от дружелюбното му отношение.Приеха я, след като пребори грипа, и я оперираха на 22 октомври (дядо ни почина на тази дата през 1996, и той си отиде заради Бърза помощ, като Пламен, т.е 20 години по-късно нищо не се е променило).Операцията потвърди рак – на яйчника, обхванал цялата матка, другия яйчник. Всичко беше махнато, но имаше разсейки по перитонеума (серозната ципа, покриваща стените на коремната кухина и вътрешните органи), според епикризата, в която ракът бе определен като 1 стадий (при разсейки?). Препоръчваше се химиотерапия, от 4 до 6 курса, и преценка за лимфна дисекция. Не стана ясно имало ли е нужда от изчистване на лимфите и защо тази преценка трябва да се прави след химиотерапията, никаква конкретна информация не бе дадена. Доколкото разбирам, това е обичайна практика у нас.Знаете ли как я бяха зашили Лори – в лявата страна на корема й бяха оставили буца, която стърчеше и контрастираше с гладката дясна страна. Сестрата, която й сменяла превръзката, хлъцнала, като видяла, и погледнала Лори въпросителнонад очилата. Лори носеше очила и ми показваше как точно я била погледнала.Това, на красива, слаба жена, която не изглежда на годините си, както биха казали в България, и на всичкото отгоре плаща за екип – 900 лева май бяха. Но може би така правят, надве-натри, когато са те отписали като нелечимо болна.", "date": "2018.01.16", "title": "Историята на Лори"}
{"url": "https://offnews.bg/obshtestvo/osnovaha-parvoto-lgbti-sdruzhenie-v-sofijskia-universitet-672990.html", "text": "Първата по рода си студентска организация за равенство и борба с всякакви форми на дискриминация, нетолераност и агресия във висшето ни образование вече е факт, пише сайтът Huge.bg.“Студентско общество за равенство” си поставя за цел да реагира на случаи на хомофобия и трансфобия в държаваната институция и да повишава осведомеността сред студентите и преподавателите относно теми, свързани с ЛГБТИ общността.Също така, то ще противодейства на дискриминационно и агресивно поведение срещу други уязвими групи, включително жени, хора в неравностойно положение, хора от етнически и религиозни малцинства и др.Идеята за студентската организация се заражда през октомври миналата година в Софийския университет „Св. Климент Охридски“ (СУ). През декември инициаторите се срещнали с ректора на СУ проф. дфн Анастас Герджиков, който изразил подкрепа и желание за бъдеща съвместна работа.По време на срещата била разгледана възможността за сформирането на работна група с участие на преподаватели и студенти, която да даде предложения за стратегии за превенция и защита от дискриминация в учебното заведение. Уточнена била и процедура за подаване на оплаквания към ректора при прояви на дискриминация.Първата инициатива на членовете на студентското сдружение е акция за събиране на информация за прояви на дискриминация в рамките на СУ. Студентите приканват свидетели на подобно поведение да изпратят сигнал на адрес: zaravenstvo@uni-sofia.bg.", "date": "2018.01.16", "title": "Основаха първото ЛГБТИ сдружение в Софийския университет"}
{"url": "https://offnews.bg/sviat/cheshkiat-premier-se-otkaza-ot-imuniteta-si-za-da-go-razsledvat-za-iz-672989.html", "text": "Чешкият премиер Андрей Бабиш поиска от депутатите да снемат парламентарния му имунитет, за да може да бъде разследван по сигнали за измама. Бабиш се отказва от имунитета си в момент, в който се бори да спечели подкрепа за своето правителство на малцинството, предаде Ройтерс, цитирана от БТА.Полицията разследва дали Бабиш, който е вторият най-богат човек в Чехия, е получил незаконно субсидия от ЕС в размер на 2 милиона евро преди едно десетилетие чрез скриване на информация, че е собственик на ферма и на конферентен център. Бабиш отрича да е нарушил закона.Премиерът отправи молбата си, преди да се яви на изслушване в парламентарна комисия, на което ще се реши дали да се препоръча снемане на имунитета му.Парламентът ще възобнови и дебатите по вот на доверие на еднопартийното правителство на Бабиш, чиято партия \"Действие на недоволните граждани 2011\" (АНО) има 78 от 200 депутатски места.Очаква се той да загуби вота, тъй като повечето други партии смятат, че не може ръководителят на правителството да е подследствен.Бабиш увери, че неговата молба да бъде снет имунитетът му няма връзка с гласуването на доверие на кабинета му.", "date": "2018.01.16", "title": "Чешкият премиер се отказа от имунитета си, за да го разследват за измама"}
{"url": "https://offnews.bg/obshtestvo/slanchev-briag-pokrit-sas-sniag-snimki-672987.html", "text": "Морският ни курорт Слънчев бряг бе покрит със сняг, показват снимки от дрон на градчето.Кадрите от Фейсбук страницата  са направени на 15 януари, когато сняг валя в почти цялата страна.През зимата Слънчев бряг понякога изглежда като призрачен град, а с навалелия сняг му се придава дори повече загадъчност.Снимките се радват голям интерес сред чуждите туристи, става ясно от коментарите под нас.", "date": "2018.01.16", "title": "Слънчев бряг покрит със сняг (снимки)"}
{"url": "https://offnews.bg/obshtestvo/poveche-avtobusi-do-vitosha-672992.html", "text": "Столичната община ще облекчи транспортните връзки до Витоша и достъпът на туристите. Още следващата събота и неделя ще бъде увеличен броят на автобусите по линия 66, които са за „Алеко“ – най-натоварената линия. Ще има и автобус, който ще изчаква на долната станция на лифта, така че ако има чакащи хора, да може да се включи в движението“, каза кметът Йорданка Фандъкова пред БНТ.„Големият дебат е по отношение на състоянието и възможността за инвестиции в лифтове и влекове на планината. Това е тема, която от години стои в дневния ред на обществото. Важно е да кажа, че възложих към редовните проверки, които прави Изпълнителната агенция по метрологичен и технически надзор за техническото състояние на съоръженията, да се направи и междуведомствена група, така че към тези проверки да се включат и колегите от строителен контрол“, коментира Фандъкова.Тя посочи, че за да се реконструират лифтовете, трябва разрешение за строеж, а много хора са срещу това.\"Планът за управление на Витоша трябва да бъде приет възможно най-бързо. Трябва да се узаконят пистите, които в момента се ползват за писти, а не са такива\", каза още кметът на София.Тя е предложила на собственика на лифта от Княжево до Копитото да се откаже от него, ако няма намерение да го пусне, за да може някой по-заинтересован да го поеме.Миналата седмица три партии - \"Да, България\", ДСБ и \"Зелените\", призоваха приватизационният договор с \"Витоша ски\" да бъде ревизиран и \"планината да бъде върната на гражданите на столицата\". ", "date": "2018.01.16", "title": "Повече автобуси до Витоша"}
{"url": "https://offnews.bg/sviat/rumanskiat-premier-hvarli-ostavka-672975.html", "text": "Премиерът на Румъния, социалдемократът Михай Тудосе подаде оставка, предадоха световните агенции.Тудосе се оттегля от поста, след като изгуби политическата подкрепа на лидерите на своята Социалдемократическа партия. Това е вторият премиер на Румъния, отстранен от поста от партията си за по-малко от седем месеца, отбелязва Ройтерс.Тудосе взел решението за оттеглянето от поста на заседание на ръководството на Социалдемократическата партия, разказва пред Ройтерс партиен член. На това заседание ръководството с голямо мнозинство снело подкрепата за Тудосе и той подал оставка.Временно изпълняващ длъжността премиер ще е Паул Станеску, който сега е заместник премиер.Тудосе подава оставка заради вътрешнопартиен конфликт с Ливиу Драгня, лидера на Социалдемократическата партия, припомня Франс прес.Конфликтът стана обществено достояние миналата седмица. Тогава Тудосе призова вътрешната министърка Кармен Дан да подаде оставка, като я обвини, че го е лъгала. Тя отказа да се оттегли. Дан е близка съюзничка на Драгня, влиятелния партиен лидер, припомня Асошиейтед прес.", "date": "2018.01.16", "title": "Румънският премиер хвърли оставка"}
{"url": "https://offnews.bg/ikonomika/koi-firmi-obirat-lavskia-paj-za-da-sanirat-bezplatno-s-parite-ni-670258.html", "text": "Кои са фирмите, които обират лъвския пай, за да санират безплатно панелки с нашите пари? OFFNews потърси отговор на този въпрос от Министерството на регионалното развитие и благоустройството, а справката, която получихме е доста любопитна.От нея става ясно, че хасковската фирма Еко Традекс Груп е на четвърто място в цяла България по сключени договори от Националната програма за енергийна ефективност.  Дружеството има договори за саниране на 12 сгради на обща стойност 11 592 687,63, а към 3 октомври миналата година от парите на българските данъкоплатци са ѝ били преведени 9 405 122.19 лева за 10 блока предадени в експлоатация.Името на хасковската фирма стана популярно покрай  на силния човек на ГЕРБ в Хасково Делян Добрев, заради които той хвърли оставка като депутат, но парламентарното мнозинство не я прие. Наскоро стана ясно, че Преди да лъсне схемата първата братовчедка на Добрев Росица Гаргова бе директор на финансовата дирекция на местната община, а съпругът ѝ Даниел Гаргов е произведен в председател на комисията по бюджет и финанси в местния парламент.Освен че конфликт на интереси бе очевиден, Гаргов е и акционер в голям брой фирми с много сериозен бизнес - „Еко Традекс Груп“ АД, веригата чейндж бюра \"Форуком\", пътностроителната \"Европът 2005\" ООД и много други.\"Еко Традекс Груп\" има договор с община Хасково за рекултивация на местното сметище на стойност от 3,336 милиона лева, а освен това получава милиони за саниране по \"безплатната\" програма. \"Европът 2005\" пък изгражда и ремонтира общински пътища в хасковско.От предоставената на OFFNews справка на регионалното министерство се вижда, че към средата на октомври 2017 г. хасковската фирма Еко Традекс Груп има сключени договори за обновяване на общо 12 сгради, както следва: по една сграда в Димитровград и в Любимец, по две сгради в общините Свиленград и Симеоновград, три сгради в Харманли и също три сгради в Хасково.Това превръща фирмата в любимия санировач в цялата Хасковска област. Никоя друга компания няма толкова много сключени договори с общините в региона.Общо за цяла България само три фирми имат сключени контракти за обновяване на повече сгради, показват данните на МРРБ. Това са „НСК София” ЕООД (21 сгради), \"ПСГ\" АД и \"Техно Строй България\" ООД - по 13 сгради.Ето и останалите компании в топ 10 на \"усвояването\" на парите за саниране:Като цяло община Хасково се нарежда сред отличниците по програмата за енергийна ефективност. Повече въведени в експлоатация сгради с нова дограма има само в Благоевград, Бургас, Кюстендил и Пазарджик, показват данните на МРРБ.", "date": "2018.01.16", "title": "Кои фирми обират лъвския пай, за да санират безплатно с парите ни"}
{"url": "https://offnews.bg/sviat/zastreliaha-lider-na-kosovskite-sarbi-672996.html", "text": "Един от политическите лидери на косовските сърби Оливер Иванович беше застрелян тази сутрин в Косовска Митровица.За атентата съобщи адвокатът на Иванович – Небойша Влаич, информира сръбският вестник \"Блиц\". Политикът е починал от раните си.По първоначална информация Иванович е получил пет огнестрелни рани. Бил откаран в болница, където медиците се опитали да го реанимират, но без успех.Стрелбата започнала в момента, в който Иванович влизал в офиса на своята Гражданска инициатива \"Сърбия, демокрация, правда\". Открили го негови съпартийци.Северната част на Косовска Митровица, в която живеят предимно сърби, е блокирана от косовската полиция. Стрелецът се издирва. Открит е опожареният автомобил, с който е избягал от местопрестъплението.Оливер Иванович е сръбски политик от Косово. Бил е държавен секретар за Косово в бившето сръбско министерство за Косово. Той е политически и хуманитарен лидер на косовските сърби, главно в северната част на Косово и по-конкретно в Косовска Митровица. Роден е през 1953 г.", "date": "2018.01.16", "title": "Застреляха лидер на косовските сърби"}
{"url": "https://offnews.bg/obshtestvo/snegat-spira-viatarat-otslabva-672956.html", "text": "Валежите спират днес, облаците ще се разсеят за кратко. Отслабва и вятърът, но привечер в западната част от страната отново ще завали сняг. Максималните температури ще бъде между минус 1 и 4 градуса, в крайните югозападни райони и по Южното Черноморие до 7-8 градуса. В планините ще е предимно облачно и мъгливо. Ще духа умерен югозападен, а по билата силен до бурен западен вятър. Температурите ще се повишат и максимална на височина 1200 м около 0 градуса, на 2000 м - около минус 5 градуса. Над Черноморието ще е предимно облачно. Още преди обяд валежите ще спрат. През деня вятърът ще отслабне и ще се ориентира от югозапад. Утре температурите бързо ще се повишат.", "date": "2018.01.16", "title": "Снегът спира, вятърът отслабва"}
{"url": "https://offnews.bg/offtopic/kak-zhiveiat-sauchenitcite-na-kitajcheto-sas-zamraznalite-kosi-fotora-673007.html", "text": "Помните ли снимката на малко момче от Китай, чиито коси и вежди бяха замръзнали от студ, защото бе вървяло 5 км, за да стигне до училище? Леденото момче, както бе кръстено в социалните мрежи, трябва да извървява всеки ден по 5 км пеш до училище, а често температурите навън са отрицателни. След като трогателната му история обиколи света, стана ясно, че съучениците му имат не по-лека съдба.Това дете учи в същото училище като Леденото момче. То носи военно яке, за да не измръзва и живее с възрастните си баба и дядо. Родителите му са заминали за по-голям град, за да работят. За жалост, почти всички деца от това училище живеят с възрастните си роднини. Китайското правителство не позволява на жителите си да се местят в други градове, за да предотвратят \"вътрешната миграция\". Ако някой все пак реши да се премести, дори само за да работи, държавата прекъсва здравното осигуряване на децата му и не им позволява да се запишат в училище извън родния им град. А всеки китаец знае, че образованието е важно, защото често е единственият възможен път към бягството от бедността.По тази причина Леденото момче и неговите съученици изминават по 5 км пеша в снега, за да отидат на училище. Това е селото на момчето, в което живеят oще 10 негови съученици.Къщите са малки, повечето случаи едностайни, и единственият начин да се отоплят е като се запали огън вътре в постройката.Голяма част от децата трябва да вървят по пътеки през планините и през полетатa. А когато пресичат малки поточета, пият вода от тях, тъй като не си носят в училище и това е единственото място, където могат да намерят прясна.Много от децата имат сериозни кожни проблеми, тъй като често ръцете и лицата им измръзват от студа. Рани по лицето, обезцветяване на лицето и кожа като на 80-годишни старци са последствията на вървенето в студа.Училищният обяд е най-обилната храна, която по-голямата част от децата получават на ден.След обяд, децата винаги помагам и мият чиниите. За жалост, ги почистват навън и с ледена вода.След като снимката на Леденото момче обиколи целия свят, над 15 000 долара, както и отоплителни уреди, бяха дарени за него и съучениците му. На всяко едно от децата е създаден фонд със 75 долара в него. На тази снимка директорът Фу Хенг раздава зимни дрехи, които също са били дарени. ", "date": "2018.01.16", "title": "Как живеят съучениците на китайчето със замръзналите коси (фоторазказ)"}
{"url": "https://offnews.bg/sviat/neveroiatno-rusnatcite-udariha-danoto-po-piene-na-vodka-673017.html", "text": "В нито един момент след падането на Съветския съюз руснаците не са консумирали толкова малко алкохол, колкото сега. Това е в резултат от над 10 години борба срещу алкохолизма и тютюнопушенето, водещи до драстични последици за здравето, но също така и от тенденцията към по-здравословен начин на живот.При все че водката продължава да е национално питие, със средна консумация от 12,2 литра годишно на човек, руснаците пият по-малко от французите (13,3 литра), португалците (12,6 литра) и германците (13,4 литра) според Световната здравна организация, цитирана от БТА.Това представлява спад от над 20 процента в сравнение с 2012 година.Както консумацията на алкохол, така и пушенето на цигари бележат \"наистина рязък годишен спад, особено ако погледнете откъде сме тръгнали\", коментира за АФП Мелита Вуйнович, представителка на СЗО в Русия.Според нея тенденцията се дължи на все по-рестриктивната политика на властите през последните 10 години: край на продажбите на алкохол след 23 часа, въвеждане на минимална цена и забрана за рекламиране на спиртни напитки.\"Което функционира другаде, функционира и тук. Ще чуете едни и същи аргументи в много страни, например това, че пиенето е част от националната ни идентичност, но това е мит\", уверява тя.Властите опитват да обърнат страницата след драматичната здравна криза от годините след разпадането на СССР през 1991 година. Тогава намалява средната продължителност на живота и населението се стопява - проблеми, с които страната още се бори.През 1990 г. консумацията на алкохол на човек бе под 12 литра след годините на ограничителни мерки, въведени от Михаил Горбачов. След това се увеличаваше до 2007 г., когато кривата отново се обръща, казва СЗО.Тютюнопушенето също бележи спад от 20 процента в броя на пушачите от 2009 до 2016 година. Сега \"само\" 30 процента от руснаците пушат според данни на организацията.Цените на цигарите, която е близо две евро, остава много под средните европейски цени. Но Мелита Вуюнович приветства програмата за борба срещу тютюнопушенето, която по думите й е \"една от най-добрите в света\". Има стриктни ограничения за пушенето на обществени места.Елена Дмитриева, директорка на руската неправителствена организация Фондация за развитие и здраве, смята, че правителствените мерки са изиграли значителна роля. Тя обаче констатира, че има цялостна тенденция към по-здравословен начин на живот, особено в големите градове.\"На мода са спортните клубове и грижата за здравето, за тялото и духа. Всичко това е по-модерно от преди\", подчертава тя. \"Кулинарните тенденции и тези по отношение на здравето се променят в целия свят, а руснаците обичат да следват западните тенденции\".", "date": "2018.01.16", "title": "Невероятно: Руснаците удариха дъното по пиене на водка"}
{"url": "https://offnews.bg/112/pian-shofior-pomete-spirka-na-gradskia-transport-v-sofia-672995.html", "text": "Пиян шофьор помете спирка на градския транспорт в София. Инцидентът е станал около 21.00 часа в понеделник вечерта, на столичния булевард \"Александър Малинов\" в квартал \"Младост\".Алкохолната проба на шофьора е показала 1,6 промила алкохол в кръвта, съобщиха за Нова тв от Центъра за градска мобилност.На място е изпратен екип на Центъра за градска мобилност.Предстои оценка на щетите.", "date": "2018.01.16", "title": "Пиян шофьор помете спирка на градския транспорт в София"}
{"url": "https://offnews.bg/zimni/iamajka-prashta-damski-otbor-po-bobslej-na-olimpiadata-672994.html", "text": "В Ямайка няма сняг, но има страстни почитатели на зимните спортове. Страната за първи път в историята си ще изпрати на олимпиада дамски отбор по бобслей.В състава на тима влизат Кери Ръсел и Одра Сегри, които успяха да преодолеят квалификациите за ПьонгЧанг 2018.Ямайка на два пъти е изпращала на зимни олимпиади мъжки тим, като за това постижение е сниман и филм - \"Леден болид\" от 1993 година. Това се случва на игрите в Калгари през 1988 година за първи път и след това в Сочи през 2014 година.Преди да се насочи към бобслея Кери Ръсел е била лекоатлетка. През 2013 година тя печели световната титла с щафетата 4 по 100 метра.\"Днес е един от най-щастливите дни в живота ми. Никога не съм си представяла, че ще стана бобслеистка. Посвещавам класирането си на олимпиадата на паметта на моя баща, който ни напусна завинаги преди три години\", каза Ръсел.", "date": "2018.01.16", "title": "Ямайка праща дамски отбор по бобслей на олимпиадата"}
{"url": "https://offnews.bg/politika/ninova-na-49-blagodaria-za-liubovta-koiato-mi-davate-673020.html", "text": "Благодаря за хилядите пожелания, за прекрасните цветя и любовта, която ми давате, по случай 49-ярожден ден. Бъдете и вие здрави, уважавани и обичани. Това написа лидерът на БСП Корнелия Нинова на страницата си във фейсбук. Нинова е родена на 16 януари 1969 г. във врачанското село Крушовица. Нинова качи и снимки на подаръците, които е получила, сред тях и карикатура като червен рицар на кон. ", "date": "2018.01.16", "title": "Нинова на 49: Благодаря за любовта, която ми давате"}
{"url": "https://offnews.bg/112/arestuvaha-pian-lekar-s-1-27-promila-po-vreme-na-dezhurstvo-672974.html", "text": "Пиян лекар бе задържан в София по време на негово дежурство в спешен център в София, съобщава Нова телевизия.Ангел Асенов е бил пиян по време на вечерно дежурство, а за неговото състояние сигнал на 112 подали притеснени пациенти.Пристигналите на място органи на реда срещнали съпротива, но все пак успели да измерят 1.27 промила алкохол в кръвта на лекаря.\"Малко съм шокиран. За първи път имаме подобен инцидент изобщо, за първи път виждам лекар в такова състояние. Организирали сме този кабинет от 15 години, подобен инцидент не сме имали. Затова ни дойде малко като шок. Но, честно казано, трудно намираме хора, които имат желание да работят в такъв кабинет\", заяви Атанас Пелтеков, главен лекар в спешния център на XVIII ДКЦ.", "date": "2018.01.16", "title": "Арестуваха пиян лекар с 1.27 промила по време на дежурство"}
