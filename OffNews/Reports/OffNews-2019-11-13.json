{"url": "https://offnews.bg/kultura/teatar-azarian-vi-kani-na-diskusia-s-aktrisata-snezhina-petrova-i-ekip-715401.html", "text": "След успешната софийска премиера на спектакъла  на театралната сцена в НДК, на 14 ноември всички почитатели на представлението ще могат да се срещнат с актрисата Снежина Петрова, преводача Георги Гочев и част от творческия екип на проекта в отворена дискусия в Театър Азарян. Събитието е с начален час 18:30 ч. и ще премине под наслов „”. Входът както за закупилите билет за спектакъла, така и за други посетители, е свободен.„Да се срещнем с публиката извън защитеното пространство на представлението е много вълнуващо и различно преживяване”, споделя Снежина и обещава всеки зрител да има шанса да се докосне до „магическата” корона на Медея.След събитието, закупилите билет за представлението от 20:00 ч., ще имат възможност да се потопят в света на древногръцката митология и да станат част от магията, наречена „Медея”.Изоставена от своя мъж, Медея търси и намира възмездие, като посяга на една универсална ценност – своите деца. Трагичният ѝ избор вълнува човечеството от Античността до днес. Текстът на Еврипид от 431 г. пр. Хр., оживява в новия превод от старогръцки на Георги Гочев и Петя Хайнрих и във виртуозното изпълнението на 40 актьори, музиканти и деца. Режисьор на представлението е Десислава Шпатова, а сред актьрите са Койна Русева, Ивайло Герасков, Станка Калчева, Петър Дочев и др.Проектът е част от официалната програма на Пловдив - Европейска столица на културата 2019 и се реализира с финансовата подкрепа на СП „Култура“, Нов български университет, Гьоте институт – България, НФ „Култура“ и в партньорство с фондация „Здраве и социално развитие“.Билети за „Медея” могат да бъдат закупени от касите на Билетен център – НДК и онлайн .", "date": "2019.11.13", "title": "Театър Азарян ви кани на дискусия с актрисата Снежина Петрова и екипа на спектакъла 'Медея'"}
{"url": "https://offnews.bg/volejbol/ministar-kralev-privika-lazarov-i-ganev-715414.html", "text": "Спортният министър Красен Кралев прие ръководството на Българска федерация по волейбол, сред които президентът Данчо Лазаров, вицепрезидентът Любо Ганев и изпълнителният директор Станислав Николов. По време на срещата бяха обсъдени предстоящите домакинства на България на международна сцена през следващата 2020 година.Това се случи на фона на задаващия се скандал с отстраняването на Любо Ганев от управителния съвет на федерацията, като според запознати това се прави, за да не може да се кандидатира за президент на централата и да измести Лазаров.Един от най-важните форуми на световно ниво, който страната ни ще организира, е домакинският турнир от Волейболната лига на нациите при мъжете. Обсъдено бе Варна отново да приеме това изключително престижно събитие, след успешните домакинства на предишни издания от тази надпревара.Посочено бе, че Морската ни столица има голям опит и традиции в организацията на такива турнири от ВНЛ, като получава най-високи оценки за своите усилия от страна на Международната федерация. В същото време Варна притежава и страхотна волейболна публика, която дава невероятна подкрепа на родните национали, което е един огромен плюс за фактора домакинство.На визата бе обсъдена също и възможността България да приеме финалите на Златната европейска лига при жените през следващата 2020 година. Надпреварата е първа и основна крачка към класиране на финалния Чалъндж турнир и възможността за завръщане във Волейболната лига на нациите при жените. Припомняме, че през 2018 година волейболистките ни спечелиха финалите на Златната лига в Унгария, а след триумф и на последвалия Чалъндж турнир, \"лъвиците\" се завърнаха в световния елит и успяха да направят един сезон в най-престижната световна надпревара.Наред с предстоящите домакинства, основен акцент по време на срещата бе и темата за подрастващите в българския волейбол. Обсъдена бе смяната на поколенията, както и големите успехи, които младите ни състезатели постигнаха през това лято.Волейболистите под 19 години, водени от Пламен Христов завършиха на седмо място на Световното първенство в Тунис, като присъствието в Топ 8, както и наличието на няколко талантливи играчи дава надежди за бъдещи попълнения в мъжкия национален отбор. Волейболистите под 17 години, водени от Мартин Стоев, направиха страхотно представяне през изминалия сезон, като спечелиха два медала в разстояние само на седмица. Първо малките \"лъвчета\" триумфираха с шампионската титла на Балканиадата в София. Дни след това младите ни национали накараха публиката в зала \"Христо Ботев\" и цялата ни нация да се изпълнят с гордост, като завършиха с вицешампионската титла и и сребърните медали на Европейското първенство в София.  Девойките под 18 години завършиха на 12 място на Световното първенство в Египет, като присъствието в Топ 15 на световния елит е достатъчно добро доказателство за развитието на девическата школа. Констатирано бе, че България разполага с талантливи деца и добра школа при подрастващите, като имаме силни поколения, които ще дадат своя принос за националните отбори в бъдеще. Министър Кралев лично се ангажира да бъде на трибуните на зала \"Макс Шмелинг Хале\" в Берлин и да подкрепя мъжкия национален отбор по време на олимпийската квалификация в Германия през януари.", "date": "2019.11.13", "title": "Министър Кралев привика Лазаров и Ганев"}
{"url": "https://offnews.bg/kultura/spetcialniat-kluben-kontcert-na-grupa-signal-s-nova-data-715415.html", "text": "Голямото клубно шоу на легендите Сигнал, под надслов „Златна колекция 2019“ в Music Jam, ще бъде с нова дата – 7 февруари 2020. Промяната на датата се налага поради логистични причини.В новият си проект „ЗЛАТНА КОЛЕКЦИЯ 2019” групата ще поднесе на своите фенове 100 процента рок и любов, ще изненада с нова визия, и творчески решения!През своята над 40-годишна история музикантите издават 13 студийни албума и изнасят хиляди концерти в страната и чужбина. Групата поставя и два невероятни рекорда, не само за България - близо 7 700 концерта и участия и повече от 550 000 продадени плочи.Йордан Караджов, Александър Мариновски, Владимир Захариев и Георги Янакиев остават верни на традицията си да създават и изпълняват чист български рок и влизат с цели 16 вечни хита в Топ 500 на най-великите песни на България.Закупените билети за концерта на Сигнал ще важат за новата дата (7 февруари 2020) без презаверка.Всеки, който е закупил билет, но не може да присъства на събитието, може да върне своя билет в партньорската мрежа на „Ивентим“ от 14 ноември до 14 февруари. Сумата ще може да бъде възстановена в конкретния обект, от който е взет билетът.Билетите, закупени онлайн и платени с карта, могат да бъдат изпратени или занесени лично в централния офис, намиращ се на ул. 6-и септември 58 в София, като в рамките на 7 работни дни всеки клиент ще получи обратно пълната сума.В случай на плащане чрез наложен платеж или по банков път, билетите се изпращат по пощата с номер на банкова сметка, по която да бъде възстановена сумата, заедно с име на титуляр и телефонен номер за връзка. Цялата сума за закупени билети се изплаща веднага при връщане на билетите в централния офис на „Ивентим“ на посочения по-горе адрес.", "date": "2019.11.13", "title": "Специалният клубен концерт на група Сигнал с нова дата"}
{"url": "https://offnews.bg/112/19-godishna-predizvika-katastrofa-zaradi-riskovo%c2%a0izprevarvane-na%c2%a04-k-715417.html", "text": "19-годишна предизвика катастрофа заради рисково изпреварване на 4 камиона на пътя Шумен - Силистра, на разклона за село Хитрино, съобщава БНТ.19-годишната е шофирала БМВ със силистренска регистрация, което се е ударило в задната част на камион \"Сканиа\".В леката кола е имало още четири жени - две на 19 години, 21-годишна и 41-годишна. Сигнал за катастрофата е получен в 15.02 часа в дежурната част на полицията в Шумен.След катастрофата състоянието на 21-годишната жена е най-тежко. Тя е настанена в болницата в Шумен с черепно-мозъчна травма.Останалите жени, пътували в БМВ-то, също са в болницата, но са с по-леки наранявания.Шофьорът на камиона, мъж на 60 години от Варна, е правоспособен. Пробата му за алкохол е отрицателна.", "date": "2019.11.13", "title": "19-годишна предизвика катастрофа заради рисково изпреварване на 4 камиона"}
{"url": "https://offnews.bg/ikonomika/rusia-shte-namali-dela-na-shtatskia-dolar-v-darzhavnia-investitcionen-715408.html", "text": "Русия ще намали дела на щатския долар в своя Държавен инвестиционен фонд (т. нар. \"Национален фонд за богатство\") и обмисля да инвестира в други чуждестранни валути, включително в китайски юани, заяви в сряда заместник-министърът на финансите Владимир Количев, съобщи Ройтерс.Количев по-рано този месец потвърди, че Русия планира да диверсифицира валутните си активи през 2020 г.Заместник-министърът на финансите заяви, че този ход отчасти е предназначен за предпазване на руските резерви от външни рискове. Той не даде точно число какво ще е намалениението на  дела на щатския долар в държавния инвестиционен фонд.Американският отдел съставлява около 36% от Националния фонд за богатство или 124,5 милиарда долара към края на октомври, според изчисленията на Ройтерс, които са въз основа на данните на финансовото министерство.Според Ройтерс Москва засилва процеса, който самата тя определя като \"дедоларизация\", за да намали зависимостта си от американската валута, след като отношенията на Русия със Запада се влошиха заради анексията на Крим през 2014 г. и руската роля в украинската криза.Според министъра структурата на международните валутни резерви на Русия вече се е променена и планираните промени във Фонда за национално богатство ще доближат неговия състав до този на валутните резерви на централната банка.Към 31-ви март тази година еврото съставляваше 30,3% от резервите на Руската централна банка. Делът на щатския долар бе 23,6%, на китайския юан - 14,2%, а на паунда - 6,6%. Японската йена, канадският и австралийският долар бяха общо 7,1%.", "date": "2019.11.13", "title": "Русия ще намали дела на щатския долар в Държавния инвестиционен фонд"}
{"url": "https://offnews.bg/zvezdi/koledno-nastroenie-i-romantika-s-ladies-night-i-dajnars-klub-bal-715416.html", "text": "На 12 ноември в Cinema City, София, се проведе традиционната инициатива на Дайнърс клуб България и Fibank - „Ladies Night”. Събитието започна със стилен коктейл и продължи с предпремиерна прожекция на филма „Последната Коледа“. За да уважат събитието, бяха дошли редица любими светски личности, инфлуенсъри, журналисти и др.Във „вечерта на дамите“ клиенти, партньори и приятели на Дайнърс клуб България и Първа инвестиционна банка имаха възможността да усетят коледната магия, като се потопят във вълшебната атмосфера на предстоящите празници. Дамите бяха поканени от Дайнърс клуб България да присъстват на специално организиран за тях коктейл, последван от прожекция на романтичната коледна комедия с участието на Емилия Кларк и Хенри Голдинг, озвучена с музиката на Джордж Майкъл.Притежателките на кредитни карти First Lady от Дайнърс клуб България имат не просто кредитна карта, а продукт с висока добавена стойност, който им осигурява много допълнителни привилегии и участие в лоялна програма, гарантираща специални отстъпки, клубни събития и услуги единствено за тях.Ето защо членството в клуба на „Първите дами“ е не само въпрос на престиж, привилегия и лукс, а означава да сте част от компания, която е синоним на качество, надеждност и ексклузивни предимства за своите членове.", "date": "2019.11.13", "title": "Коледно настроение и романтика с “Ladies Night” и Дайнърс клуб България"}
{"url": "https://offnews.bg/politika/ivan-kostov-prognozira-che-gerb-shte-izkarat-palen-mandat-715420.html", "text": "Политическата система се стабилизира. Очертава се пълен мандат на ГЕРБ. Няма политическа алтернатива. Или поне избирателите не я различават в лицето на БСП. Не се очертава политическа криза до края на мандата, прогнозира пред bTV бившият премиер Иван Костов. Според него изборите в София обаче дават сериозни сигнали, които трябва да бъдат отчетени - ако се анализира вотът за общински съветници, ще се види, че той е опозиционен.Костов е на мнение, че ако „Спаси София” са потърсили политическа подкрепа, щяха да имат повече представители в Столичния общински съвет, а сега гласовете им са се преразпределили в други партии.Според бившия премиер гражданското общество трябва да разбере, че без партия не може да се формира алтернатива:\"Политическата система е защитена от специален закон, той не допуска неправителствени организации или движения да се съревновават с политическите партии. Няма демокрация без партия\".Костов отбеляза, че на балотажа в София Йорданка Фандъкова е увеличила гласовете а себе си, докато Манолова е регистрирала спад:\"За г-жа Фандъкова, Джамбазки и Сидеров са подадени 186 222 гласа заедно. На втория тур Фандъкова взима с 30 000 гласа повече. Гласовете на опозицията – общо заедно са 225 980, но Мая Манолова не взима тези гласове на втория тур.\"Бившият премиер е категоричен, че част от социолозите често спекулират с данните, а резултатите от екзитполовете не са точни.В днешното си интервю пред bTV  Костов отговори и на твърдението на бившия президент Росен Плевнелиев, че от 20 години разцепва десницата:\"От шест години не се занимавам с политика. Дори не съм призовавал да се гласува за някого. Само Плевнелиев, Недялко Недялко (собственикът на сайта ПИК), Цацаров и Гешев мислят обратното\".", "date": "2019.11.13", "title": "Иван Костов прогнозира, че ГЕРБ ще изкарат пълен мандат"}
{"url": "https://offnews.bg/ikonomika/sinditcite-na-ktb-tarsiat-naematel-za-bivshata-tcentrala-na-bankata-na-715422.html", "text": "Синдиците на КТБ търсят наемател за бившата централа на банката на ул. „Граф Игнатиев“ №10  - пл. „Джузепе Гарибалди” в София.През лятото на 2018 г. Централната избирателна комисия направи оглед на централата на КТБ, но така и не се премести там. Към момента ЦИК остава в сградата на Народното събрание на пл. \"Княз Александър І\".От днес синдиците на „Корпоративна търговска банка“ АД (в несъстоятелност) започват нова процедура за отдаване под наем на част от административна сграда на ул. „Граф Игнатиев“ №10 - сутерен, първи етаж и втори етаж. В съобщението за отдаване под наем е отбелязано, че сутеренът се състои от банков трезор и преддверие към него, трезор – касети и преддверие към него, както и други спомагателни и санитарни помещения.Първият (партерен) етаж се състои от салон за клиенти, салон за служители, касов възел с три броя каси и преддверие, два офиса, помещение за деловодство, две приемни за обслужване на клиенти, преброително помещение, централно входно помещение от ул. „Иван Н. Денкоглу”, помещения за охрана, както и други спомагателни и санитарни помещения. Етажът разполага с вход от ул. „Граф Игнатиев”, както и вход от ул. „Ангел Кънчев”.Вторият етаж се състои от: вестибюл, централно стълбище, две заседателни зали с тераси, осем кабинета, два офиса, стая за почивка, помещение за сървър, два санитарни възела и други спомагателни помещения.", "date": "2019.11.13", "title": "Синдиците на КТБ търсят наемател за бившата централа на банката на площад Гарибалди"}
{"url": "https://offnews.bg/ikonomika/nikakva-sleda-kak-e-vzeto-reshenieto-balgaria-da-poiska-po-skapi-samol-715411.html", "text": "Няма документална следа как е взето решението България да се присъедини към декларацията с искане ЕК на обложи с данък самолетните полети, инициирана от Нидерландия и подкрепена още от Швеция, Германия, Франция, Италия, Дания, Люксембург и Белгия.  - с подписа на финансовия министър Владислав Горанов.Кой и защо е упълномощил Горанов да направи това и как присъединяването на България защитава националните ни интереси са въпроси, които OFFNews зададе писмено на Министерството на финансите днес. Попитахме също защо не е имало обществено обсъждане. (За присъединяването ни разбрахме вчера от пост на Радан Кънев във Фейсбук.).Отговори не получихме, няма и да получим. Малко след като изпратихме въпросите си, от пресцентъра на МФ ни потърсиха и обясниха, че днешният по темата пред журналисти в Народното събрание съдържа отговорите на въпросите ни. Възразихме, че не е така, на което отговориха, че няма какво повече да се каже.В коментара си министър Горанов заявява, че решението каква да е позицията на България е взето \"след обсъждане на ниво Министерски съвет\".- казва Горанов. Затова попитахме правителствената пресслужба има ли такова решение на Министерския съвет, санкция на правителството, която да дава зелена светлина министър Горанов да заема съответната позиция по холандската декларация. Поинтересувахме се ако да, кога е взето.Оттам не знаеха за такова решение. Трябва да проверим, може да е обсъдено на оперативно заседание на МС - отговориха от пресслужбата днес привечер - ден, след като въпросът доби публичност.Казано по-просто, оперативно заседание е събиране във формат Министерски съвет, на което министрите и премиера могат да обсъждат каквото решат, без обаче това да има правна стойност. А за решение на МС, с което правителството да упълномощи финансовия министър каква да е позицията му от името на България по въпрос, надхвърлящ границите ни, трябва преди това да е минала и съгласувателна процедура с министерствата, от чиято компетентност е въпросът. В случая едно от тях със сигурност е транспортното, затова попитахме и него. Отговорът им беше отрицателен - не е имало съгласувателна процедура, по административен ред подобно нещо при тях не е постъпвало.", "date": "2019.11.13", "title": "Никаква следа как е взето решението България да поиска по-скъпи самолетни билети"}
{"url": "https://offnews.bg/zdrave/izvestni-sa-punktovete-za-razprostranenie-na-donorski-karti-715421.html", "text": "Известни са пунктовете за разпространение на донорски карти в идните дни:· Асеновград – от 14 ноември до края на кампанията донорски карти могат да бъдат взети всеки работен ден в приемната на БЧК в града.· Благоевград – на 14 ноември от 14.00 часа доброволци на БЧК ще раздават донорски карти на пл. \"Македония\".· Бургас – на 16 и 17 ноември от 11 ч. до 13 ч. и от 16 ч. до 18 ч. донорски карти ще бъдат раздавани от доброволци на БЧК в центъра на града - на ул. \"Александровска\" и ул. \"Богорици“, както и в Приморски парк.· Велико Търново:- На 14 ноември от 10 ч. донорски карти ще бъдат раздавани в парк Марно поле в рамките на организираната от РЗИ и БЧК „Клиника на открито“.- На 20 ноември – пред Скай център от 16 ч.;- На 27 ноември от 10 ч. карти ще бъдат раздавани във ВТУ \"Св. Св. Кирил и Методий\";· Разград – на 15 ноември от 14.30 ч. доброволци на БЧК и РЗИ ще разпространяват донорски карти на пл. Ларго;· Русе:- на 14 ноември от 8 ч. до 10 ч. донорски карти ще бъдат разпространявани в УМБАЛ „Канев“;- на 18 ноември от 17.30 ч. до 19 ч. донорска карта може да получите и в МОЛ Русе;· Смолян:- На 15 ноември от 12 ч. до 17 ч. донорска карта можете да получите в РЗИ-Смолян;- На 22 ноември от 10 ч. до 12.30 ч. – в МБАЛ-Смолян;- На 22 ноември от 13 ч. до 14 ч. карти ще бъдат раздавани пред кметството в Община Борино;- На 22 ноември от 13 ч. до 14 ч. карта можете да вземете и пред общината в гр. Мадан.", "date": "2019.11.13", "title": "Известни са пунктовете за разпространение на донорски карти"}
{"url": "https://offnews.bg/ikonomika/biudzhet-2020-kolkoto-tolkova-ili-kolkoto-poveche-tolkova-poveche-715413.html", "text": "Държавният бюджет за 2020 г. бе приет на първо четене от парламента и традиционно по време на дебатите преди гласуването оценките за него бяха на двата полюса според това, дали идват от управляващите или от опозицията. Тъй като този бюджет нямаше име, каквато е традицията, изказващите се депутати се \"стараеха\" да измислят такова.Министерството на финансите планира да събере и изхарчи общо 46,8 млрд. лв. през следващата година. Увеличението на приходите в държавата се планира да е около 3,3 млрд. лв., които би трябвало да дойдат от повишените постъпления от данъци и осигуровки, както и от добрите прогнози за ръст на икономиката. Планираният държавен дълг бележи двоен ръст спрямо предходните две години и ще достигне до нови 2,2 млрд. лв.Увеличават се бюджетните и минималната заплатаС 10% ще бъдат увеличени възнагражденията в бюджетната сфера, със 17% - заплатите на учителите. Минималната работна заплата (МРЗ) ще се вдигне от 560 лв. на 610 лв. от 1 януари 2020 г. Това ще глътне допълнителни 625 млн. лв. През 2021 г. МРЗ ще се покачи до 650 лв.Специално са заделени средства за увеличаване на възнагражденията на заетите в съдебната власт. Заплатите на работещите в центровете за деца с увреждания с постоянна медицинска грижа ще се увеличат с 20%, в центровете за хора с увреждания – с 15%, а в останалите социални домове – с 10%.С по половин милиард повече ще има за \"Образование\" и Здравеопазване\". Увеличават се и парите за отбрана.Горанов: Консервативен бюджет за несгодиРазискванията бяха открити от министъра на финансите Владислав Горанов, който изчете рамката на бюджета, който е първия от много години в който не са заложени нито дефицити, нито излишъци.\"Принципът - колкото изкарваш, толкова и да харчиш е консервативен и предлагам да бъде запазен и след 2020 година\", каза Горанов.Балансираният бюджет е удобният инструмент за преминаване през евентуални несгоди, каза още Горанов по време на дебата. „Чуха се мнения, че”, каза Горанов. Според него опасенията че управляващите твърде оптимистично виждаъ развитието на икономиката са излишни защото и при най-негативният сценарий ще може да се отбележи разумно бюджетно салдо, съобразено с критериите на Банката за развитие и растеж. Горанов смята, че очакванията на опозицията, че бюджетната рамка ще извършва структурни реформи са твърде амбициозни.Корнелия Нинова: Бюджет на застояБюджет 2020 е на застоя, между първо и второ четене ще внесем своя алтернативен бюджет на развитието, каза лидерът на БСП Корнелия Нинова. Тя определи бюджета като “взел-дал”. Според нея бюджета трябва да реши демографската криза. “Решава ли бюджета този проблем или поне започва ли да го решава? Не, изобщо. Няма политика за децата. Няма политика за младите семейтсва, няма политика за увеличаване на продължителността на живота и политика към възрастите хора. За младите няма никакви стимули за отглеждане на деца, за започване на бизнес. За възрастните хора се предвижда само увеличение на пенсиите с 6 %, които сами разбирате, че не е достатъчно”, каза Нинова. БСП ще предложи преди второ четене въвеждане на семейно подоходно облагане,, помощи за второ и трето дете, учебник за един предмет, за един клас до 12 клас, както и преизчисляване на всички пенсии. ЮВ бюджета няма никакви стимули за икономиката, каквото и да говори министърът на финансите. Без увеличаване на доходите няма да има ръст в потреблението. Без увеличаване на капиталовите разходи няма да има ръст в БВП\", каза още Нинова.ГЕРБ: Колкото повече, толкова повечеБюджет 2020 е „колкото повече, толкова повече“, каза депутатът от ГЕРБ Александър Иванов, който в изказването си наблегна “малко на положителната страна на бюджета”. От началото на мандата на правителството на Борисов минималната пенсия се е повишила с 46 %“, каза Ивнаов. Според него основните цели на фискалната политика са намаляване на безработицата. „И тук има с какво да се похвалим и трябва да го прочетем най-достойно. За догодина рекордно ниски нива на безработицата. Намяляване и забавяне на инфлацията. Т.е. ръстът на доходите, които се бележат в бюджетната сфера и тези на учителите 17 % реално ще бъдат осезаеми върху трудовите възнаграждения и доходите“, каза още Иванов. Депутатът от ГЕРБ изтъкна, че се запазват ниските ставки на преките данъци. Той призова депутатите да подкрепят бюджет 2020 г., който е повече от сегашното, но и повече от това, което е имало.ДПС: Повече от същотоФилософията на бюджет 2020 – \"повече от същото\", както се изрази председателят на бюджетната комисия Менда Стоянова, не устройва България, затова ние няма да го подкрепим. Това заяви депутатът от ДПС Йордан Цонев. Той добави, че голямата разлика между икономическата политика на ГЕРБ и ДПС е в това, че партията на Борисов залага на устойчиво развитие, което предполага около 3 процента ръст на икономика, а Движението настоява за ускорено и догонващо развитие, което щяло да ни вдигне на нова скорост, за да стигнем стандартите на Европа. Цонев се позова на синтетичния показател БВП на глава от населението, като каза, че по него сме на 25% от средното в ЕС. С тези темпове ще стигнем западните стандарти след 125 години, сметна Цонев", "date": "2019.11.13", "title": "Бюджет 2020: Колкото - толкова или колкото повече, толкова повече"}
{"url": "https://offnews.bg/sviat/vissh-diplomat-svidetelstva-sreshtu-tramp-pri-parvoto-publichno-izslus-715423.html", "text": "В Камарата на представителите в Конгреса на САЩ започна първото публично изслушване в разследването за импийчмънт на президента Доналд Тръмп. Ключов свидетел в изслушването е действащият американски посланик в Украйна Уилям Тейлър.Тейлър твърди, че Тръмп е настоявал пред властите в Киев за разкрития, които могат да уязвят демократа Джо Байдън - евентуалния му съперник на следващите президентските избори в САЩ. Американският президент е разследван именно за това: дали се е опитал да окаже натиск на Украйна да разследва сина на Джо Байдън Хънтър, който е бил в управителния съвет на украинска компания.Уилям Тейлър свидетелства днес пред комисията по разузнаване в Камарата на представителите, че негов подчинен му е разказал как е чул на 26 юли разговор на Тръмп с посланика на САЩ в ЕС Гордън Сондланд, ден след телефонния разговор между Тръмп и новоизбрания украински президент Зеленски.Сондланд заявил, че Тръмп се е интересувал повече за разследването срещу Байдън, отколкото за бъдещето на Украйна.Тейлър подчерта също така, че за него е неприемлива заплахата да бъде замразена важна военна помощ от САЩ за Украйна като форма на натиск над властите в Киев, за да започнат разследване срещу Хънтър Байдън.Същевременно от пресслужбата на Белия дом обявиха, че Доналд Тръмп изобщо не следи изслушванията в Конгреса на САЩ, защото имал по-важна работа.", "date": "2019.11.13", "title": "Висш дипломат свидетелства срещу Тръмп при първото публично изслушване за импийчмънт"}
{"url": "https://offnews.bg/politika/borisov-ne-iska-voden-rezhim-v-pernik-i-razporedi-da-se-tarsi-rezerven-715410.html", "text": "Премиерът Бойко Борисов не иска да се стига до воден режим в Перник и разпореди на регионалния министър Петя Аврамова да търси резервен язовир, за да бъде захранен градът, се разбира от стенограма на заседанието на Министерския съвет от днес.Той нарежда на Аврамова да се чуе с кмета на Перник - бившия депутат от БСП, Станислав Владимиров и да работи заедно с местната власт, за да се избегне режимът.Аврамова се оправдава, че вчера е заповядала да се сформира работна група, която да анализира на място целогодишния приток и отток от язовира, работата на ВЕЦ-а, консумацията, както и ремонтните дейности, които се извършват от водолази на язовирната стена.До 10 дни въпросната работна група трябва да представи доклад с констатациите и предложения за решения на въпроса. В нея влизат експерти от ВиК и от вътрешния одит на министерството.Борисов обаче не е доволен от срока и нарежда той да се съкрати, \"защото ще влязат в режим на водата\". \"Не е добре. И виж това предложение, което има, да се докара от резервен язовир вода. Важно е да работите в пълен синхрон и в координация с местните власти, за да се реши въпросът максимално бързо\", нарежда Борисов.", "date": "2019.11.13", "title": "Борисов не иска воден режим в Перник и разпореди да се търси резервен язовир"}
{"url": "https://offnews.bg/futbol/popeto-pred-napuskane-na-rostov-715418.html", "text": "Капитанът на българския национален тим Ивелин Попов може да напусне настоящия си тим Ростов, пишат медиите в Русия днес.Клубът е измъчван от сериозни финансови проблеми, като според местната преса, наставникът на отбора Валерий Карпин и част от големите звезди, сред които и Ивелин Попов, ще си тръгнат в най-скоро време.Футболистите и треньорското ръководство не са получавали заплати и бонуси, а единственото финансиране на клуба се осигурява една компания, собственост на президента на Ростов – Арташес Арутюнянц.Предполага се, че клубът ще бъде напуснат от имена като Дмитрий Чистяков, Матиас Норман, Роман Еременко и Елдор Шомуродов.", "date": "2019.11.13", "title": "Попето пред напускане на Ростов"}
{"url": "https://offnews.bg/sviat/greta-tunberg-shte-plava-ot-sasht-do-ispania-za-sreshtata-na-varha-za-715385.html", "text": "Екоактивистката Грета Тунберг ще отплава от САЩ до срещата на върха на ООН за климата в Испания, като се вози с двама ютубъри на ветроход, съобщи Би Би Си.16-годишната активистка планираше да пътува до Чили, но Чили се оттегли като домакин на срещата за климата COP25 поради протести в страната.Във фейсбук Тунберг обяви: \"Толкова съм щастлива да кажа, че има как да стигна до COP25 в Мадрид.\" Тя отказва да пътува по въздух заради въздействието на авиопревозите върху околната среда.Активистката беше планирала да пътува бавно до Чили, след като мине през Щатите. Преди две седмици тя отправи призив за помощ в социалните медии.Чилийският президент Себастиян Пиньера обяви миналия месец, че южноамериканската държава вече не може да бъде домакин на събитието сериозните антиправителствени протести.Тунберг ще отплава от Вирджиния, САЩ, до Испания на френския ветроходен катамаран \"Ла Вагабонде\". Тя ще пътува с австралийските ютубъри Райли Уитлъм и Елейна Караусу, както и с британката Ники Хендерсън, която е професионалнен ветроход. Лодката им ще използва слънчеви панели и хидрогенератори за захранване.Испания предложи да бъде домакин на срещата в края на октомври, като се очаква се да присъстват около 25 000 души.", "date": "2019.11.13", "title": "Грета Тунберг ще плава от САЩ до Испания за срещата на върха за климата"}
{"url": "https://offnews.bg/zdrave/pregledi-za-diabetna-retinopatia-v-tcialata-strana-715406.html", "text": "Българското дружество по офталмология организира скрининг за диабетна ретинопатия. Прегледите и консултациите са предназначени за диабетноболни и ще се провеждат на 15 ноември в няколко града на страната. Инициативата е посветена на 14 ноември Световен ден на диабета и 13 ноември - Световен ден на незрящите. Главен координатор на кампанията е новоизбраният Председател на БДО доц. д-р Марин Атанасов, д.м., FEBO от УМБАЛ „Свети Георги” – Пловдив.Ето къде всички диабетици могат да си направят профилактичен преглед:СофияМЦО „Ресбиомед” – Софияул. „Алдомировска“ №144Тел: 02 80 81 888 / 0879 600 290МЦ и СОБАЛ „Пентаграм”– СофияОчна клиника „Зрение”, Екип проф. Таневул „Балша” №5, СофияТел. за записване: 0700 130 62ВМА – Очна клиника от 8.30 до 14.00Център „Светлина” 14 и 15.11.2019 г. Предварителни записвания на тел. 02 9312281 и 0879 998414СБАЛОБ „ЗОРА” 15.11.2019 г.СОБАЛ \"Акад.Пашев\", /в сградата на ДКЦ 18/София, кв. Сухата река, ул.Емануил Васкидович №51 от 13.30 - 16.30 ч. на 15.11.2019 г., след предварително записване на тел. 070020266.СОБАЛ „ВИЖЪН” – СофияБул. „Проф. Цветан Лазаров” №86Часове за скрининг от 9:00 до 15:00 ч., след предварително записване на тел: 0700 89 003.УМБАЛ „Александровска” ЕАД, СофияНа 14.11.2019 г. от 13:00 часа ще се състои беседа за пациенти на тема:”Очни прояви на захарния диабет” в Очна клиника, сградата на II-ра хирургия.ПловдивУМБАЛ „Свети Георги” ЕАД, ПловдивКлиника по очни болестиХирургичен блок на Бул. „Пещерско шосе” №66, ет. 6Тел. за записване 032/602780 от 10:00 до 12:00 ч.БургасД-р Свилен Мерсинков – БургасРусеАСИМП ИП Бяла ,Русенско д-р ДешковаПлевенУМБАЛ „Д-р Г. Странски” – Плевен предварително записване на тел: 064 886657; 064 886655.ВарнаСБОБАЛ - Варнаосвен скрининг за диабетна ретинопатия и публична лекция на тема:„Диабетна ретинопатия - съвременни аспекти в патогенезата, диагностиката и лечението” на 14.11.2019 г. от 12:00 ч. в зала 816 на Факултета по фармация на МУ-Варна , проф. д-р Зорница Златарова.Очна клиника Света Петка – Варнаул.Проф. д-р Георги Георгиев 4052 611 130052 611 131ШуменМБАЛ – ШуменОчно отделениеТелефон за записване - 054 855 783.ХасковоОчен медицински център „Д-р Голев” в градовете Хасково, Димитровград и Харманли ще се включи активно при скрининга на диабетиците в следните часове:Хасково от 10:00 до 12:00 ч.Харманли от 13:00 до 14:30 ч.Димитровград от 15:00 до 18:00 ч.Очен медицински център Хасково ООД гр. Хасково, ул. Георги Кирков № 24 Tел.: 038 536 09015.11.2019 г. от 12,00 ч до 14,00 ч.Стара ЗагораМедицински център Верея ЕООД – Стара Загора бул. Митрополит Методи Кусев, 9042/ 601 46015.11.2019 г. от 12,00 ч до 14,00 ч.", "date": "2019.11.13", "title": "Прегледи за диабетна ретинопатия в цялата страна"}
{"url": "https://offnews.bg/ikonomika/tcvetanov-se-obiavi-sreshtu-aetc-belene-i-turski-potok-stavame-po-zav-715395.html", "text": "Воденият от Цветан Цветанов Евро-атлантически център за сигурност (ЕАЦС) се обяви срещу изграждането на АЕЦ \"Белене\" и газопровода Турски поток. Според организацията двата енергийни проекта създават предпоставки за притеснение относно влиянието им върху енергийната сигурност на България. От ЕАЦС припомнят, че България подписа в рекордно къси срокове договор за строителството на продължението на „Турски поток“ през територията на България.Според организацията Булгартрансгаз не разполага със средства за строителството на тази инфраструктура.Според центъра в същото време предвидените обвързващи договори за доставка на газ, ще направят невъзможно диверсифицирането на доставките с втечнен природен газ.Според анализаторите е притеснително и състоянието на проекта за АЕЦ „Белене“. \"През последните месеци правителството даде редица сигнали за възобновяване на проекта и привличане на руски и китайски инвеститори. Важно е в този контекст да се съхрани решението на Народното събрание. В противен случай, ако българското правителство даде гаранции за инвестицията на руската страна, рискуваме българската енергетика да бъде поставена в пълна зависимост от Русия. Същевременно не бива да подценяваме факта, че в сферата на атомната енергетика не е толкова важно кой притежава реакторите, а кой притежава технологията и може да преработва ядрения отпадък от работата на тези реактори\", посочват от организацията на Цветанов.Ето и текста на цялата позиция на ЕАЦС:Позиция на ЕАЦС относно енергийната сигурност на БългарияОсновните елементи на енергийната сигурност включват сигурни доставчици, достъпни цени и достатъчно ниво на диверсификация, която да постига три основни цели:- гъвкавост на енергийната система и възможност за бърза реакция при нарушения на баланса между доставки и търсене;- конкуренция между доставчиците, която да осигури най-ниските цени въз основа на пазарен принцип;- непрекъснатост на доставките, осигурена чрез възможността за замяна на един източник с друг по всяко време при възникване на проблем с доставките от първоначалния източник.По настоящем два енергийни проекта създават предпоставки за притеснение относно влиянието им върху енергийната сигурност на България - „Турски поток“ и АЕЦ „Белене“.България подписа в рекордно къси срокове договор за строителството на продължението на „Турски поток“ през територията на България. За по-малко от 6 месеца се проведоха всички процедури, издадоха се всички разрешителни, подписа се договор и се направи първа копка. Стойността на договора е над 1.1 млрд. евро. Дължината на трасето е 474 км. Според договора, строителството ще завърши за рекордните 250 календарни дни за линейната част. Финансиране за проекта обаче липсва, а по тръбата ще тече само руски газ. Булгартрансгаз не разполага със средства за строителството на тази инфраструктура. Нито Булгартрансгаз, нито дружеството майка БЕХ могат да изтеглят заем на такава голяма стойност. Поради тази причина, условията на договора предвиждат сумата да се плати от приходите от транзит в срок от 10 години след пускането на тръбата в експлоатация. Това означава, че обслужването на дълга ще зависи от пренесените количества и цена. Ако Газпром реши да не използва тръбата и тя остане празна, Булгартрансгаз ще трупа задължения, които няма да може да обслужва. Логично е при неплащане кредиторът да опита да придобие дружеството и неговите активи. Тази ситуация създава предпоставки за диспропорционално увеличаване на руското влияние в политическия и икономическия живот в страната ни, както и риск от пълна зависимост на българския газов оператор Булгартрансгаз от Газпром. Същевременно предвидените обвързващи договори за доставка на газ, ще направят невъзможно диверсифицирането на доставките с втечнен природен газ.Притеснително е и състоянието на проекта за АЕЦ „Белене“. След предложението от средата на 2018г. на Министерски съвет да бъде възобновен проекта, Народното събрание прие решение, което забрани на правителството да предоставя каквито и да е гаранции или плащания по този проект и подчерта, че реализирането на проекта трябва да се случи „на пазарен принцип (без договори за задължително изкупуване на енергията, без преференциални цени, без договори за разлика, без корпоративни и/или други непазарни механизми за гарантиране на инвестицията) и без предоставяне на държавна гаранция“. През последните месеци правителството даде редица сигнали за възобновяване на проекта и привличане на руски и китайски инвеститори. Важно е в този контекст да се съхрани решението на Народното събрание. В противен случай, ако българското правителство даде гаранции за инвестицията на руската страна, рискуваме българската енергетика да бъде поставена в пълна зависимост от Русия. Същевременно не бива да подценяваме факта, че в сферата на атомната енергетика не е толкова важно кой притежава реакторите, а кой притежава технологията и може да преработва ядрения отпадък от работата на тези реактори.", "date": "2019.11.13", "title": "Цветанов се обяви срещу АЕЦ Белене и Турски поток: Ставаме по-зависими от Москва"}
{"url": "https://offnews.bg/izvan-terena/maria-sharapova-v-opasna-blizost-s-gorili-snimki-715392.html", "text": "Руската тенисистка Мария Шарапова видя отблизо един от малкото останали видове планински горили. Бившата номер 1 в света се наслаждава на ваканция, на която очевидно иска да посети доста екзотични места. В случая това е държавата от Централна Африка - Руанда. Шарапова видимо е впечатлена от местните природни забележителности и животински обитатели.Интересното е, че руската красавица не се поколеба , макар и на безопасна дистанция.Те живеят на семейства с от 10 до 35 членове и всяко семейство има по един лидер, разбира се мъжки. Обикновено горилите се движат през деня, избират място, на което да преспят и продължават на следващия ден.", "date": "2019.11.13", "title": "Мария Шарапова в опасна близост с горили (снимки)"}
{"url": "https://offnews.bg/futbol/anglijski-natcional-ne-dogledah-macha-s-balgaria-zaradi-rasistite-715400.html", "text": "Защитникът на Тотнъм и английския национален отбор Дани Роуз разкри, че не е догледал скандалната квалификация между България и \"трите лъва\" миналия месец.Причина за това са  през първото полувреме на мача в София. Роуз бе наказан за този мач и не пътува за България.\"Ако трябва да бъда честен с вас, не успях да гледам мача с България. Всичко се случи малко преди края на полувремето, когато имаше дебат дали реферът да прекрати мача. Не можах да гледам.Беше много трудно да гледам момчетата, поставени в непозната за нас ситуация, защото не изпадаме в такива, докато играем в Англия.Беше трудно да гледам, но Хари Кейн и момчетата подходиха професионално и се радвам, че никой не пострада”, каза Роуз.", "date": "2019.11.13", "title": "Английски национал: Не догледах мача с България заради расистите"}
{"url": "https://offnews.bg/zdrave/bezplaten-skrining-za-ranno-otkrivane-na-diabet-v-stolichni-bolnitci-715390.html", "text": "Центърът за превенция на захарен диабет и неговите усложнения в УМБАЛ „Александровска\" организира скринингова кампания за откриване на диабет с безплатно измерване на гликиран хемоглобин. Необходимо е предварително записване на тел. 0879 878 051 между 8.00 и 12.00 часа. Не съществуват ограничения относно предходна консумация на храни и напитки.В ранните си етапи захарният диабет протича безсимптомно и много хора с диабет не знаят, че го имат. Препоръчително е да се изследват и консултират лица, които не са правили измерване на гликиран хемоглобин досега и имат някои от следните рискови фактори: наднормено тегло или затлъстяване, близък роднина с диабет (родител, брат, сестра), повишено кръвно налягане или друго сърдечно-съдово заболяване, възраст над 45 години.Изследванията и консултациите ще се проведат след 14.00 ч. по график в работните дни в периода 14–19 ноември 2019 г. в Центъра за превенция на захарния диабет и неговите усложнения към Клиниката по ендокринология и болести на обмяната на УМБАЛ „Александровска\", който се намира на партерния етаж, в дясното крило на сградата срещу арката.Безплатни прегледи за диабетици и хора с наднормено тегло организира и Отделението по ендокринология към Клиника вътрешни болести на УМБАЛ \"Св. Анна\" - София АД.Прегледите започват от 14 ноември и продължат до 30 ноември. Ще се провеждат в лекарски кабинет на ет. 7. база \"Запад\" от 12 ч. до 14 ч. Записвания на 0879885411.", "date": "2019.11.13", "title": "Безплатен скрининг за ранно откриване на диабет в столични болници"}
{"url": "https://offnews.bg/kultura/goreshto-pladne-nova-sreshta-s-jordan-radichkov-i-negovia-pat-v-kin-715396.html", "text": "На 29-и ноември почитателите на творчеството на Йордан Радичков ще могат да преоткрият филмовите сценарии на автора, превърнали се във важна част от историята на българското кино.От 18:30 часа в столичното кино „Одеон“ ще бъде представен десети том от събраните съчинения на Йордан Радичков. В него са събрани текстовете от първите му опити в киното, заедно с някои от най-добре познатите истории, които заживяват на големия екран.Представянето ще бъде съпъствано от безплатна прожекция на филма „Горещо пладне“ на режисьора Зако Хеския. За тома ще говори съставителя на събраните съчинения на Йордан Радичков проф. Инна Пелева.Сред текстовете читателите ще открият един неизвестен на широката публика сценарий, озаглавен „Без име“, който никога не е екранизиран. Историята разказва за съдбата на едно подхвърлено дете в столичен жилищен блок. Заедно с него томът представя и добре познатите сценарии на „Горещо пладне“, „Всички и никой“ и „Последно лято“.Пътят на Йордан Радичков в киното всъщност започва с първите му опити с късометражни ленти. Сред тях се нареждат късите филми „Есен“, „Айде да бичиме пънове“ и други заглавия, чиито сценарии са изгубени.Според проф. Инна Пелева, която е съставител на томовете събрани съчинения, късите филми на Радичков е възможно никога да не са били разписвани, а само маркирани и създавани в следствие на разговор между автора и режисьорите.Първият филм по Йордан Радичков, който прави голямо впечатление на публиката е лентата „Горещо пладне“ на Зако Хеския.Той се оказва пълнометражният дебют както за автора, така и за режисьора. Филмът е един от първите в историята на българското кино изцяло заснет извън студията на Бояна. С историята за човещината, която може да спре за миг целия свят в името на едно дете, филмът е забелязан и на филмовия фестивал в Кан през 1965 година. „Горещо пладне“ се превръща в едно от първите български предложения на престижния форум.Филмът не печели награда, но следват отзивите: „“Горещо пладне“ е бил един от най-сигурните кандидати за награда в първите дни на кинофестивала в Кан и е предизвикал най-много спорове сред кинокритицте и журналистите“. (Николов, К. Наскоро по екраните – „Горещо пладне“.)След успеха на „Горещо пладне“ все повече режисьори се престрашават да посегнат към текстовете на Йордан Радичков. До този момент, а и до наши дни, продължава да се обръща внимание на невъзможността текстовете на автората да бъдат екранизирани. Въпреки това българските режисьори приемат като предизвикателството поетичния език и комплексните истории на автора, за да пресъздадат неговия свят на големия екран.През 1967 година Бинка Желязкова с оператора Емил Вагенщайн и историята за един баражен балон поемат по пътя, по който ще оставят своята следа в историята на българското кино.„Привързаният балон“ със сигурност се счита за най-важния филм по сценарий на Йордан Радичков и се превръща в една от емблематичните ленти в българското кино.Филмът, с участието на някои от най-големите звезди на българското кино и театър, сред които Григор Вачков, Георги Калоянчев, Георги Парцалев и Стоянка Мутафова, получава едва няколко прожекции и е забранен. Въпреки това представители на филмови разпространители успяват да видят филма и сключват договор за прожектирането му на територията на САЩ и Канада. Българската държава бърза да анулира сделката като поема неустойките по договора. Цензурата е категорична – този филм няма да види бял свят.След 1989 година „Привързаният балон“ заживява своя втори живот и се утвърждава като големия филм по Йордан Радичков. Между разговорите и забраните обаче сценарият на филма остава завинаги изгубен като не присъства в нито един държавен архив, нито в личния архив на автора. Макар балонът да не полетява, след неговото заснемане Радичков продължава да се радва на интерес от страна на режисьорите. Христо Христов заснема една от най-обичаните от самия актьор роли на Григор Вачков във филма „Последно лято“, който ще разкаже за потопеното село на Йордан Радичков и неговия герой Иван Ефрейторов. Критиката приема филма с множество хвалби „странен, оригинален и силен български филм, който руши напластаняваните предубеждения за това, че съвременният живот ... е лишен от величавия драматизъм на предишните епохи ... неочакван филм, експериментиращ нови форми на киноизказа ... многопластова притча... магнетично въздействие ... талантливо произведение“.Сам, Григор Вачков споделя „Много бих искал след няколко меса прякорът Митко Бомбата, който го имам от няколко години, да се замени с Ефрейторов, името на героя ми от „Последно лято“.По време на снимките на „Последно лято“ се доизгражда и силното приятелство между актьора и Радичков, който след това ще напише и своята „Лазарица“ с идеята Вачков да вземе главната роля.През 1975 година се появява и последният филм със сценарист Йордан Радичков. „Всички и никой“ ще е дебюта в киното на театралния режисьор Крикор Азарян.През годините излизат още опити върху творчеството на Йордан Радичков. В превода на езика на киното се вклюват още режисьори, които обаче разчитат на своя прочит и пренаписване на Радичков свят. Така се появяват филмите „Хляб“, „Барутен буквар“, „Веществено доказателство“ и „Козелът“, които обаче не носят името на Радичков като сценарист.Към днешна дата филмите по творчеството на Радичков са смятани за класика в българското кино. Десети том от събраните съчинения на Йордан Радичков ще бъде представен на 29-и ноември от 18:30 часа в кино „Одеон“ с безплатна прожекция на филма „Горещо пладне“ с подкрепата на Българска национална филмотека.", "date": "2019.11.13", "title": "'Горещо пладне': нова среща с Йордан Радичков и неговия път в киното"}
{"url": "https://offnews.bg/politika/svobodna-evropa-tcatcarov-stava-shef-na-kpkonpi-715382.html", "text": "Главният прокурор Сотир Цацаров ще стане председател на Комисията за противодействие на корупцията и за отнемане на незаконно придобитото имущество (КПКОНПИ) след като заместникът му Иван Гешев стане главен прокурор. Това се казва в . Медията се позовава на три независими източника от парламента, Министерския съвет и прокуратурата.Мандатът на Цацаров изтича през януари 2020 г, до когато остават два месеца. Ако Народното събрание го избере за шеф на КПКОНПИ още сега, той ще напусне поста си предсрочно. В такъв случай ВСС ще трябва да назначи изпълняващ длъжността на главния прокурор до встъпване в длъжност на титуляр. Постът в КПКОНПИ беше освободен на 31 юли, след като Пламен Георгиев подаде оставката си след скандал с терасата на мезонета му, която не беше вписана в имотната му декларация, но е ипотекирана в банка. На терасата имаше незаконно построени навеси. След като навесите бяха съборени, по настояване на премиера Борисов, Георгиев замина за консул във Валенсия. Процедурата за избор на шеф на антикорупционната комисия започна едва миналата седмица.Заместникът на Цацаров - Иван Гешев беше единственият кандидат за главен прокурор от Висшия съдебен съвет, но президентът Румен Радев не подписа указ за назначаването му. В четвъртък съдебният съвет се очаква да препотвърди неговия избор.СценариятИзточници от ГЕРБ и прокуратурата са обяснили пред “Свободна Европа”, че парламентът досега нарочно е бавил обявяването на процедурата за председател на КПКОНПИ, за да бъде избран Гешев за главен прокурор и идва тогава да бъде избран шеф на комисията. Срокът за подаване на кандидатури за шеф на комисията е до следващата сряда.Сотир Цацаров би бил добра кандидатура за председател на КПКОНПИ, коментира в парламента представляващият ВСС Боян Магдалинчев. Той уточни, че говори хипотетично тъй като няма информация дали Цацаров ще е кандидат. \"Ще кажа защо. Той е наказателен специалист преди да стане наказателен съдия. Отделно 7 години като главен прокурор. Дейността на председателя на Антикорупционната комисия е много близко с наказателно-правната материя, с която г-н Цацаров се е занимавал. В този порядък от мисли по принцип и условно казвам, че един такъв специалист би бил подходящ за длъжността председател на Антикорупционната комисия\", мотивира се Магдалинчев.Топката е в президентаПрезидентът Румен Радев има възможност да се намеси в сценария, ако отправи запитване до Конституционния съд (КС) дали е допустимо ВСС само да прегласува върнатия от държавния глава избор на Гешев или трябва да проведе цялата процедура отначало. Образуване на такова конституционно дело по запитване на Радев би забавило бързото преизбиране на Гешев, така че то да се размине във времето с назначаването на Цацаров начело на КПКОНПИ. КС по всяка вероятност няма да допусне за разглеждане питането му заради Решение 2 от 2002 г. на КС, в което се казва еднозначно, че в тази ситуация ВСС \"има на разположение своята оперативна самостоятелност, включително и да гласува повторно лицето, без да се съобразява с неодобрението му от президента\". Няма и законов срок в който Радев трябва да издаде указ с който главният прокурор встъпва в длъжност.Резервни вариантиСпоред “Свободна Европа” има и резервен вариант - Цацаров да оглави Инспектората към Висшия съдебен съвет (ИВСС). Подготовката за това е започнал още в началото на годината, когато парламентът прие промени в Закона за съдебната власт, според които ако шефът на ВСС напусне поста си, наследникът му започва нови 5 години, а не довършва мандата му. Ако Цацаров наистина стане шеф на КПКОНПИ той трябва да довърши мандата на Пламен Георгиев, който завършва през 2024 г. Друг слух праща главния прокурор за посланик в Турция, където мандата на Надежда Неински изтече.Седмица преди да изтече официалният срок в парламентарната комисия срещу корупцията не е постъпило нито едно предложение от депутат или политическа сила за мястото на председател на Комисията за противодействие на корупцията и отнемане на незаконно придобитото имущество (КПКОНПИ), обяви шефът на комисията Борис Ячев. В ДПС твърдят, че все още не са обсъждали кандидатура за шеф на комисията.Ячев заяви, че на този етап не се водят парламентарни преговори за издигане на кандидатура.", "date": "2019.11.13", "title": "\"Свободна Европа\": Цацаров става шеф на КПКОНПИ"}
{"url": "https://offnews.bg/futbol/dancho-lechkov-trenira-s-natcionalite-24-chasa-sled-kato-si-poiska-bf-715419.html", "text": "Вицепрезидентът в оставка на БФС Йордан Лечков се включи в тренировката на националния отбор по футбол преди контролата с Парагвай в четвъртък.Героят от САЩ 1994 въртеше обиколки на базата в Бояна, докато националите ни провеждаха заниманието си под ръководството на селекционера Георги Дерменджиев.Данчо Лечков, който вчера взриви обстановката с жалбата си срещу избора на Михаил Касабов за временен президент на БФС след оставката на Боби Михайлов, стои близо до отбора, тъй като е отговорник именно за националите.Всички национали тренираха в добро настроение. Индивидуално се готвеше единствено Симеон Славчев, който има оплаквания.", "date": "2019.11.13", "title": "Данчо Лечков тренира с националите 24 часа, след като си поиска БФС"}
{"url": "https://offnews.bg/obshtestvo/sofijskiat-universitet-preizbira-tajno-edinstvenia-si-kandidat-za-rekt-715407.html", "text": "Софийският университет ще избере новия си ректор тайно. Интрига кой ще е той едва ли има, тъй като настоящият - проф. Анастас Герджиков - ще се конкурира със себе си, тъй като е единственият кандидат за поста.Защо Общото събрание на издържания с обществени средства университет затваря вратите си за обществеността, когато се избират органите му на управление, е въпрос, който журналисти днес зададоха на началничката на отдела му за връзки с обществеността Боряна Коларова. Тя отговори само, че така били решили професорите, които имали такова право. Мотивите им така и не станаха ясни.Нищо не мога да направя - бе реакцията на ректора Герджиков след въпрос на OFFNews защо колегите му са решили да го преизберат тайно. Така е гласувало Общото събрание.То ще се състои на 20 ноември. Кандидатурата на Герджиков за втори ректорски мандат е издигната от Факултета по класически и нови филологии.", "date": "2019.11.13", "title": "Софийският университет преизбира тайно единствения си кандидат за ректор"}
{"url": "https://offnews.bg/obshtestvo/imash-silata-badi-priatel-kampania-stimulira-detcata-da-badat-i-715399.html", "text": "Кампанията  започва за 5-та поредна година в България. Тя е организирана от популярния детски канал  и се радва на голям успех както у нас, така и в редица други европейски страни - Германия, Полша, Унгария, Румъния и Русия. И тази година е съпроводена от креативно състезание между класове. В него децата имат за цел да се съберат и заедно да направят колаж на приятелството, съставен от рисунките на най-добрите приятели на всички.Ключова част от кампанията е обичаният влогър - Стан (@inStanT). Той ще разказва за уроците, които е научил за приятелството и ще отговаря на въпроси по темата на . Проблемът с тормоза е нещо, с което той самият се е сблъсквал в тийнейджърските си години. Затова използва възможността да сподели за изживяванията си, да вдъхнови децата да бъдат добри едни с други и да се борят срещу насилниците.Като важен елемент от кампанията е създаден и специален сайт:. В него децата ще намерят информация по темата, свързана с приятелството и тормоза. Там могат да гледат видеа, да използват специално създадени тестове, чрез които да разберат повече за отношенията си с околните, както и да прочетат съветите на експертите. Родителите също могат да почерпят полезна информация за предотвратяване и справяне с тези проблеми.По данни на Министерство на образованието и науката, над 8 000 случая на тормоз и насилие са били регистрирани в училищата общо за 2016-та и 2017-та година. От тях 4 500 са свързани с физическа и вербална агресия в училищата, което прави средно по 30 инцидента дневно. През 2017-та година над 80% от българските училища са подавали поне един сигнал за насилие над дете.Кампанията е насочена към подпомагане за преодоляването на тези проблеми. Тя е съпроводена от състезание, целящо да сплоти децата и да ги научи да работят заедно за решаване на трудностите. Конкурсът е позициониран при партньорите от  и е отворен за участие на класове с деца от 5 до 15-годишна възраст. Техните учители трябва да изпратят снимките на готовите „колажи на приятелството“ на имейл:  . Надпреварата започва на 11 ноември, а проектите могат да бъдат изпращани до 8 декември. Ще бъдат отличени три класа , съответно на първо, второ и трето място.Победителите ще бъдат избрани на 10 декември от специално жури, като ще бъдат обявени до 5 дни след това. Класът, отличен с първото място, ще получи специална награда- фото принтер. А за всяко дете от трите класа са предвидени индивидуални награди - подаръци с любими анимационни герои .По време на кампанията ще се проведе и анкетата  . В нея желаещите учители и учениците ще могат да споделят разбиранията си за най-доброто приятелство. Целта е да се разкрият общите разбирания по темата и да се откроят вдъхновяващи послания.", "date": "2019.11.13", "title": "'Имаш силата – бъди приятел': Кампания стимулира децата да бъдат истински приятели"}
{"url": "https://offnews.bg/zdrave/dve-treti-ot-lekarstvata-v-aptekite-sa-s-neproveren-proizhod-715397.html", "text": "Кодовете на над 136 млн. опаковки лекарства са качени от производителите в Българската система за верификация на лекарствата. Броят на свързаните със системата аптеки и броят на сканираните опаковки нараства, но все още над две трети от лекарствата се отпускат на пациентите, без да бъдат проверени чрез системата.Това съобщи Илиана Паунова, изпълнителен директор на Българската организация за верификация на лекарствата (БОВЛ), по време на годишната конференция „Иновации и добри практики в здравния сектор“.Официалния й старт беше на 9 февруари 2019 г. Системата за верификация работи стабилно, като през последните месеци се отбелязват добри темпове на напредък при свързването на крайните потребители и ползването на системата от тях. Подадени са над 2780 заявки за свързване от аптеки, търговци на едро, болнични аптеки и дрогерии.Всички страни членки на ЕС задължително имат национални системи за верификация на лекарствата и са свързани в единна европейска система, изпълнявайки директива и регламент на ЕС. Системата гарантира автентичността на лекарствените продукти чрез уникален код, който се сканира при търговците на едро и в аптеките. Така пациентите могат да са сигурни, че получават това, което производителят е поставил в опаковката.„Системата за верификация на лекарствата е първата работеща електронна система в лекарствоснабдяването в България, която обхваща всички участници във веригата. Тя се финансира от производителите, без да използва обществено финансиране и без да натоварва държавния бюджет. Също така, не води до повишаване на цените на лекарствата“, обясни Илиана Паунова.У нас със системата са свързани всички български производители на лекарства и над половината от свързаните аптеки сканират опаковките. Отчитат се над 900 000 транзакции седмично – те са се увеличили тройно през последните 2 месеца.„Броят на сканиранията изглежда голям, но в действителност е относително нисък - трябва да стигне поне 3 милиона седмично, за да е адекватен на обема на лекарствения пазар. В останалите държави от ЕС вече над 90% от опаковките се проверяват преди отпускане. В някои страни проверяват лекарствата и на входа, и на изхода на системата“, каза още Паунова.„Системата у нас работи ефективно - броят на получените сигнали за несъответствие на опаковки по технически причини у нас намалява - от 16% от сканиранията в началото на под 1% сега, или двойно по-малко от средното за Европа“, допълни изпълнителният директор на БОВЛ. Това е резултат от активната работа на БОВЛ с всички участници в логистичната верига, като през последната седмица на октомври е отбелязано рекордно ниско ниво от 0,7%.У нас верификацията ще бъде регламентирана нормативно и като задължения, отговорности и санкции за всеки участник в лекарствоснабдяването чрез предстоящи законови промени. След изтичане на преходния период за въвеждане на системата за верификация, сигналите, които не могат да се обяснят с технически причини, ще трябва да бъдат докладвани на Европейската агенция по лекарствата и на Европейската комисия.", "date": "2019.11.13", "title": "Две трети от лекарствата в аптеките са с непроверен произход"}
{"url": "https://offnews.bg/futbol/valio-iliev-se-prisaedini-kam-shtaba-na-suhia-v-botev-vratca-715388.html", "text": "Валентин Илиев вече е част от треньорския щаб на Ботев Враца. Бившият защитник ще помага на новия треньор Антони Здравков.\"Щабът ни вече е окончателно окомплектован с привличането на Валентин Илиев! Добре дошъл\", съобщават от клуба.Илиев е юноша на Ботев. След това той преминава в украинския Металург (Запорожие), където е трансфериран за 40 000 долара през 2002 година.От 2004 до 2008 г. е част от ЦСКА, в чийто фолклор влиза със сърцатата си игра. После играе в руския Терек (Грозни), румънските Стяуа и Университатя (Крайова), украинския Волин (Луцк) и отново се завръща в ЦСКА.След като напуска \"червените\", той става треньор на ЦСКА 1948 в периода 2016-2018 година.За последно беше помощник-треньор в Университатя. Има 23 мача за националния отбор, за клубните си отбори е излизал в 312 мача и е отбелязал 32 гола.", "date": "2019.11.13", "title": "Вальо Илиев се присъедини към щаба на Сухия в Ботев Враца"}
{"url": "https://offnews.bg/zdrave/sveshtenikat-antivaksar-ot-sliven-mozhe-da-bade-saden-715386.html", "text": "Свещеникът от Сливен, който осъди Комисията за защита от дискриминация заради недопускането на неваксинираното му дете в детска градина, може да бъде съден. Това заяви пред БНР специалистът по медицинско право адв. Мария Петрова.Според нея ако се съберат достатъчно доказателства за това, че той не се грижи достатъчно адекватно за собственото си дете и ако разследващите органите си свършат работата, отецът може да бъде подведен под наказателна отговорност.Адвокат Петрова твърди, че с подобно решение се отваря  „кутията на Пандора“. Тя изрази надежда, че заключението на ВАС по случая ще внесе трезва мисъл и разум, ако има други желаещи да минат по същия път.Според нея решението на Административния съд в Сливен показва „остро непознаване на нормите, които касаят общественото здраве, неправилна интерпретация и непознаване на съдебната практика в тази посока“.По думите на адв. Мария Петрова отговорните институции – МЗ и РЗИ, нямат адекватна реакция в този съдебен процес.„Живеейки в общество, трябва да се съобразяваме с общественоналожените норми. Разбирам аргументите на родителите, които смятат, че имат право на мнение – това е така. Но това мнение, когато касае здравето на техните деца, не е просто родителско мнение. В Наказателния кодекс са налице престъпления, които се наричат \"злепоставяне\", когато едно лице е длъжно да полага грижи за някой, който не може поради старост, малолетие или други причини, но не го стори“, коментира също Петрова.Тя припомни, че в случая не става дума за принудително лечение, тъй като имунопрофилактиката се прави, за да имаме здраво общество. ", "date": "2019.11.13", "title": "Свещеникът антиваксър от Сливен може да бъде съден"}
{"url": "https://offnews.bg/zdrave/mozachen-tumor-s-teglo-nad-1-kg-otstraniha-v-umbal-sv-ivan-rilski-715387.html", "text": "Тумор с тегло над 1 килограм беше отстранен от мозъка на 41-годишен пациент в Клиниката по неврохирургия на УМБАЛ \"Св. Иван Рилски\". До момента в света има описани само няколко подобни случая.Пациентът е пациентът е бил консултиран с наши и чужди специалисти, които са изразили мнение, че болестта е в твърде напреднал стадий и рисковете от хирургичното лечение са огромни.След внимателно обсъждане екип, съставен от неврохирурга д-р Емануил Найденов, неврорентгенолога доц. Станимир Сираков, анестезиолога д-р Любомир Падарски и радиолога д-р Марин Пенков, решава да поеме риска и да даде шанс за живот на пациента. В момента мъжът се чувства добре и се възстановява успешно в Клиниката по неврохирургия.", "date": "2019.11.13", "title": "Мозъчен тумор с тегло над 1 кг отстраниха в УМБАЛ \"Св. Иван Рилски\""}
{"url": "https://offnews.bg/obshtestvo/rajaner-puska-poleti-ot-burgas-do-katovitce-715394.html", "text": "Нискотарифният превозвач \"Райънер\" отваря нов маршрут от и до България.През юни компанията ще започне да изпълнява полети между Бургас и полския град Катовице два пъти седмично.Билети вече могат да се купуват с дати до август.Междувременно компанията обяви, че пуска в разпродажба билети по някои маршрути с цени от 14.99 евро за пътуване до януари, като резервацията трябва да бъде направено до полунощ в петък, 15 ноември.", "date": "2019.11.13", "title": "Райънер пуска полети от Бургас до Катовице"}
{"url": "https://offnews.bg/nashite-avtori/kalin-terzijski-nedoverieto-tcirkat-kanabisat-715376.html", "text": "Прочетох, че създателят на прочутия Cirque du Soleil (Цирк дю солей) бил арестуван в Полинезия по обвинение за отглеждане на канабис.И в мой стил се замислих. Замислих се за това: какво мисля по въпроса. И защо мисля именно това по въпроса.Струва ми се, че това метакогнитивно мисловно действие, което извършвам винаги, е ценно. Винаги ми се е струвало, че остарявайки и откривайки разни нови неща в технологията на живеенето, съм длъжен да ги предавам на по-младите от мен; едно от тях е именно този полезен навик - винаги да мисля за това защо мисля именно така, по един или друг въпрос.Ние обикновено стигаме до там – да мислим за едно нещо.Но твърде рядко не мислим за мисленето си. Защо е такова, каквото е, какво го обуславя, защо мисълта ни се движи по такива и такива коридори, а не по други.Винаги сме склонни да мислим: аз съм си такъв, няма сега какво пък да се променям; моето мислене си е мое мислене и си е такова, каквото е. Което ще рече – непроменимо.Ама че заблуда, мисля си, като чуя някой да говори така.Майка ми, моята стара и корава като 13-вековна България майчица, откак я помня, все така казваше на своите калпазани (на мен и брат ми): Няма сега Тепърва да се променям!Имам си някои съображения! (Божичко, същи другар Живков!) Имам си някои принципи! Каквато съм – такава съм! Това е положението! Няма сега тепърва да се променям, я!Тя, когато за пръв път съм я чул да казва тези думи, е била на 30. И вече е имала коравото и инатливо убеждение, че нито може, нито иска да променя каквото и да било в себе си.Кораво, запечено, самомнително и нежелаещо да се самоопознае и моделира себе си мислене. Това виждам непрекъснато около себе си.Пък често и у себе си.Удобно е да кажеш: такъв съм си – и да оставиш природата, която те е направила такъв и такъв - да ти бере гайлето. Непроменим – умен, тъп – това е положението! Никога не сме виновни (нали така?!)И тази нова философия „Бъди себе си”, която легитимира и най-проклетата и дива тъпотия, налива още масло в огъня на нежеланието за промени.И така.Арестували човечеца.Никога не съм изпитвал тоя трепетен възторг от цирка, който толкова често съм виждал у други; този възторг винаги ми се е струвал твърде банален. А самият цирк - някак фалшив. От една страна, наистина опасен и жесток, от друга – с тия покъртително фалшиви усмивки, носове, гримове и цялата му кичозна естетика – циркът ме е угнетявал. Както каза един мъдър наш актьор: циркът и цирковите актьори са едно от най-тъжните неща.Но аз говоря за своето мислене.Веднага то потече като полупълноводна рекичка в една дразнеща за мен, елементарна и банална посока. Но аз го гледах и си давах сметка, че то тече именно така.Казах си: Гледай!Как в тоя ми ти цивилизован свят (а за мен - като българин - всичко, което е на запад от България е „цивилизован свят”, пък ако ще и да е на изток, и да е Полинезия (но нали тя е френска!))......само едно подозрение е необходимо – и веднага – арест! Няма милиардер, няма трилионер! Щом има подозрение – веднага – арест! Така действат цивилизованите хора! Там има ред, ред, ред! Здрава ръка, здраво пипат тамошните! Ааамаха! И най-вече – милиардерите! Там милиардер да не си! Само гледат да те окошарят! Видят ли милиардер – веднага го пипват за гушата – и в околийското! Давай обяснения – откъде са милиардите? Видяхме те да вадиш милиард от джеба си – откъде си го добарал?Така е на запад, в цивилизования свят!Така мислеше глупакът, който живее под наем у мен; и когото Хайдегер би нарекъл Das Man (или нещо като Хората, живеещи в мен, „Другите”, тъпото обществено мнение, имплантирано в продълговатия ми мозък).И тъй като, както казах, съм склонен да анализирам защо мисля така, а не иначе – веднага си казах: ей, драги ми смехурко! Чакай малко! Не се ли отдаваш прекалено лесно на глупавото мисловно клише. Това тъпо клише, което казва: Там! Там арестуват лошите... а при нас никога не ги и пипват, даже с пръст!Това мислене определено е досадно, невярно, ретроградно...Нима – казах си набързо – Ванко Едно не лежа в панделата, нима семейство Арабаджиеви не са в следствения, нима...Мхм. Така така.Но - казах си аз, анализиращият собствените си нагласи и мисловни процеси – все пак... все пак! Все пак това мислене го има у мен! Това мислене – че у нас никога нищо не става... че на Запад, в свещения Запад ловят бандитите и ги тикат в затвора, а при нас никога не ги закачат – това мислене го има у мен...То силно ми влияе, то определя преценките ми.Това черногледо и банално, неподкрепено от факти мислене „ангро”, което протича по инерция, което често е единственото мислене, което си позволяваме в забързания поток на дните си – то определя и живота ни. Той е мрачен, защото не се замисляме защо мислим именно така, както мислим. И възприемаме сегашните си нагласи за „своя същност”, за нещо непроменливо, естествено, природно и неподлежащо на анализ.Мисля си за ползата от моя начин на мислене.И си казвам: ако непрекъснато съветвам хората около себе си да мислят върху нагласите си, върху начините, по които мислят; ако им давам пример за това, че човек може и да не се отдаде съвсем лесно и без проверка на предразсъдъците и предубежденията си...Може пък и нещо хубаво да се получи!А горкият циркаджия Лалиберте със сигурност не е виновен. Макар че ще трябва да помисля внимателно – защо мисля именно така.И моля, само не казвайте, че нямаме време за мислене!", "date": "2019.11.13", "title": "Калин Терзийски: Недоверието, циркът, канабисът"}
{"url": "https://offnews.bg/politika/sled-vota-globa-do-5000-lv-zaplashva-14-partii-koalitcii-i-ik-za-ne-715409.html", "text": "14 партии, коалиции и инициативни комитети не са премахнали агитационните си материали след местния вот, съобщават от Столична община след проверка на инспектората. 956 броя плакати, листовки и други видове агитационни материали все още стоят на местата, на които са били поставени за предизборна агитация. Най-много са на „Атака“ – 358 в районите „Младост“, „Студентски“, Слатина“, „Красна поляна“ и „Надежда“. Втори по брой нарушения са от БСП за България със 184 бр. Следват ПП ВМРО със 76 броя, ПП Демократична България - 59 бр., коалицията ГЕРБ /СДС-32 бр, ПП МИР-19 и други.От инициативния комитет за издигане на Георги Миланов за кандидат за кмет на район „Красна поляна“ все още не са почистили 89 броя плакати, а от комитета, издигнал Мая Манолова за кмет на Столична община - 75 бр. на територията на районите „Връбница“, „Красна поляна“, „Надежда и „Овча купел“.Най-много налични агитационни материали на различни участници в изборите има в районите „Красна поляна“ /226 бр./, „Студентски“ /175 бр./, „Младост“ /152 бр./ и „Връбница“ – 110.За всички установени нарушения са съставени констативни протоколи. Предстои да бъдат съставени актове за административни нарушения. Предвидените в изборния кодекс санкции са от 1000 до 5000 лв.", "date": "2019.11.13", "title": "След вота: Глоба до 5000 лв. заплашва 14 партии, коалиции и ИК за непремахнати плакати, Атака с най-много"}
{"url": "https://offnews.bg/kultura/svekarva-naj-dobrata-balgarska-komedia-v-naj-dobria-si-savremenen-p-715380.html", "text": "Със „Свекърва“ Антон Страшимиров печели конкурса на Народния театър, а сто години по-късно Петринел Гочев спечели сърцата на зрителите му.Най-добрата българска комедия в най-добрия си съвременен прочит. Верен на себе си и непрекъснато изненадващ, Петринел Гочев представя едно силно кинематографично представление, наситено с изключителна динамика, лекота, ефирност и едновременно с това - силно въздействие на образите.Тежката тема за трагизма на семейните отношения, извисила се в кресчендото на комедийното, се разгръща от великолепната актьорска игра на Надежда Петкова, Димо Димов, Стоян Руменин, Велислава Маринкова, Живко Гущеров, Тони Христова, Адриана Димова, Ангел Калев.Режисьорското решение да повери женска роля на мъж – актьор отново се доказва като великолепно и бе силно адмирирано от зрителите. Човек обича да играе, дори неосъзнато, казва режисьорът и предоставя пълна свобода на актьорите,  изваждайки всяко тяхно хрумване на сцената.Ненатрапчиви, но силно въздействащи сценографската визия и музиката в габровската постановка на „Свекърва“ подсилват усещането за пиршество на сетивата, а хореографията окончателно изтрива преградата между зрител и актьор.Страшимировият индивидуализъм може да бъде напълно разгърнат само от Гочевият авангардизъм. И тази сплав от бит и романтика, трагизъм и комедия, застиналост и динамика, страст и смирение, не само достигна до зрителите, но и завинаги ги обрече на тайнството, наречено театър.", "date": "2019.11.13", "title": "'Свекърва': Най-добрата българска комедия в най-добрия си съвременен прочит"}
{"url": "https://offnews.bg/temida/tcvetan-vasilev-se-iadosa-che-svidetel-ne-pomni-kakvo-e-dp-iska-da-d-715393.html", "text": "Бившият банкер Цветан Василев е поискал да бъде разпитан по делото КТБ. Той подписал декларация затова, защото бил възмутен от избирателната памет на основния прокурорски свидетел Бисер Лазов. Лазов дава показания срещу Василев от месеци. „Голословните му твърдения, че не знае какво означават „ДП“ и „ДП1“,  беше може би повода, поради който Цветан Василев реши да напише тази декларация, заяви адвокатът му Константин Симеонов. И допълни: Това беше единственият начин, по който можем да сложим и точките над \"и\" за това какво е участието на Делян Пеевски в цялата тази история. Целият медиен бизнес на Делян Пеевски към онзи момент е финансиран от КТБ с кредитни средства“.Заедно с още 17 души Василев е подсъдим за източването на над 2,5 милиарда лева от фалиралата през юни 2014 г. банка. Процесът срещу Василев се води задочно, а адвокатите му още през февруари поискаха той да даде показания чрез видеоконферентна връзка, припомни БНР. ", "date": "2019.11.13", "title": "Цветан Василев се ядоса, че свидетел не помни какво е ДП, иска да даде показания за КТБ"}
{"url": "https://offnews.bg/futbol/golmajstorat-na-ispania-za-vsichki-vremena-slaga-kraj-na-karierata-si-715384.html", "text": "Голмайстор номер 1 в историята на испанския национален отбор Давид Вия обяви, че спира с футбола след 19-годишна кариера.Нападателят, който в момента защитава цветовете на Висел Кобе, ще окачи бутонките след края на сезона в Япония, като последният му мач може да бъде в началото на януари. Тогава той ще бъде на 38.Вия вкара 59 гола в 98 мача за \"Ла Фурия Роха\" и общо 365 в кариерата си. Той спечели европейската и световната титла през 2008 и 2010, които бяха част от общо 14 трофея в кариерата му.Нападателят късаше мрежи в отборите Хихон, Сарагоса, Валенсия, Барселона, Атлетико Мадрид, Ню Йорк Сити и Мелбърн Сити, като с каталунците триумфира в Шампионската лига, а с \"дюшекчиите\" стана за трети път шампион.\"След 19 години като професионалист реших да приключа с активната игра след края на сезона. Благодарен съм на всички свои треньори и съотборници, че ми помогнаха да имам такава мечтана кариера.Благодаря на семейството си за подкрепата и сега целта ми е всичко да свърши като спечелим Купата на Императора на 1 януари\", сподели Вия.Испанецът е главен инвеститор в един от новите отбори в Америка – ФК Куинсбъро от Ню Йорк, който ще влезе във втора американска лига през 2021-а.", "date": "2019.11.13", "title": "Голмайсторът на Испания за всички времена слага край на кариерата си"}
{"url": "https://offnews.bg/zdrave/pnevmoniata-ubiva-edno-dete-na-vseki-39-sekundi-715358.html", "text": "Пневмонията е предизвикала смъртта на едно дете под 5-годишна възраст на всеки 39 секунди миналата година и е причинила по-голяма детска смъртност в сравнение с която е да било друга инфекция, предупредиха няколко организации и УНИЦЕФ, предаде БТА.\"Тази остра респираторна инфекция е отнела живота на над 800 000 деца под 5-годишна възраст миналата година\", се казва в съвместно комюнике на УНИЦЕФ и 5 организации, сред които неправителствената \"Спасете децата\".Повечето от въпросните смъртни случаи са свързани с деца под двегодишна възраст, а почти 153 000 смъртни случая - с едномесечни бебета. В комюникето се призовава да се вземат глобални мерки срещу пневмонията.Тя може да бъде причинена от бактерии, вируси или микроскопични гъбички. При пневмония алвеолите на белите дробове се изпълват с гной и течности, които затрудняват дишането. Според данни на Световната здравна организация пневмонията е виновна за 15% от смъртните случаи сред децата под 5-годишна възраст в света.\"Това е забравена глобална епидемия, срещу която трябва да има спешен международен отговор. Милиони деца умират поради липса на ваксини, антибиотици и лечение с кислород (кислородни терапии)\", твърди Кевин Уоткинс от организацията \"Спасете децата\".Над половината от дължащите се на пневмония детски смъртни случаи са регистрирани в 5 страни - Нигерия, Индия, Пакистан, ДР Конго и Етиопия.", "date": "2019.11.13", "title": "Пневмонията убива едно дете на всеки 39 секунди"}
{"url": "https://offnews.bg/medii/zhurnalistat-lili-todorova-e-zaginalata-zhena-v-rila-715402.html", "text": "Откриха тялото на изгубената в Рила жена, потвърдиха от Планинската спасителна служба. Тя е дългогодишен журналист в БТА и бивш главен редактор на \"Вътрешна информация\". Любовта към планината отне живота на нашата бивша колежка Лили Тодорова. Тя ще остане като един от най-ярките и колоритни образи, с огромно сърце, неподражаемо чувство за хумор и всеотдайност към работата и хората, пишат колегите ѝ от информационната агенция.След оттеглянето си от активната журналистическа дейност, Лили Тородова не спря да се развива и да търси нови начини за развитие. Догодина ѝ предстоеше да завърши докторантура в Богословския факултет, свързана с друга нейна страст - хоровото пеене и църковнославянската музика.Лили е и дългогодишен доброволец в стационара за наркомани и алкохолици в Суходол.В събота тя се отправи на поредния планински преход в любимата ѝ Рила планина. Днес тялото ѝ бе открито в района на Белия улей, до Рилския манастир.Редакцията на OFFNews изказва съболезнования на близките ѝ!", "date": "2019.11.13", "title": "Журналистът Лили Тодорова е загиналата жена в Рила"}
{"url": "https://offnews.bg/politika/pargov-zavede-kitajska-delegatcia-ot-fudzien-v-dve-bolnitci-715405.html", "text": "Мисля, че поставихме много добро начало за обмяна на опит между София и китайската провинция Фудзиен в сферата на здравеопазването. Това коментира лидерът на БСП в столицата Калоян Паргов след проведените срещи днес, които с председателя на РС на БСП - Искър Борис Цветков организираха между 6-членна китайска делегация от провинция Фудзиен и ръководствата на две софийски болници. Представителите на милиардната азиатска държава пристигнаха в София по покана на Калоян Паргов и Борис Цветков и също по тяхна инициатива бяха организирани срещи с проф. д-р Цветомир Димитров и ръководството на Университетска първа многопрофилна болница за активно лечение \"Св. Йоан Кръстител\", както и с директора на УМБАЛ \"Царица Йоанна - ИСУЛ\" проф. д-р Бойко Коруков и негови колеги.\"Запознахме нашите китайски гости с два типа болници - едната - Първа градска е общинска, а другата - ИСУЛ е държавна университетска, обясни Калоян Паргов. - Показахме им нашата система на здравеопазване. Целта на посещението на делегацията от китайската провинция Фудзиен е да обмени опит и практики за начина на функциониране на здравните заведения. Те се поинтересуваха от медицинското образование и от начина, по който завършилите студенти успяват да се реализират професионално в здравните заведения в страната. Освен това коментирахме и общи проблеми. Оказа се, че както в България, така и в Китай има недостиг на финансиране на здравните заведения. У нас конкуренцията между частните и публичните болници е много голяма и това създава проблеми от гледна точка на качеството на предлаганите услуги в общинските здравни заведения и липсата на дофинансиране\".Според Калоян Паргов, направените срещи са добро начало за обмяна на опит. Лидерът на БСП - София изрази увереност, че ще последва връщане на визитата от страна на българска делегация, съставена от медицински специалисти, в китайската провинция Фудзиен. \"Посещенията за обмяна на опит между различните държави са добра практика\", коментира той. \"Модерното здравеопазване изисква глобален подход и познаване на добрите практики на различните континенти\", допълни Калоян Паргов.", "date": "2019.11.13", "title": "Паргов заведе китайска делегация от Фудзиен в две болници"}
{"url": "https://offnews.bg/ikonomika/ilon-mask-tesla-shte-postroi-zavod-za-avtomobili-i-akumulatori-v-berl-715391.html", "text": "Най-известният производител на електрически автомобили Tesla ще построи фабрика за автомобили и акумулатори близо до Берлин, съобщи основателят и изпълнителен директор Илон Мъск в германската столица, цитиран от DW. Мъск обяви решението си на церемония в Берлин за връчване на наградите \"Златен волан\", на което присъстваха главните изпълнителни директори на най-големите автомобилни производители в света, като BMW, Vоlkswаgеn и Аudi. Пред медиите Мъск съобщи, че заводът ще се намира близо до новото летище на Берлин, което предстои да бъде открито южно от германската столица. Той добави още, че Tesla ще създаде също и инженерен и развоен център.Производителите на Tesla вече са заявявали, че смятат да започнат производство в Европа през 2021 г.Компанията, която наскоро инвестира сериозни средства в завод в Китай (обявените инвестиции в завода в Шанхай засега възлизат на над 2 млрд. долара), е под силен натиск от нарастващата конкуренция на пазара на електромобили, пише Би Би Си.", "date": "2019.11.13", "title": "Илон Мъск: Tesla ще построи завод за автомобили и акумулатори в Берлин"}
{"url": "https://offnews.bg/sviat/senator-ot-opozitciata-e-noviat-vremenen-prezident-na-bolivia-715361.html", "text": "Опозиционната боливийска сенаторка Янине Анес се обяви за временен президент, след като президентът Ево Моралес подаде оставка и замина в изгнание в Мексико.Конституционният съд на Боливия призна за законно решението на втория заместник-председател на Сената Янине Анес от опозиционната партия Демократично единство да поеме правомощията на държавен глава след оставката на президента, предаде ТАСС.В постановлението на съда се казва, че тъй като необходимостта от предаване на правомощията на държавен глава е предизвикана от отсъствието на президента, за това (предаването на властта) не е необходимо нито приемане на закон, нито решение на парламента.Обявявайки, че поема функциите на президент, Анес обеща възможно най-скоро да бъдат произведени нови президентски избори.Центристкият кандидат за президент Карлос Меса, който оспори резултатите от президентските избори и настояваше за втори тур, приветства в Туитър Анес като \"новия конституционен президент на Боливия\", предаде Франс прес, цитирана от БТА.Фернандо Камачо, опозиционният водач на протестите срещу Моралес, също призна сенаторката за временен президент и призова привържениците си да спрат демонстрациите.Бразилия каза, че признава сенатор Анес за временен президент на Боливия. Новината съобщи бразилският външен министър Ернесто Араужо.Венецуелският президент Николас Мадуро, съюзник на Моралес, призова боливийската армия да го възстанови на власт, защото има риск от гражданска война.", "date": "2019.11.13", "title": "Сенатор от опозицията е новият временен президент на Боливия"}
{"url": "https://offnews.bg/zdrave/tcarkvata-podkrepia-transplantatciite-no-samo-ako-prizhive-donorat-e-715357.html", "text": "Българската православна църква - Българска патриаршия дава благословение за извършване на трансплантациите, само ако е налице писмено информирано съгласие (волеизявление) от донора и близките му (кои органи, клетки и тъкани да бъдат взети при евентуална мозъчна смърт), а не презумпция за повсеместно съгласие с донорството, се казва в официална позиция на Светия Синод.Църквата желае да се помогне на реципиента, но да не се забравя и за уважението към донора и той да не бъде подценяван. Съгласието е неприкосновен акт на личността, израз на нейния индивидуален избор. Ето защо налагане господството на чужда воля, която “подразбира” личната, е недопустимо. В този случай “подразбиране” заявява интерес и Църквата го отхвърля като морално неприемливо, защото то опорочава съгласието. Извън съзнателното съгласие няма акт на даряване.Българската православна църква не приема, че незаявеният отказ трябва да се тълкува като съгласие, защото липсата на отказ, освен на възможно съгласие, може да се дължи и на множество други причини - като неинформираност, липса на възможност за волеизява, не на последно място - липса на взето решение.Условия за приемането на трансплантациите от Църквата1. Строго и регламентирано спазване на фундаменталните биоетични принципи.2. Установяването на мозъчната смърт да се извършва по строго определени клинични критерии, чрез високоспециализирани инструментални изследвания (ангиография, ЯМР и др. методи) от абсолютно независима (външна) комисия. Понастоящем, законът и наредбите в Република България допускат диагностицирането на мозъчна смърт и без осъществяването на инструментални доказателствени изследвания, което църквата не би могла да приеме.3. Писмено информирано съгласие (волеизявление) от донора и близките му (кои органи, клетки и тъкани да бъдат взети при евентуална мозъчна смърт), а не презумпция за повсеместно съгласие с донорството.4. Необходимо е целият клиничен процес на трансплантацията да се координира и осъществява от утвърдени национални транплантационни болнични центрове, които да имат доверието на обществото и да гарантират по възможно най-добър начин изпълнението на процедурата по установяване на мозъчна смърт и цялостните права на донора, както и да гарантират постигането на най-високи нива на успеваемост на процедурата по трансплантация, в интерес на реципиента.5. Българската православна църква - Българска патриаршия си запазва правото да промени своята позиция, при промяна в законодателството и закона за трансплантациите.", "date": "2019.11.13", "title": "Църквата подкрепя трансплантациите, но само ако приживе донорът е дал съгласие"}
{"url": "https://offnews.bg/obshtestvo/fandakova-kraj-na-zhilishtnite-sgradi-pod-prikritie-barierite-za-par-715383.html", "text": "Столичният кмет Йорданка Фандъкова внася първи пакет с промени в Закона за устройство на територията в регионалното министерство. Целта е да затворим вратичките в закона, които позволяват скриване на жилищни сгради зад фиктивни нежилищни сгради, към които изискванията за строителство са по-ниски, обясни тя. Промените предвиждат да се премахне възможността за строителство на сгради с намалени отстояния и брой паркоместа чрез използване на по-ниските изисквания за общежития, ателиета и апартаметни хотели. „По този начин се създават проблеми както за градската среда, така и за бъдещите собственици, които не могат да се регистрират и плащат такси по промишлени тарифи. Затова настоявам да се премахне възможността за строителство на сгради изцяло с ателиета и продажба на самостоятелни обекти в сгради, които са предназначени за общежития и хотели. Разговарях с министър Петя Аврамова и зам.-министър Нанков, с които ще сформираме работна група за изчистване на текстовете и ще ги предложим на Народното събрание\", допълни кметът. Фандъкова и главният архитект на Столична община Здравко Здравков предлагат и създаване на регистър на системите за паркиране. „Констатираме злоупотреби със системите за гариране и паркиране. С тях се осигурява нужния по норматив брой паркоместа, а след въвеждане на сградата в експлоатация те се демонтират и продават на друг обект“, обясни арх. Здравков.„Това също е начин да се заобикалят правилата и затова настояваме тези системи да бъдат регистрирани и да подлежат на ежегоден технически контрол. По този начин ще се повиши и безопасността при ползването на съоръженията“, каза Фандъкова.Следващият пакет от законодателни промени ще бъде за увеличаване на отстоянията за ново строителство в реализираните жилищни комплекси. „Заедно с екип от Университета по архитектура, строителство и геодезия вече работим по анализ на плановете и наредбите“, каза арх. Здравков.През 2018 г. по настояване на Фандъкова и арх. Здравков беше премахната възможността за строителство на сгради без ограничение на правилата в т.нар. ъглови имоти. С промени в Закона за устройство и застрояване на Столична община бяха въведени и горни граници за височините на сградите в различните зони на София.„Разчитам, че общинският съвет ще подкрепи предложението за промяна на Общия устройствен план на София. С него ще въведем допълнителна защита на зелените площи, ред в строителството и развитието на териториите, които сега започват да се развиват“, каза още Фандъкова.", "date": "2019.11.13", "title": "Фандъкова: Край на жилищните сгради под прикритие, бариерите за паркиране влизат в регистър"}
{"url": "https://offnews.bg/zdrave/za-1-lev-potrebitelska-taksa-na-dete-shte-nastoiava-bls-715381.html", "text": "От Българския лекарски съюз (БЛС) настояват да се плаща 1 лев потребителска такса и за преглед на децата при личните лекари, а държавата да доплаща останалото, както е при пенсионерите. Това съобщи зам.-председателят на съюза доктор Николай Брънзалов преди преговорите по Националния рамков договор (НРД) с НЗОК:\"Това с потребителската такса е написано в разпоредби, които ще изискват допълнителна работа, и отдавна настояваме да няма освободени от нея – вариант е да се поема, както е за пенсионери над 65, които плащат 1 лв., а останалата част да е за сметка на бюджета. Не е справедливо да се прави социална политика за сметка на лекарския труд. Предназначението на потребителската такса е да се спре свръхпотреблението и да се дофинансира съответното лечебно заведение за извънболнична помощ\", каза още д-р Брънзалов.Друг наболял проблем е с 24-часовото разположение на общопрактикуващите лекари. \"На всички, от 20 години, ни се обяснява как в случай на спешност, в извънработно време, трябва да се обърнете към личните лекари или бърза помощ, но този механизъм не работи. Този проблем трябва да се разгледа сериозно. Въпрос на нормативна уредба е\", каза председателя на БЛС д-р Маджаров.Според него България има най-развитата мрежа от центрове за спешна медицинска помощ има огромен брой болници, които поддържат 24-часов график на работа и биха могли да поемат такива случаи.\"България не е София и има много места, които са оголени от общопрактикуващи лекари въобще, да не говорим за помощ в извънработния график на личния лекар. Предлагаме 5 варианта, един от които е само центровете за спешна помощ да покриват такива случаи, при желание на колегите\", допълни д-р Брънзалов, зам.-председател на БЛС. ", "date": "2019.11.13", "title": "За 1 лев потребителска такса на дете ще настоява БЛС"}
{"url": "https://offnews.bg/tehnologii/revoliutciata-5g-reshenieto-na-mnozhestvo-problemi-v-transporta-i-log-715054.html", "text": "Транспортната индустрия е динамичен сектор, който постоянно търпи развитие. 5G има огромен потенциал да трансформира настоящите транспортни системи в интелигентни системи от стандартни мрежи с оптимизирана комуникация за превозни средства и взаимосвързани системи за цифрова идентичност.За да разберем по-добре възможностите, които 5G носи за транспорта, първо трябва да обърнем внимание на най-честите проблеми, свързани с транспорта в големите градове.Те включват изключително голям трафик - задръствания в сутрешния и вечерния час пик, замърсяване на въздуха и катастрофи, които всъщност могат да бъдат намалени и дори предотвратени. Тези проблеми вече могат да бъдат решени, тъй като благодарение на мрежата от пето поколение се активира истински интелигентна транспортна система, която най-добре може да повлияе в три аспекта: превозно средство до превозно средство, превозно средство до инфраструктура и мултимодален транспорт.  5G ще даде възможност за директна комуникация от превозно средство до превозно средство, за да се предотвратят задръстванията и закъсненията на градския транспорт в трафика. Независимите превозни средства вече ще могат да предупреждават другите участници в движението за промяна на пътните условията - лошо време, пътни инциденти и т.н. Това позволява оптимизация на движението, като същевременно се повишава и безопасността на пътя.  Мрежите от пето поколение ще подпомогнат и за комуникацията между автомобилите и инфраструктурата. Проблемът днес е, че безжичните технологии, използвани от съществуващите системи, са фрагментирани. С 5G не само ще се обедини комуникацията, но и ще осигури директна ниска латентност, която ще даде възможност и за по-добър и бърз контрол на сензори, светофари, камери, дронове и други пътни съоръжение, които са ключов елемент в пътната инфраструктура. Бързият контрол може да се окаже и причина за намаляване на времето за пътуване.5G ще повлияе директно и на логистиката и веригите за доставки като позволи повече информация да се трансферира в реално време, което от своя страна ще увеличи видимостта на движенията и оптимизира процесите. С добавянето на все повече устройства от веригата за доставки в т.нар. Интернет на нещата, ще се създаде изключително богат поток от данни, които ще изпращат сигнали в реално време, провокирайки определени действия. Например, използвайки 5G, камионите ще могат да комуникират директно със склада, че частите, които се доставят са на изчерпване, за да могат да от склада да изпратят още. Това ще стартира процес от действия, включващи движения в склада, консолидация, опаковане, товарене, дистрибуция и доставка на новите пратки. Ключът към успеха ще се крие в правилното използване на богатството от данни за създаване на иновативна технологична платформа, която да може да ги обработи и да подобри ефикасността и производителността на цялата верига.  Идеята да се комбинират няколко вида транспорт в дадено пътуване не е нова, но с навлизането на 5G тя ще достигне нови висоти. Качественият мултимодален транспорт ще позволи, например, да се вземе автобус, след това да се наеме автомобил или да се използва решение за микро-мобилност, като електрически мотор или скутер. Предизвикателството тук е да се осъществи плавен преход от единия вид транспорт към другия, като се гарантира, че регистрацията и плащането са възможно най-безпроблемни, сигурни и бързи. В момента всичко изброено дотук се обработва отделно, но бързата скорост на 5G ще улесни управлението на цифровите идентичности в различните системи и доставчици.", "date": "2019.11.13", "title": "Революцията 5G: Решението на множество проблеми в транспорта и логистиката"}
{"url": "https://offnews.bg/razsledvane/antikoruptcionniat-fond-dade-zlatnia-giol-na-prokuraturata-715363.html", "text": "Фондация „Антикорупционен фонд“ (АКФ) подаде сигнал до Специализираната прокуратура и до Агенцията за държавна финансова инспекция (АДФИ) във връзка с неправомерното възлагане на публична дейност на частно дружество.От 12-ти март 2013, когато Българската агенция по безопасност на храните (БАБХ) подписва договор за ветеринарномедицински контрол по границата с Република Турция с фирма „Пи.Еф.Си.“ ЕООД, до края на 2018 г. частното дружество печели 27 милиона лева. Информацията е по официални данни, публикувани от самото дружество.Казусът, известен в медиите като „Златния гьол“, привлече значително публично внимание още през 2013 г., когато стана ясно, че „Пи.Еф.Си.“ ЕООД е натоварена да извършва профилактична дезинфекция на влизащите в България превозни средства без да има опит в сферата. Дружеството, на което се възлага важната задача да предпази България с оглед усложнената тогава епизоотична обстановка в Турция, е създадено на 22.02.2013 г., едва няколко дни преди да спечели конкурса за избор на изпълнител на профилактична дезинфекция.Процедурата, по която новосъздадената фирма „Пи.Еф.Си.“ ЕООД е избрана да осъществява дейността по гранична дезинфекция и до момента остава неизвестна. На сайта на Агенцията по храните липсва информация за проведена процедура по реда на Закона за обществените поръчки или друг специален закон.В допълнение, любопитен е собственикът на избраната фирма – Лидия Валентинова Любенова, посочвана от медиите като роднина на известният в криминалните среди Красимир Каменов-Къро. От подписването на договора до сега собствеността на дружеството е прехвърляна два пъти. От 8-ми август 2019 г. е вписан нов едноличен собственик на капитала - Атанас Веселинов Едрев, бивш собственик на фирма за охрана и детективска дейност. Управителят на фирмата, Борислав Георгиев Карев, е търговец на игрално оборудване и бивш съдружник на Димитър Тодоров Баджаков, арестуван за трафик на цигари и споменаван в медиите във връзка с друга криминална дейност, посочват от АКФ.От организацията са категорични, че според действащата нормативна уредба провеждането на профилактична дезинфекция на влизащите в страната транспортни средства се извършва от официални ветеринарни лекари, които са държавни служители и то само на БАБХ и че няма законово предвидена възможност тази дейност да се предостави чрез възлагане на други лица.На фирмата-изпълнител е възложено не само да извършва дейността по профилактична дезинфекция (която е публична дейност, в правомощията на Агенцията по храните), но и да събира дължимите държавните такси и да ги внася в държавния бюджет. Нито в Закона за държавните такси, нито в Закона за Българската агенция по безопасност на храните е предвидена възможността частни дружества да събират държавни такси. Държавни такси се събират само от органите на съдебната власт или от други държавни органи или бюджетни организации в размери, определени с тарифи, одобрени от Министерския съвет, и постъпват в държавния бюджет, освен ако със закон е предвидено друго. В случая всички изисквания на Закона за държавните такси са нарушени, защото таксите се събират от частно дружество, постъпват като приход за частното дружество, не е известно каква част от събраната такса постъпва в държавния бюджет, размерът на таксите се определя напълно непрозрачно, въз основа на договор, който БАБХ отказва да публикува. Освен това, неизвестно остава и правното основание за прехвърляне на средства към Агенцията по храните, при положение че тя не извършва услугата, за която се плащат таксите, посочват от Антикорупционния фонд.От фондацията са се опитали да изискат информация за сключения между БАБХ и частното дружество договор, но са получили отказ от страна на агенцията. След това на 5-ти март 2019 г. АКФ печели дело по Закона за достъп до обществена информация. С окончателно решение, в сила от май 2019 г., съдът постанови, че отказът на БАБХ да даде информация за договора с Пи Еф Си, процедурата по сключването му, събраните такси и преведените към държавата суми е незаконосъобразен и го отменя. Съдът дава на БАБХ задължителни указания по предоставяне на достъп до информацията.Въпреки това в продължение на половин година БАБХ отказва да изпълни дадените указания. Едва в средата на ноември тази година, получихме писмо, с което БАБХ стартира процедура по изпълнение на съдебното решение.От медийни публикации може да се направи изводът, че събираните държавни такси за извършване на профилактичната дезинфекция са в размер, многократно надвишаващ разходите за извършване на услугата. Само част от събраните суми се внасят към държавния бюджет, а друга част формират значителни по размер приходи за дружеството. От направения анализ на достъпната информация, следва, че частното дружество слага надценка от 20% до 50% върху нормативно предвидения размер на таксата, посочват от АКФ.Годишните финансови отчети на „Пи.Еф.Си.“ за периода 2013 г. - 2018 г., публикувани в Търговския регистър, показват ръст в приходите и в печалбата на дружеството. През 2016 г. чистата печалба от дейността е на стойност 6,56 млн. лв., през 2017 г. – 7 млн. лв., а през 2018 г. – 8,7 млн. лв. За сравнение през предходните 2015 г. (3,3 млн. лв.) и 2014 г. (1,3 млн. лв.) отчетената печалба е значително по-малка. За 2013 г., когато по публични данни, дружеството е работило едва около месец, печалбата му възлиза на 55 хил. лв. И до момента, дружеството не е публикувало годишния си финансов отчет за 2014 г., като вместо това е представило в Агенция по вписванията празна бланка за ГФО. От АКФ считат, че подобно поведение показва явно незачитане на законовите изисквания и стремеж за скриване на подлежащи на публикуване финансови данни.АКФ призовава Специализираната прокуратура и АДФИ да извърши проверка и да установи има ли извършени нарушения на закона във връзка с изброените по-горе обстоятелства.", "date": "2019.11.13", "title": "Антикорупционният фонд даде Златния гьол на прокуратурата"}
{"url": "https://offnews.bg/politika/kmet-otkaza-da-stane-deputat-715367.html", "text": "Новоизбраният за пети мандат кмет на пазарджишкото село Добровница Гурко Митев отказва да стане депутат, съобщи БНР.Митев е наред в листата на БСП от своя избирателен район, след като досегашният народен представител Йордан Младенов става кмет на община Пещера.Самият Митев получи упреци от социалистическата партия, че в тази кампания е работил за опонентите. Той заяви, че отказът му да стане депутат не е повлиян от местната структура на БСП, а е негово решение.“Абсолютно мое е решението, какво може да каже партията, аз съм избран законно за депутат, мога да отида. Това е по конституция, кой може да ми каже – това си е абсолютно мое решение. Оставам кмет на Добровница, съобразявам се с вота на хората“.", "date": "2019.11.13", "title": "Кмет отказа да стане депутат"}
{"url": "https://offnews.bg/politika/fandakova-niama-da-dopusna-da-mi-izvivat-ratcete-sofia-niama-da-e-za-715366.html", "text": "Няма да допусна да ми бъдат извивани ръцете. Няма да допусна да властват популистки идеи или тесни партийни сметки и да превръщаме града в залог. Това заяви столичният кмет Йорданка Фандъкова по БНТ. Тя подчерта, че е провела разговори с представители на всички политически сили в новия общински съвет.Оставам с протегната ръка за работа по конкретни проекти. Но няма да позволя безпринципни договорки и постигане на лесна подкрепа за решенията, категорична бе Фандъкова. Тя коментира и искането на опонентката й в надпреварата за кмет на София Мая Манолова за касиране на вота. Стана ясно, че г-жа Манолова има съвсем различна битка, съвсем различни цели. Тя ясно заяви своята позиция, води непрекъснато битки на национално ниво и в момента продължава, но това е нейна тактика и стратегия, нейна работа. За мен са важни проектите за София, заяви Фандъкова. ", "date": "2019.11.13", "title": "Фандъкова: Няма да допусна да ми извиват ръцете, София няма да е залог на популистки идеи"}
{"url": "https://offnews.bg/evropa/venetcia-potana-pod-voda-savetvat-horata-da-ne-izlizat-navan-715360.html", "text": "Почти цяла Венеция е наводнена. Градските власти са готови да обявят извънредно положение. Под вода е площад Сан Марко, водата там е над 1 метър. Наводнена е и прочутата базилика.По-високо ниво на водата - 190 см - е регистрирано само през 1966 г., когато наводнения има и в други италиански градове, включително Флоренция.На жителите на града е препоръчано, ако могат, да не излизат на улицата. Т. нар. \"висока вода\" е явление, характерно за Венеция, разположена на няколко острова в лагуна на Адриатическо море. Феноменът е свързан с повишаване на морското равнище, обикновено през есента и пролетта, съобщава БНР.", "date": "2019.11.13", "title": "Венеция потъна под вода, съветват хората да не излизат навън"}
{"url": "https://offnews.bg/evropa/navodnenieto-vav-venetcia-doblizhava-rekorda-ot-1966-g-snimki-i-vide-715368.html", "text": "Бури и наводнения връхлетяха водещите туристически дестинации в Италия - Венеция, Матера и Капри, съобщава Франс прес и АНСА.Нивото на водата във Венеция се повиши безпрецедентно за последните 53 години, като достигна 187 сантиметра и така се доближи до историческия рекорд, поставен на 4 ноември 1966 г., когато беше 194 сантиметра.Две са вече жертвите на наводненията във Венеция, съобщава италианската телевизия Скай Ти Джи 24.Обстановката в града се влоши от бурния вятър с пориви от 100 километра в час вчера вечерта и от проливния дъжд. 80% от Венеция се оказа наводнена, включително централния площад Сан Марко и едноименната базилика.Кметът на града Луиджи Бруняро написа в Туитър, че градът се нуждае от помощта на всички, за да се справи с онова, което е ясна последица от климатичните промени. Той обиколи с лодка площад Сан Марко, който е под метър вода. Съгражданите му пък наблюдаваха бедствието от прозорците на домовете си и следяха обстановката по интернет.Училищата в града са затворени, не работят и телефоните.Покачващата се вода заля терасите на кафенетата, отнесе маси и столове по улиците. Мостчетата пред хотелите покрай Големия канал бяха пометени от вълните и клиентите, пристигащи с водни таксита, бяха принудени да влизат през прозорците на първите етажи.Управата на базиликата Сан Марко организира наблюдение през цялата нощ, за да следи с колко се покачва водата. Според предстоятеля Пиерпаоло Кампострини подобно наводнение се е случвало само пет пъти в историята на базиликата, издигната през 828 г. и възстановена след пожар през 1063 г. Три от тези наводнения обаче са станали през последните 20 години, като последното беше миналата година, което поражда безпокойство.Венеция всяка година е обхващана от феномена наречен Акуа Алта, или Висока вода. Това става през есента и пролетта. За да се защити градът от бедствието, в процес на реализация е проектът Мойсей. Работите по него започнаха още през 2003 г., но имаше много закъснения заради оскъпяването на строителните дейности и злоупотреби. Проектът предвижда поставянето на 78 плаващи диги, които ще се вдигат, за да затварят лагуната в случай на покачване на водата в Адриатическо море.Очаква се днес високата вода да започне да намалява и градът да започне да се справя с последиците от наводнението.Бури и наводнения връхлетяха и областта Пулия, на тока на италианския ботуш, където се съобщава за паднали електрически стълбове и дървета и за анулирани най-малко два полета от Милано до Бари. Особено засегнати са Таранто, Саленто, Спонгано. Лече също не беше подминат от лошото време.В съседната област Базиликата столицата на културата Матера беше обхваната от наводнения превърнали тесните стръмни улици в зоната на кварталите с вкопаните в скалите къщи и църкви в кални потоци, като водата и калта нахлуха дори в някои къщи. Предната вечер в района премина и торнадо, което изкорени дървета, електрически стълбове, отнесе покриви и нанесе щети на посевите.Откъснати от света заради лошото време и прекъснати фериботни връзки са Еолийските острови, северно от Сицилия.От предната страна на ботуша в Неапол бурният вятър повали дървета, като едното от тях падна върху автобус, в който имаше шофьор и четирима пътници.На остров Капри бурният вятър нанесе щети на прочутата кула с камбанарията, от която се отчупиха фрагменти. Училищата там остават затворени.", "date": "2019.11.13", "title": "Наводнението във Венеция доближава рекорда от 1966 г. (снимки и видео)"}
{"url": "https://offnews.bg/futbol/levski-i-senegalski-as-siadat-na-masata-za-pregovori-715359.html", "text": "Ръководството на Левски започва офанзива по подписването на нов договор с халфа Кали Тиам, информира “Тема Спорт”. Контрактът на сенегалеца изтича в края на сезона и все още не е подновен.Дефанзивният полузащитник пристигна на “Герена” в началото на 2018 година по настояване на тогавашния треньор Делио Роси. Той бе под наем от унгарския МТК, а след това 26-кратните шампиони откупиха правата му. Тиам е несменяем титуляр за състава на Левски, като вече има 61 мача и 4 попадения. През този сезон е бил на терена в 14 срещи е се е разписвал веднъж. Ако Левски не преподпише с него до Нова година, то Тиам ще може да води преговори с друг клуб и през лятото да премине като свободен агент.В същата ситуация са още капитанът Живко Миланов и халфовете Мартин Райнов и Филипе Нашименто. Очакванията са на Миланов да бъде предложен нов договор, докато за Райнов и Нашименто все още не е взето решение.Преди около месец договора си с Левски преподписа централният нападател Станислав Костов. Той не е играл от 1 август, когато се контузи в мача с кипърския АЕК Ларнака (0:4 на “Герена”). Костов така и не се възстанови от първоначалното лечение и се наложи да бъде опериран в Мюнхен в началото на миналия месец. Възстановяването му върви по-бързо от очакваното и той е все по-близо до връщане на терена.Очаква се до седмица той да започне тренировки с основната група и да бъде на разположение на треньора Петър Хубчев за някой от мачовете до края на годината. Есенният полусезон приключва за Левски на 15 декември с гостуване на Локомотив в Пловдив.Ако завръщането на Костов се осъществи, то не е изключено през зимата да бъде търсен вариант за негов трансфер. Голмайсторът на “сините” за миналия сезон беше в полезрението на няколко клуба, като от Левски отхвърлиха оферта на Фрозиноне, а самият той не пожела да отиде в турския Ерзурумспор.", "date": "2019.11.13", "title": "Левски и сенегалски ас сядат на масата за преговори"}
{"url": "https://offnews.bg/futbol/tcska-nabliudava-igrach-ot-liga-2-715373.html", "text": "От ЦСКА следят изявите на халф от френската Лига 2, пише \"Тема спорт\". През миналата седми­ца \"червените\" имаха свой съ­гледвач в Западна Европа.Въ­просният футболист е в полезрението на клуба от ня­колко месеца и е гледан на жи­во поне в 3 двубоя. Главният мениджър Стойчо Стоилов е гледал мачове в няколко страни.Той не беше забелязан на трибуните на мача ЦСКА - Славия, макар присъствието му на \"Армията\" да е неизменно. В плановете на \"червените\" по традиция попадат и юж­ноамерикански футболисти.Сред тях са колумбиец и бразилец, които са съответно краен защитник и крило. Привличането на състезатели извън ЕС в този момент обаче не е приоритет пред клуба, тъй като квотата е надхвърлена от Жеферсон, Давидов, Евандро и Coy.Един от тях трябва да остава из­вън групата и това обикно­вено е Давидов. Дългоочаква­ният бг паспорт на Евандро още не е факт.", "date": "2019.11.13", "title": "ЦСКА наблюдава играч от Лига 2"}
{"url": "https://offnews.bg/obshtestvo/vremeto-dnes-oblachno-i-dazhdovno-715356.html", "text": "Днес ще е предимно облачно и ще вали предимно в Югозападна България. На места ще паднат значителни количества дъжд, показва прогнозата за времето на НИМХ.Жълт код за валежи е обявен в 4 области на страната - Благоевград, Кюстендил, Смолян и Кърджали.Вятърът ще е от югоизток, предимно умерен. Максималните температури ще са между 16 и 21 градуса, на места в Североизточна България - до 23-24 градуса.Над Черноморието облачността ще е значителна, но ще се задържи без валежи. Ще духа умерен изток-югоизточен вятър. Максималните температури на въздуха ще са между 17 и 20 градуса. Температурата на морската вода е 17 градуса. Вълнението на морето ще се усили до 3 бала.Над планините няма да е подходящо за туризъм. Ще е облачно и ветровито. Дъждовно ще е над Рило-Родопския масив и на места там ще паднат поройни дъждове. По най-високите върхове на Рила и Пирин дъждът ще преминава в сняг. Вятърът ще е силен на моменти и бурен от юг. Максималната температура на височина 1200 метра ще е около 13 градуса, на 2000 - около 6 градуса.", "date": "2019.11.13", "title": "Времето днес - облачно и дъждовно"}
{"url": "https://offnews.bg/obshtestvo/tcar-simeon-veliki-sabral-tcitati-ot-sv-joan-zlatoust-v-sbornika-zlat-715329.html", "text": "Православната църква почита днес паметта на св. Йоан Златоуст, патриарх Константинополски. Той е оставил най-голям обем богословско творчество в Източната църква. Един от тримата „светители“ –„вселенски учители“, наравно с Василий Велики Кесарийски и Григорий Богослов. Наречен е \"златоуст\" заради своето красноречие. Св. Йоан Златоуст е канонизиран за светец през 438 г. Почита се още и на 27 януари (пренасяне мощите на светеца) и на 30 януари (Денят на св. Три Светители).Роден е в Антиохия Сирийска в гръко-сирийско знатно семейство. Баща му Секунд бил военачалник, а майка му Антуса изповядвала християнската вяра. Под давление на майка си е получил добро за времето си образование, обучавал се е в школата на известния ритор Ливаний.За кратко време бил адвокат, а след това се заел да изучава християнското богословие. След това Йоан се отдалечил в пустинята и прекарал отначало четири години с други монаси, а след това две години в пълно уединение. В пустинята той написал „Слово за свещенството“ по повод укорите на неговия другар – епископ Василий, за бягството на Златоуст от епископството. Влошеното здравословно състояние накарало Йоан да напусне пустинята и да се върне в Антиохия, където през 381 г. бил посветен за дякон. Голяма част от парите, отпускани за негова издръжка, той давал за бедните и за изграждането на няколко болници и приюти в Константинопол.Любовта му към най-окаяните и увещанията на богатите да отделят от парите си за нямащите, възбудила недоволство сред състоятелните слоеве на населението – започнали да обвиняват светия архиепископ в предизвикване на класово напрежение. Свети Златоуст настроил против себе си дори и императрица Евдоксия. Неговата смела и безпристрастна проповед му спечелила приживе много врагове – както сред управляващата аристокрация, така и в някои църковни кръгове. На Халкедонския събор през 403 г., свикан от неговия враг александрийския патриарх Теофил, той е лишен от сан, но паството му го връща на патриаршеския престол.Като патриарх на Константинопол е бил изпращан три пъти на заточение. До края на живота си св. Йоан Златоуст е жертва на църковни интриги и преследване, но не прекратява своята мисионерска и проповедническа дейност.Починал на 14 септември 407 г., но поради големия празник (Кръстовден), паметта му е пренесена на 13 ноември.Тридесет години след неговата смърт мощите му били пренесени в Константинопол и положени в църквата „Св. Апостоли“. По време на Латинската империя светите му мощи били отнесени в Рим и сега почиват в катедралата „Св. Петър“.Освен св. литургия, св. Йоан е оставил много трактати, писма (около 240) и проповеди. Съхранени са повече от 1900 ръкописи с негови съчинения. Преведен е на почти всички езици. Най-пълното издание на съчиненията му излиза от печат в Париж през 1718-1738 г. в 13 тома.Един от най-древните паметници на старобългарската литература е тъй нареченият сборник „Златоструй“, който е съставен от българския цар Симеон Велики и съдържа избрани цитати от Златоустовото писмено творчество. ", "date": "2019.11.13", "title": "Цар Симеон Велики събрал цитати от св. Йоан Златоуст в сборника Златоструй"}
{"url": "https://offnews.bg/tehnologii/testovete-na-offroad-bulgaria-com-rachen-tcirkuliar-parkside-ot-lidl-715294.html", "text": "Ръчният циркуляр за мен и работа ми е инструмент, който попада в графата „не ми е жизнено необходим, но много искам да го имам“.Привърженик съм на качествените инструменти и за всекидневна и важна професионална работа основните ми инструменти са от високия клас на реномирани марки. Но има дейности, за които не е оправдано да инвестираш голяма сума за висок клас скъп инструмент, а можеш да използваш по-бюджетно решение с адекватно качество. Такъв вариант за мен е Parkside PHKS 1350 C2. Оценявам го като доста добър инструмент за ценовия си клас.Първото впечатление е за привидно добра изработка и сглобка, с удобни ръкохватки. Блокировката на спусъка е двустранна, натиска се с палец и позволява лесна работа с циркуляра, както с дясна, така и с лява ръка.Теглото на циркуляра е малко над 4 кг, което е приемливо за машина от този тип. Тежестта е балансирана и улеснява работата с една ръка. Това за мен не е за пренебрегване, защото обикновено се налага да срежеш нещо на бързо и в повечето случаи вместо да губиш време да си фиксираш материала, който режеш, само го прикрепяш с едната ръка към масата или плота, а с другата ръка държиш циркуляра и режеш.Скалите за дълбочина и наклон на рязането и фиксаторите за позициите са ясно видими и лесно достъпни. Фиксаторът за регулирането на дълбочината на рязане е разположен в задната част от ляво на циркуляра. Може да се регулира плавно, като максималната дълбочина на рязане е 65 мм. Регулирането на ъгъла на сряза е разположено в предната част на циркуляра. Наклонът може да се определя от 0 до 45о.Циркулярът няма разделител зад диска, който да служи за водене на сряза, но пък има вграден лазерен показалец, който се захранва допълнително от две батерии, включени в комплекта. Това е полезна екстра, защото показва визуално къде ще бъде сряза и спомага за по-голяма точност при започване на рязането. Има също и паралелен водач разграфен до 20 см. Водачът се монтира в предната част на циркуляра. Прави впечатление, че винтът за фиксиране на водача се затяга върху цифрите на скалата и след известна употреба вероятно боята ще падне и цифрите ще са по-трудно видими, но това не е проблем и няма да попречи на основната функция на водача.Стартът на циркуляра е приятен и плавен и не се налага при пускане да го стискаш здраво с две ръце, за да не подскача.Първоначалното усещане е, че е малко шумен, но това е нормално за такъв инструмент. Ключът за регулиране на оборотите е разположен в горната част на циркуляра, разграфен на степени от 1 до 6. Оборотите по спецификация се регулират в диапазона от 2200 до 4700 оборота в минута. На практика няма как да се измерят, но чисто субективно моторът на циркуляра реагира адекватно на регулирането.Предпазителят на диска се движи плавно при рязане и на тънки, и на дебели материали. Не се усеща разлика в плъзгането при рязане на ламиниран паркет с дебелина 8 мм и при рязане на кухненски плот с дебелина 38 мм. И в двата случая циркулярът се движи с еднакво усилие. Вероятно за това спомага и електронната система за управление на мощността и оборотите, която осигурява постоянен въртящ момент и еднаква мощност при рязане на материали с различна дебелина и плътност.При всички материали, с които тествах, срязът се получи равномерен, гладък и без нащърбвания. Разбира се, гладката и чиста част на сряза се получава от долната страна на материала, поради посоката на въртене на диска. Пробвах с ламиниран паркет 8 мм, ОСБ плоскост 16 мм и кухненски плот 38 мм. При различните дебелини и плътности на материалите циркулярът се държеше по един и същи начин.Разбира се, аз не го спазих, но за да не станете целите в прах и стърготини е желателно да се използва прахосмукачка. Присъединителната муфа на прахоуловителя е стандартна и съвместима с тръбите на масовите прахосмукачки.В комплекта е включен допълнителен диск, производство на KOMPERNASS. Добавянето на втори диск е доста практично решение, защото предвид естеството на използване на такъв циркуляр за непрофесионални и ежедневни цели, това ще осигури независимост откъм консумативи за доста дълъг период от време. Самата смяна на диска е много лесна. Бутонът за блокиране на движението на диска е разположен от вътрешната страна, с което се избягва неволното му натискане при работа на циркуляра. Не е от съществена важност, но под ръкохватката си има и вграден шестостен за развиване на болта на диска.Основни параметри и функции по спецификация:", "date": "2019.11.13", "title": "Тестовете на OFFRoad-Bulgaria.com: Ръчен циркуляр Parkside от Лидл (видео)"}
{"url": "https://offnews.bg/temida/shest-godini-zatvor-groziat-kantonera-ot-asenovgrad-715379.html", "text": "Кантонерът, който стана причина за тежък инцидент в Асеновград, е заплашен от шест години лишаване от свобода.Във вторник влак помете кола на жп прелез заради пиян служител, който забравил да пусне бариерата. Единият от пострадалите е в кома и с опасност за живота.„По време на разпита мъжът отказва да даде обяснение. Признал се е за виновен и казал, че съжалява за стореното. По показания на очевидци пазачът е стоял близо до бариерите, но не ги е пуснал”, заяви Борис Михов, зам.-районен прокурор на Асеновград, пред Нова тв.„За идването на влака разбират от съседната гара. Дава се разпореждане за сваляне на ръчните бариерни врати. Прави се писмена телеграма и се счита, че прелезопазачът е разбрал”, поясни инж. Георги Вардев от ДП \"Управление на движение на влаковете и гаровата дейност\".60-годишният кантонер е привлечен като обвиняем за причиняване на телесни повреди на три лица при изпъление на служебните му задължения в нетрезво състояние. Мъжът е задържан за 72 часа. Предстои прокуратурата в Асеновград да поиска постоянене арест. По делото се извършват процесуално-следствени действия.", "date": "2019.11.13", "title": "Шест години затвор грозят кантонера от Асеновград"}
{"url": "https://offnews.bg/obshtestvo/vodata-spira-na-mnogo-mesta-v-sofia-dnes-715327.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Строително-монтажни работи на Пречиствателна станция за питейни води „Бистрица“ налага спиране на водоподаването от 12:00 до 20:00 часа на Южна част на бул. „Околовръстен път“ между пътя за лифт „Симеоново“ до бул. „Симеоновско шосе“; Южна част на бул. „Околовръстен път“ между бул. „Черни връх“ до бул. „България“ - бензиностанция „Шел“, база на „Волф“, Езиково училище и частна детска градина „ЕСПА“; ЖСК „Малинова долина“, кв. „Витоша“ – карето между: бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“, в което влизат комплекси: „Макси“, „Преслав“ и „Градина“; кв. „Мирчо Драганов“ - карето между: бул. „Черни връх“ от №91 до №151, ул. „Димитър Манев“, ул. „ген. Иван Колев“ и бул. „Околовръстен път“; кв. „Манастирски ливади изток“ – карето между ул. „Луи Айер“, ул. „Шарл Шампо“, бул. „Околовръстен път“ и ул. „Йордан Бакалов Стубел“. ", "date": "2019.11.13", "title": "Водата спира на много места в София днес"}
{"url": "https://offnews.bg/ikonomika/goranov-poiskal-poskapvane-na-samoletnite-bileti-sled-obsazhdane-v-ms-715378.html", "text": "Владислав Горанов е включил България към декларацията с искане за поскъпване на самолетните билети след обсъждане на ниво Министерски съвет. Това заяви финансовият министър в отговор на въпроси на журналисти в Народното събрание днес. Кога е проведено това обсъждане и защо не е имало публичност за него, нито за подобно решение не става ясно.Включването на страната ни не беше огласено от Министерството на финансите, въпреки че именно с подписа на ресорния министър страната ни става част от \"Общо политическо изявление\" на Швеция, Германия, Франция, Италия, Дания, Люксембург, Белгия и Нидерландия, в което страните настояват ЕК да обложи с данък самолетните полети.Направи го вчера евродепутатът Радан Кънев, който определи действието на българския министър като \"изненадващо и тайно\". Той пише още, че \"интересът на българските граждани е обратен на предлаганите политики\". Евентуалното поскъпване на самолетните билети заради \"данък мобилност\" директно ще засегне българското население, за което самолетният билет и сега е лукс, а оттам - според Кънев - и правото на свободно придвижване, и - в немалка степен - правото на труд на българските граждани в ЕС.По този повод Горанов днес заяви: \"Твърде рано е да кажем дали декларацията на холандското правителство за авиацията ще се отрази на цената на самолетните билети.\"Включването на България той обясни по следния начин: \"България се присъедини към една декларация, инициирана от холандското правителство, в която се констатира, че авиацията като бизнес в Европа и в световен мащаб генерира огромен обем от въглеродните емисии. Самата декларация отправя апел към ЕК да изготви анализ и да предложи на парламента и на съвета възможно решение в посока ограничаване или облагане на дейността на авиационните оператори във връзка с емисиите, които този бизнес генерира. Твърде рано и не може да се направи оценка първо дали комисията ще предложи такова решение, защото декларацията е заявление от тези 8 държави към комисията, но дали тя ще се съгласи да разработи подобен анализ и да предложи законодателно решение, е въпрос на преценка на самата ЕК. Оттам нататък този проект на документ, ако се подготви от комисията ще мине естествения си законодателен път между Европейския съвет или ЕП и би могло да стане законодателно решение само ако държавите членки се обединят около него\", заяви още Горанов.", "date": "2019.11.13", "title": "Горанов поискал поскъпване на самолетните билети след обсъждане в МС, рано било да каже дали ще се случи"}
{"url": "https://offnews.bg/futbol/ventci-stefanov-za-psiholozhkite-na-natcionalite-te-vzimat-silata-na-715374.html", "text": "Президентът на Славия Венцеслав Стефанов обяви пред \"България Днес\", че е против присъствието на жени психоложки в българския национален отбор по футбол.Той нарече атрактивните Лилия Стефанова и Кети Вандова \"абсолютен баласт\", които нямат място около \"трикольорите\", тъй като отнемали силата на играчите ни.\"На тези двете силата им не е там. Имам чувството, че вземат силата на футболистите, а не им я дават. Ако играчите не ги желаят, намазват им ските и айде...Има си доказани и качествени специалисти като Христо Монов например, които могат да помогнат\", сподели Стефанов.Така той се присъедини към футболните половинки Николета Лозанова (Николай Михайлов) и Анета Терзийска (Тодор Неделев), които публикуваха подигравателни колажи по адрес на двете психоложки.", "date": "2019.11.13", "title": "Венци Стефанов за психоложките на националите: Те взимат силата на футболистите"}
{"url": "https://offnews.bg/112/18-kg-marihuana-be-otkrita-v-rusensko-715375.html", "text": "Голямо количество наркотици са открити и иззети при спецоперация на служители на ОДМВР Русе. Поредната специализирана полицейска операция, насочена срещу разпространението и употребата на наркотични вещества, е осъществена в рамките на няколко дни под наблюдението на прокуратурата.На 9 ноември полицаи на РУ–Бяла са извършили проверка на земеделска нива в местността \"Бабин кладенец\", землището на с. Кривина, и открили разстлана върху найлони и дървени плоскости зеленикава тревна маса. Тя е дала характерната реакция на марихуана при извършения полеви наркотест.В близост до нивата бил засечен и паркиран товарен автомобил с великотърновска регистрация, с който мъж се е опитал да избяга. Минути по-късно 30-годишният свищовлия бил задържан. При последвалия оглед на място са намерени и празни съдове с различна вместимост.Извършени са поредица от оперативно-издирвателни и процесуално-следствени действия на адреси в Свищов и с. Кривина, където са открити още количества марихуана, съхранявана в полиетиленови пликове, както и изсушена тревна маса. Общото количество на иззетите наркотици е 18 килограма.По случая е образувано досъдебно производство. 30-годишният мъж е задържан с прокурорско постановление за 72 часа. Работата по разследването продължава, изяснява се и съпричастността на други лица към престъпната дейност.", "date": "2019.11.13", "title": "18 кг марихуана бе открита в Русенско"}
{"url": "https://offnews.bg/tenis/tijm-sled-istoricheskata-pobeda-nad-dzhokovich-nikoga-niama-da-zabrav-715372.html", "text": "Австрийският талант Доминик Тийм бе на седмото небе от щастие, след като победи един след друг звездите Роджър Федерер и Новак Джокович.26-годишният тенисист се класира за 1/2-финалите на на финалите на АТР в Лондон след успеха си над Джокера снощи, като финишира и първи в групата.\"Разбира се, че и късметът ме покри до известна степен, за да се върна в този мач. Добре знаете, че бях в много неизгодни позиции.Губех първо със сет, а след това губех и с два минипробива в тайбрека на третия сет. Като цяло обаче се получи един невероятен дуел. Никога няма да забравя този мач, никога.Джокович е най-добрият тенисист в света, така че трябваше да покажа наистина изключително ниво, за да го победя\". \"Изключително щастлив съм, че за първи път съм на 1/2-финал в турнира\", каза Тийм.Интересното е, че в исторически план той става първият австриец, който стига толкова далече във финалния турнир на ATP.", "date": "2019.11.13", "title": "Тийм след историческата победа над Джокович: Никога няма да забравя този мач"}
{"url": "https://offnews.bg/politika/16-chlenove-na-bsp-varna-zastanaha-zad-ninova-i-kiril-dobrev-715371.html", "text": "\"Разграничаваме се от  по медиите, че колективният орган Градски съвет на БСП - Варна е гласувал решение да се поискат оставките на  и Кирил Добрев\".Това заявяват в декларация с подписите си 16 членове на ръководството на партията в морската столица.Подписката е изпратена до Националния съвет на БСП.\"Декларираме, че ние не сме присъствали на заседание на Градския съвет, на което да се е обсъждало, гласувало и приемало подобно решение\", пишат още социалистите. Те заявяват одобрението си към водената от БСП и ръководството й политика.", "date": "2019.11.13", "title": "16 членове на БСП-Варна застанаха зад Нинова и Кирил Добрев"}
{"url": "https://offnews.bg/zdrave/edna-treta-ot-prihodite-po-klinichni-pateki-da-sa-za-zaplati-iskat-ot-715370.html", "text": "Между 30 и 35 на сто от приходите по клинични пътеки в болниците да бъдат предназначени за заплати на лекарите и медицинските специалисти. За това ще настоява Българският лекарски съюз (БЛС) при преговорите по Националния рамков договор със НЗОК.На брифинг пред журналисти председателят на съюза д-р Иван Маджаров заяви, че би трябвало на висококвалифицираните специалисти (лекари и специалисти по здравни грижи) в лечебните заведения да се гарантират  минимум 30% от приходите на болницата, а ако се включат и параклиничните звена, които са извън отделенията, увеличението трябва да бъде поне 34-35%.\"В някои болници, които работят добре, дават и по-голям процент на лекарите и здравните специалисти, но има лечебни заведения, в които си позволяват да дават по-малък процент за сметка на разходи за заплата на неквалифициран, немедицински персонал\", каза още д-р Маджаров.Според него вариантът да има процент за заплати от цената на клиничните пътеки е трудноосъществим и води до разделение на отделните специалности и отделения. По думите на председателя на БЛС не би трябвало да се залага механизъм, който да противопоставя медиците, работещи в болниците. ", "date": "2019.11.13", "title": "Една трета от приходите по клинични пътеки да са за заплати искат от БЛС"}
{"url": "https://offnews.bg/obshtestvo/lidl-balgaria-i-asotciatcia-roditeli-startirat-initciativa-za-z-715377.html", "text": "Инициатива за здравословно и балансирано хранене на децата от 1-ви до 4-ти клас започва Лидл България в партньорство с Асоциация „Родители“ и със съдействието на Министерство на образованието и науката. Те нови името „Умници гладници“ и има за цел по забавен и интересен начин да представи темата за балансираното хранене в училище. Инициативата ще обхване над 100 училища в областите София, Пловдив и Варна.Първата част на инициативата ще протече под формата на конкурс, в който учителите заедно с децата да създадат забавен и полезен урок за здравословно и балансирано хранене. В него могат да участват всички училища от начален образователен етап в трите области. За да реализират този урок, педагозите разполагат и със специален материал с насоки по темата. Негов автор е проф. Людмила Иванова - преподавател по хранене и диететика в Медицински факултет на СУ „Св. Климент Охридски. Допълнително Асоциация „Родители“ ще проведе серия от информационни срещи, за да запознае учителите с формата на конкурса„Вярваме, че за изграждането на култура на здравословно хранене при децата основна роля имат семейството и училището. Затова решихме да разработим инициатива за най-малките в училище, като ангажираме в този процес и учителите, осъзнавайки тяхната важна роля за формиране на отношение и навици към темата“, сподели Милена Драгийска, главен изпълнителен директор на Лидл България.„Избрахме този иновативен подход, за да подкрепим учителите и да им дадем основа за създаване на стойностни уроци, които да обогатят образователния процес и да повдигнат темата за балансираното хранене, като част от здравословния начин на живот. За нашата организация ключова роля в живота на детето имат както семейството му, така и учителите. Ние вярваме, че всеки родител е най-добрият за детето си и има нужда от информация и пространство за изграждане на силни и здрави връзки с него, каза Яна Алексиева, изпълнителен директор на Асоциация „Родители“.Кулминацията на инициативата е издаването на сборник, съдържащ най-добрите 15 методически разработки, които да бъдат в помощ на учители и родители. ", "date": "2019.11.13", "title": "Лидл България и Асоциация „Родители“ стартират инициатива  за здравословно хранене на децата в училище"}
