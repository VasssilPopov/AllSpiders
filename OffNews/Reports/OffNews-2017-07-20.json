{"url": "https://m.offnews.bg/news/Ikonomika_59/Tihomalkom-deputatite-vdignaha-tcenite-na-balgarskite-tcigari_660989.html", "text": "ТехнологиятаТихомълком, без обсъждане и без аргументи, с поправки вкарани след края на работното време в последния възможен ден, депутатите вдигнаха цената на българските цигари.Едновременно с това се дава възможност да бъдат намалени с малко цените на по-скъпите вносни цигари като не е задължително производителите и вносителите им да се възползват от нея.Лобистките поправки бяха прокарани с промени в Данъчно-осигурителния процесуален кодекс. Това е същият законопроект, който уж се правеше, за да се забранят разплащанията кеш над 1000 лева.Оказа се, че тази очевидно безумна идея, от която самият ГЕРБ се отказа, е била само хвърляне на прах в очите, за да не забележим важната поправка - увеличаването на цените на цигарите.Технологията, по която се вдигат цените на българските цигари, е доста сложна и именно на това, че малцина разбират сложната схема, разчитат лобистите, които я прокараха.Общият акциз върху цигарите 177 лева на 1000 къса. Това е минималната ставка на ЕС. Спорен въпрос е дали след днешните промени остава същата или се увеличава, но дори да има увеличение то е пренебрежимо малко.Ставката обаче има 2 компонента - специфичен акциз и пропорционален акциз.Специфичният акциз е твърда сума, с която се облагат всеки 1000 къса (50 кутии) цигари, независимо от качеството и цената им.Пропорционалният (адвалорен) акциз е процент от крайната продажна цена на продукта. Т.е. върху евтините цигари се начислява по-малък акциз, а върху скъпите - по-голям.Специфичният акциз досега беше 101 лева на 1000 къса или 2,02 лева на кутия. От 1 януари 2018 г. става 109 лева на 1000 къса или 2,18 лева на кутия.Пропорционалният акциз се намалява от 27 на 25% от крайната цена.Ефектът от това е, че българските цигари ще се увеличат с около 10-15 стотинки. Вносните цигари могат да намалеят (ако производителят поиска) с 10-15 стотинки.  Така цените на българските и вносните цигари, които и сега са много близки, ще се доближат още повече.Според депутати, които не пожелаха да бъдат цитирани, скандалната промяна е заложена още в договора, с който Делян Пеевски продаде Булгартабак на чужд купувач. Това едва ли може да се докаже, защото договорът не е публичен.Ако промените наистина са поискани от купувача, това би означавало, че той е купил Булгартабак, не за да го развива, а за да убие българското производство и да използва само пазарния дял за произведените в чужбина свои продукти.Ако се окаже, че поправките са самоинициатива на българските депутати (те са петима от ГЕРБ, предождани от Менда Стоянова), само можем да гадаем дали са пример за уникална тъпота или за национално предателство.Мисли към второто навява един , поръчан от \"Филип Морис България\" ЕООД, в който също се препоръчва вдигането на специфичния акциз за сметка на пропорционалния, въпреки че логиката на самия доклад показва точно обратното и в него много добре се вижда как вдигането на специфичния акциз увеличава контрабандата на цигари.Понеже сметките са объркващи, ще дадем един доведен до крайност пример, за да стане ясно какво влияние имат специфичният и пропорционалния акциз.Производствената цена на кутия цигари е много ниска. Тютюнът, хартийката, филтърът, труда, печалбата на производителя, дистрибуцията и рекламата - всички те взети заедно правят цена около 50 стотинки за българските цигари. Всичко нататък до около 5 лева е акциз и ДДС.Чуждите цигари са по-скъпи - около 70 стотинки за кутия.От една страна тази разлика е 20 стотинки. От друга страна е 40%.Ако акцизът беше 100% специфичен, в крайната цена разликата щеше да е 24 стотинки (акцизът плюс ДДС).Ако акцизът беше 100% пропорционален, разликата щеше между българските и чуждите цигари щеше да е 40%, което при сегашните цени е около 2 лева.У нас съотношението беше 73:27, а вече е 75:25.В същото време страни, които произвеждат цигари, правят точно обратното - вдигат пропорционалния акциз и намаляват специфичния, за да запазят собственото си производство.", "date": "2017.07.20", "title": " Тихомълком депутатите вдигнаха цените на българските цигари"}
{"url": "https://m.offnews.bg/news/Futbol_18793/Politciiata-spasi-fen-na-Levski-ot-linch-v-Burgas-video_661013.html", "text": "Страстите преди мача между Ботев и Бейтар в Бургас започват да се разгорещяват. Около 4000 фенове на пловдивчани отдавна пият бира по плажа под стадион \"Лазур\". На другия край пък са близо 1000 запалянковци от Израел.Мъж с фланелка на Левски сътвори истинско безумие, съобщи \"Пловдив дерби\". Той влезе в една от кръчмите, в която са се настанили фенове на Ботев Пловдив.След буквално секунди младежът започна да крещи „Помощ, помощ!“, а дошлите веднага полицаи го изведоха, но той вече беше гол до кръста. Намесата на полицията предизвика и спречкване между бултрасите и органите на реда, но всичко се размина без сериозни последствия.Фен на \"канарчетата\" също бе отведен, но след като му бе направена справка и се доказа, че не е взел участие в инцидента, бе освободен. Неразумният фен на сините пък бе отведен с патрулка, предаде репортер на медията.Полицията е оградила с два кордона феновете на Бейтар. Единият е от родни полицаи. Другият е съставен от цивилни агенти на Мосад, които са в Бургас от няколко дни.Вероятно службите ще изземат около 70 билети от агитката на гостите, научи OFFNews. Те са за места в сектор \"А\", където ще има настанени запалянковци на Ботев. МВР няма да допусне подобно смесване. Агитки вече се засякоха в района на Морската гара. Българите се похвалиха в интернет с няколко пленени знамена. Срещата започва в 20,30 ч. наше време, първата среща в Израел завърши 1:1.", "date": "2017.07.20", "title": " Полицията спаси фен на Левски от линч в Бургас (видео)"}
{"url": "https://m.offnews.bg/news/Futbol_18793/Levski-sazria-mashtabna-konspiratciia-na-trolove_661017.html", "text": "Левски видя грандиозна конспирация, провокираща феновете да използват пиротехника пред сектор \"А\" на стадион \"Георги Аспарухов\". Както е известно, \"сините\" могат да бъдат наказани за 2 години извън Европа при нова издънка. Стадионът е затворен за днешния реванш срещу Хайдук.Ръководството излезе с декларация броени часове преди мача. Публикуваме я без редакторска намеса:\"В същото време Левски завърши трансферния удар с Габриел Обертан. Бившият играч на Манчестър Юнайтед подписа за две години. Сутринта френският нападател мина последни тестове, а \"сините\" одобриха поисканите дребни промени в контракта.", "date": "2017.07.20", "title": " Левски съзря мащабна конспирация на тролове"}
{"url": "https://m.offnews.bg/news/112_6/Biiachite-ot-Trakiia-spreli-kolata-na-bitiia-mazh-i-bremennata-mu-pr_661015.html", "text": "Биячите от \"Тракия\" спрели колата на бития мъж и бременната му приятелка, защото колата им се движела бавно, казаха от прокуратурата, цитирана от Нападателят Цветан Пeтров е привлечен като обвиняем за непристойни действия, грубо нарушаващи обществения ред и изразяващи явно неуважение към обществото, и за нанасяне на лека телесна повреда по хулигански подбуди.Брат му Петър Петров е настанен в болница и му предстои оперативно лечение, заради което не е привлечен като обвиняем към момента. Обвиняемият Цветан Петров се подразнил, че колата на бития мъж и приятелката му се движи бавно. Изпреварил колата и после засякъл \"Опела\" на потърпевшите, принуждавайки ги да спрат пътя си. След отишли до спрялата кола братята Цветан и Петър Петрови нанесли удари с юмруци по главата и тялото на шофьора.Бременната 20-годишна твърди, че е била ударена с юмрук в корема, но съдебно-медицинската експертиза не показва травматични увреждания. Продължават обаче следствените действия за изясняване дали е било упражнено насилие спрямо жената.Пострадалият шофьор е с лека телесна повреда – разкъсно-контузна рана на главата.Цветан Петров е задържан за 72 часа с постановление на наблюдаващия прокурор. До момента той е осъждан за причиняване на телесна повреда по хулигански подбуди, като му е било наложено условно наказание „лишаване от свобода“ с изпитателен срок, в който е извършено настоящето деяние.", "date": "2017.07.20", "title": " Биячите от \"Тракия\" спрели колата на бития мъж и бременната му приятелка, защото карали бавно"}
{"url": "https://m.offnews.bg/news/112_6/Paiak-vdigna-kola-s-8-godishno-dete-v-neia_661021.html", "text": "\"Паяк\" вдигна паркирана кола в Казанлък с 8-годишно дете в нея. Инцидентът е станал във вторник.Майката на момиченцето паркирала колата на улица „Любомир Кабакчиев“ в града и влязла в близкия магазин, като оставила детето в колата. Докато тя била в магазина, \"паяк\" вдигнал колата, тъй като била паркирана в обсега на автобусна спирка.Служителите обясняват, че не забелязали детето, защото стъклата били затъмнени, съобщи presstv.bg. След като специализираният автомобил тръгнал, детето отворило прозореца и започнало да вика, а майката видяла какво се случва и побягнала след автомобила.Едва тогава общинските служители забелязали детето и спрели колата. Заради шока майката припаднала и се наложило да извикат Спешна помощ. ", "date": "2017.07.20", "title": " Паяк вдигна кола с 8-годишно дете в нея"}
{"url": "https://m.offnews.bg/news/Futbol_18793/TcSKA-1948-blagodari-na-SEM-za-razsledvaneto-sled-signala-sreshtu-Nova_661004.html", "text": "От ЦСКА 1948 разпространиха декларация до медиите. В нея клубът благодари на Съвета за електронни медии за бъдещото разследване, което ще реализират от специализирания орган по повод използването на името и историята на ЦСКА в \"Нова Броудкастинг Груп\". ", "date": "2017.07.20", "title": " ЦСКА 1948 благодари на СЕМ за разследването след сигнала срещу Нова"}
{"url": "https://m.offnews.bg/news/Obshtestvo_4/Iztochiha-iaz-Tcankov-kamak-zaradi-podvodni-otvori-v-skalite_661022.html", "text": "Източиха язовир „Цанков камък“ почти до дъно заради подводни отвори, които предстои да бъдат облицовани. Това обявиха от Националната електрическа компания, цитирани от Plamak.bg.“В чашата на язовир „Цанков камък“ се включва част от коритото на река Грашня. Коритото на реката е много карстов район, има наличие на ронливи скали, от което се получават подводни отвори, което води до загуби на водни количества.По време на ремонтните дейности трябва да се поддържа много ниско ниво на язовира, за да се изпълнят строителните работи по облицовката на отворите.Основната задача ще е да се направи облицовка на коритото на река Гашня, но заедно с това е се направи текущ ремонт и на Хидрогенератор №1 – до 21 юли 2017 г., и на Хидрогенератор №2 – от 24 юли до 18 август, във ВЕЦ „Цанков камък“.От НЕК посочват, че ремонтът е съгласуван с Електроенергийния системен оператор още през октомври миналата година.Завиряването ще започне на 1 септември.От НЕК са категорични, че се очакват минимални загуби откъм производството на електрическа енергия, тъй като ВЕЦ „Цанков камък“ е част от каскада „Въча“. Водата, изпусната от освновен изпускател на язовира, ще бъде енергийно преработена от ПАВЕЦ „Орфей“, ВЕЦ „Кричим“, ВЕЦ „Въча 1“ и ВЕЦ „Въча 2“.", "date": "2017.07.20", "title": " Източиха яз. \"Цанков камък\" заради подводни отвори в скалите"}
{"url": "https://m.offnews.bg/news/Koloezdene_18819/Bargil-otnovo-e-tcar-na-planinata-no-Frum-e-golemiiat-pobeditel_661019.html", "text": "Французинът Варен Баргил (Sunweb) продължи супер представянето на Тура с победа в 18-ия етап, последен планински. Така той циментира първото си място при катерачите. Успехът е втори за Баргил в тази Обиколка на Франция след този, извоюван навръх 14 юли.Големият победител на деня обаче е Крис Фрум. Лидерът на Sky запази преднината си и само чудо може да му вземе Жълтата фланелка преди финала в Париж. Четвъртата поредна за британеца е на практика факт. Но нека изчакаме до неделя!Баргил и Контадор (Trek-Segafredo) атакуваха близо до началото на последната зверска височина. Французинът обаче буквално отвя бившия шампион.За него се закачи колумбиецът Дарвин Атапума от UAE Team Emirates. Изглеждаше, че може да се пребори за първа победа на Тура в кариерата си, но не устиска на темпото, наложено от Баргил в последния километър.Ромен Барде успя да спечели спринта за третото място с големия фаворит Крис Фрум, който остана четвърти. Асът на AG2R La Mondiale взе секунди бонус, но те едва ли ще му стигнат в битката за крайна победа.", "date": "2017.07.20", "title": " Баргил отново е цар на планината, но Фрум е големият победител"}
{"url": "https://m.offnews.bg/news/Drugi_18773/Siniata-planina-postigna-deseta-pobeda-v-IAponiia_660980.html", "text": "Българският сумист Даниел Иванов-Аоияма продължава със силните си изяви и постигна десета победа на Големия летен турнир в Нагоя. В схватка от 12-ия кръг на надпреварата маегашира-8 Аоияма надви маегашира-13 Такарафуджи с хватката \"цукиотоши\", с която свали противника си на дохиото.Така българинът излезе еднолично на второто място с баланс от 10 успеха и 2 поражения. Лидер с 11 победи и 1 загуба е най-титулуваният сумист в историята - Хакухо.Утре в 13-и кръг на \"Нагоя башьо\" противник на \"Синята планина\" ще бъде Кагаяки. Добрата новина е, че 195-килограмовият българин има три победи в три мача срещу японеца.", "date": "2017.07.20", "title": " \"Синята планина\" постигна десета победа в Япония"}
{"url": "https://m.offnews.bg/news/Kultura_33/Kak-Dzheki-Chan-i-Zhan-Klod-van-Dam-vliazoha-v-goliamoto-kino-razkaza_660971.html", "text": "Кийт Страндбърг е един от най-известните американски каскадьори, майстори на бойните изкуства, сценаристи и продуценти на екшън филми.Кийт е автор на \"Няма място за отстъпление\" - първият филм с главна роля за Жан-Клод ван Дам, както и на още дузина екшън филми.Овладял до съвършенство бойните изкуства и каскадьорските умения, той предава знанията си на млади таланти в университета \"Таусън\" в Мериленд, САЩ, и университета \"Уебстър\" в Женева, Швейцария. Организира лагери, където показва тънкостите в това да бъдеш едновременно звезда в бойните изкуства и звезда в киното.Страндбърг ще организира семинар у нас през есента, по време на който ще разкаже за най-успешните си проекти, за това как се пише интересен сценарий и как се заснема луда сцена с много каскади. Казвам се Кийт Страндбърг и преди всичко съм майстор по бойни изкуства. Завършил съм китайски език и литература и едно време, когато развеждах групи американци в Китай, попаднах на няколко компании от Хонг Конг, с които в началото на 1980-те решихме да направим хибридни филми с бойни изкуства – американска история с американски актьори, но използвайки хонгконгския екшън стил. Така се запознах легендарния режисьор Нг Сий Юен и нашият първи филм бе „Няма място за отстъпление“ с Жан-Клод ван Дам и Кърт МакКини. След това направих още 8 филма с Нг, работейки със светила от филмите с бойни изкуства. Беше моя сбъдната мечта! Но моят колега и приятел Нг Сий Юен направи първите два големи хита на Джеки Чан „Snake in the Eagle’s Shadow” и „Drunken Master” през 1978 година. Така че ние двамата сме виновни за появата на големия екран не на един, а на два идола от екшън киното!Нямам търпение да се запозная с равнището на таланта в България. Чувал съм чудесни неща за страната от мои приятели, които са работили там. Много бих се радвал да направя филм в България и очаквам да имам интересни срещи в киноцентъра.Нарича се „Bloodmoon”. Заснехме го в студията Caroloco в Уилмингтън, Северна Каролина. Това беше първият и единствен път, когато снимах във филмово студио. Другите филми съм правил на истински локации. Това беше и филмът ми с най-висок бюджет. Работих с някои фантастични актьори като Франк Горшин, който изигра Гатанката в сериала „Батман“, Гари Даниелс, който е прекрасен екшън актьор, дори имаше роля в „Непобедимите“ и Чък Джефрис, който освен актьор е и каскадьор и хореограф на бойни сцени. Работил е дори за филми като „Гладиатор“.Аз бях най-голямото предизвикателство за мен самия тогава. Това бе първият ми сценарий. Написах го така, че да бъде епичен филм за бойни изкуства. Както знаете, една страница от сценария се равнява на една минута екранно време и моята първа чернова беше 186 страници за това, което после стана 83-минутен филм! Така че всяка нощ, преди да снимаме на следващия ден, аз стоях до ранни зори, за да пренаписвам сценария. Научих много по време на снимките. Освен сценарист бях и втори асистент режисьор, както и преводач на режисьора. Не беше никак леко!Един неприятен момент от работата по първите ми филми беше фактът, че актьорите не знаеха как да се бият на екрана. Налагаше се да ги тренираме във времето между снимките, което е много неефективно занимание и води до губене на ценно време. Така че заедно с майсторите по бойни изкуства Кийт Витали и Майк ДеПаскуале Джуниър, създадохме екшън-лагерите, за да открием бойци за филмите, които пишех и продуцирах. Беше невероятно забавление и така открихме над 100 бойци и актьори.Да, трябваше да бъде в „Bloodmoon”, но не успяхме тогава да му осигурим работна виза за САЩ, тъй като той е британец, както знаете, и за съжаление не успяхме да работим заедно. Поддържаме контакт с него през годините и аз следя неговата кариера. Той е прекрасен актьор и изключително талантлив боец – напълно заслужава звездната си слава.Мисля, че в класическите кунг-фу филми има доста повече сърце. Днес се набляга повече на бойните сцени и не толкова на историята във филма. В момента работя по някои филми, които отново поставят сценария в основата на уравнението, а бойните сцени само служат на историята.Мисля, че „Няма място за отспъление“ може да понесе вината за бума на нискобюджетните екшън филми. Той проправи пътя на много азиатски звезди към Холивуд и въобще към света, но и индустрията се промени толкова много, че днес нискобюджетните филми са наистина нискобюджетни. Ние някога снимахме един филм за 36-45 дни. Сега същото съдържание се снима за 10 дни. И това се отразява на качеството.Зачеването на идеята. Обичам процеса по развиване на историята, планирането и всичко, което води до снимките на филма. Когато филмът започне да се снима, това е моментът, в който големите проблеми изплуват и започват компромисите. Когато филмът е все още само един завършен сценарий, история на хартия – тогава по мое мнение тя е съвършена! После я рязваляме!Да пишат със сърце! Ако се опитвате да следвате това, което е модно в момента, тръгнете по течението на какво публиката харесва сега, до момента, в който филмът ще бъде завършен, тенденциите и вкусовете ще са се променили. Но ако пишете история, в която наистина вярвате и искате да видите на екрана, имате много по-големи шансове да бъдете успешен сценарист. И разбира се – никога не се предавайте! Няма място за отстъпление!", "date": "2017.07.20", "title": " Как Джеки Чан и Жан-Клод ван Дам влязоха в голямото кино, разказът на Кийт Страндбърг"}
{"url": "https://m.offnews.bg/news/Obshtestvo_4/Zashtitata-na-Tcvetan-Vasilev-iska-razpit-na-Peevski-i-Borisov-po-delo_661018.html", "text": "Защитата на Цветан Василев е поискала по делото за КТБ да бъдат разпитани премиерът Бойко Борисов и депутатът от ДПС Делян Пеевски. Адвокатът на мажоритарния собственик на фалиралата банка Христо Ботев обяви, че прокуратурата е помогнала достатъчно за рухването на КТБ.Прокуратурата е сбрала огромно количество хартия в обвинителния акт срещу Василев и още 17 души, но в него никъде не се посочва защо се е стигнало до фалита на банката, посочи Ботев, цитиран от БТА.Той допълни, че в материалите по делото се появяват имената на Николай Бареков, на актьора Владислав Карамфилов (Влади Въргала), треньора Константин (Тити) Папазов, военния министър Красимир Каракачанов, Моника Станишева, бизнесмена Иво Прокопиев. Всички те са разпитвани, защото за тях има твърдения, уточни Христо Ботев.По повод коментара на прокуратурата, че в чувалчета са раздавани пари защитникът на Цветан Василев посочи, че такива данни по делото няма. Той отрече и твърденията, че КТБ е била личен портфейл на Цветан Василев.Ботев за пореден път обяви, че в настоящата политическа обстановка Цветан Василев не се чувства сигурен за живота си и няма да се върне в България.", "date": "2017.07.20", "title": " Защитата на Цветан Василев иска разпит на Пеевски и Борисов по делото за КТБ"}
{"url": "https://m.offnews.bg/news/Drugi_18773/Veselin-Topalov-sreshtu-Kobrata-v-bitka-na-titanite_660986.html", "text": "Уникално шахматно шоу ще се проведе този уикенд в най-голямото спортно ваканционно селище в България - \"Албена\". Световният шампион гросмайстор Веселин Топалов ще се изправи срещу \"Дрийм тийм\" в лицето на световните звезди на бокса - братята Кубрат и Тервел Пулеви, както и две талантливи деца в шахмата - златните ни момчета и шампиони на ЕС от 2016 година Момчил Петков и Деян Самуил Костов.\"Посланието на събитието е световният шампион Веселин Топалов символично да предаде yафетата на две талантливи деца, които искат като него да станат световни шампиони и достойно да представят страната ни в един от най-древните и интелигентни спортове.Традицията на \"Албена\" в този спорт датира още от основаването на комплекса преди почти 5 десетилетия и ние не само я съхраняваме, но и развиваме като основахме шахматна академия, организираме турнири, кампове, както и интересни инициативи като предстоящата, с която рекламираме българския спорт, шахмата, страната ни и родния туризъм.Основната цел обаче е талантливите деца, окриляни от силния дух на братята Пулеви, да получат мотивацията за още по-големи успехи\", заяви Руслан Йорданов, старши мениджър на \"Спорт\" в \"Албена\" АД.Веселин Топалов е \"Спортист №1 на България\" за 2005 г., като тогава е избран и за \"Личност на годината\". Кубрат Пулев - Кобрата е \"Спортист №1 на България\" за 2008 г., а брат му Тервел е носител на бронзов медал от Олимпийските игри в Лондон през 2012 г.", "date": "2017.07.20", "title": " Веселин Топалов срещу Кобрата в битка на титаните"}
{"url": "https://m.offnews.bg/news/Nashite-avtori_2490/Balgarskoto-predsedatelstvo-e-shans-naj-posle-da-se-razberem-kakvo-toc_660975.html", "text": "Определянето на приоритетите на българското председателство на Европейския съюз предполага широк обществен дебат. Публикуваната програма на триото Естония – България – Австрия, както и Проектът на Програма на българското председателство определят обхвата на дискутираните теми, но те ще намерят своето истинско измерение само в диалог с гражданите.Основната цел на подобен тип „отворено към гражданите“ Председателство е да насърчи постигането на максимално широко обществено съгласие около темите, които в най-съществена степен определят разбирането ни за проблемите, пред които се изправя Европейският съюз и нашите собствени национални приоритети на развитие.Посланията за консенсус, конкурентноспособност и кохезия организират по различен начин дневния ред на Европейския съюз, по който ще работи триото. В него намират място различни проблеми и процеси, които отразяват актуалното състояние на Европейския съюз. Това ще бъде българският подход към темите за сигурността, заетостта, устойчивия растеж и ролята на Европейския съюз в глобален мащаб, около които се обединиха в края на юни тази година Естония, България и Австрия.Основната трудност при формулирането на подобни приоритети е в съгласуването на поне няколко различни, паралелно разгръщащи се процеса. Преди всичко, при уточняването на българските приоритети, определящо значение има как българските национални интереси се проектират спрямо общите теми на развитието на Европейския съюз и на останалите страни от триото на Председателството до края на 2018 година.В каква степен сме в състояние да идентифицираме и артикулираме достатъчно отчетливо собствения си интерес спрямо процесите в Европа и очакваният на другите страни?Досегашното развитие на публичния дебат потвърждава многократно констатирания факт, че ние трудно постигаме съгласие относно онова, което представлява общия ни публичен интерес. А това означава, че нямаме ясен отговор на въпроса за това какво ни свързва и имаме ли общи цели и интереси.Опитът проблемите да бъдат представяни като приоритети крие много рискове.Ако приемем, както предлагат някои политици и експерти, че нашият най-съществен проблем е бедността и доходите, може ли връзката между тях да бъде приоритет на Председателството? Не, най-малкото защото приоритетът предполага избор на подход за решаване на проблем, а не проблемът сам по себе си. В проекта на програма на българското председателство, темата за бедността присъства, но в контекста на конкурентноспособността и растежа като фактори за повишаване на заетостта, както и като елемент от развитието и модернизирането на Общата селскостопанска политика.Второто съществено ограничение в началото на публичния дебат за приоритетите на Председателството е свързано с това дали става въпрос за теми, които имат отношение към европейската интеграция или към развитието и усъвършенстването на държавното управление. Въпреки наложилата се представа, че присъединяването към Европейския съюз обхваща всички сфери на публичния живот, това не е вярно. Нашите приоритети трябва да са свързани с европейското развитие, а не със сферите, в които управлението се определя изцяло от волята на българските избиратели.В това отношение темата за справедливостта, която придобива характера на универсален критерий за отношението на българските граждани към управлението, е включена в проекта на програма, но в нейните европейски измерения. Преди всичко, това е необходимостта от институционализиране на Службата на Европейския прокурор, Стратегията на ЕС за електронно правосъдие (2019 - 2023) и предстоящото изработване на европейски регламент в областта на семейното право. В контекста на българското председателство, ние би трябвало да сме в състояние да допринесем за ефективно, бързо и справедливо правосъдие, но това не е хоризонта на българската съдебна реформа.Председателството не е домакинство на международни форуми. Стихийно формиращите се обществени очаквания все по-често свързват ролята, която предстои на България от началото на 2018 година, с тази на домакин на някакви събития, които ще бъдат посещавани от високопоставени гости. Нашата подготовка не се свежда и не би могла да се изчерпи с ремонти и осигуряване на настаняването на гостите.Същинската работа на българските институции е в това да осигурят необходимата среда за продуктивен процес на постигане на съгласие по важни и чувствителни за развитието на Европейския съюз теми. Като страна, председателстваща Европейския съвет ние трябва да бъдем компетентен, но неутрален посредник в процеса на постигане на съгласие между участниците във форумите, планирани в рамките на този период от време.Именно затова представата за консенсус се нуждае от по-цялостно разбиране. Консенсусът не винаги съвпада с единодушие. Консенсус може да има там, където участващите в процеса на взимане на решение споделят общи ценности и цялостно разбиране за отговорността на собствените си действия. В този смисъл българското послание предполага завръщане към ценностите, които ни обединяват и преди всичко – към основата на европейските ценности, която изглежда все така подложена на атаки и неразбиране.Конкурентноспособността, на свой ред, е резултат от ефективното функциониране на Единния пазар, но и от качеството на труда, реализацията на свободната инициатива в условията на открита и честна конкуренция. Стремежът към повишаване на конкурентноспособността е общ за всички страни членки на ЕС, но понякога ни липсва разбирането за това, че тя е качество, което може да бъде постигнато и развивано само при спазване на правилата и изискванията на Единния пазар.Кохезията, разбирана преди всичко като сближаване, също е предмет на спорове, породени от и пораждащи неразбиране. В публичния дебат у нас, най-често кохезията се свързва с европейските програми за безвъзмездно финансиране. Необходимостта от сближаване на условията и качеството на живот и реализация на гражданите на ЕС в 250 региона на Европа, остава все така важна част от бъдещето на Европа, но спорът е за това как може да бъде постигано това. Официалната българска позиция е за запазване на съществуващия и в момента модел и след 2020 година, докато други страни предлагат той да бъде променен за сметка на по-съществено участие на страните, получаващи европейска подкрепа. В крайна сметка, това зависи от равнището на съгласие относно оценката на постигнатите резултати, до което България ще успее да доведе този дебат.Стратегическият интерес на България е в задълбочаването на регионалното развитие и трансграничното сътрудничество. В проекта на Програма на Председателството, тази тема присъства, както в контекста на сигурността и ефективното управление на интеграцията, интегрирания подход за развитието на Дунавския и Черноморския регион, така и по отношение на европейската перспектива на развитие за страните от т.нар. Западни Балкани.Преди всичко, добре би било да престанем да говорим за Западни Балкани, а да потърсим регионалния мащаб на Югоизточна Европа. Постигането на резултат в тази насока предполага цялостна политика на сближаване и свързаност, която в нашия проект обхваща, както транспортната, инфраструктурна, комуникационна и енергийна, така и дигиталната и образователна свързаност на страните от региона. България има шанс да лансира своята визия за регионално развитие и трансгранично сътрудничество в контекста на дебата за бъдещето на Европейския съюз.Успехът на Председателството по отношение на европейския дневен ред ще зависи от броя на законодателните инициативи, по които успеем да постигнем съгласие. Това зависи от компетентността на българските екипи и отчетливото формулиране на собствените ни позиции в дискусиите. Но, освен това, българското председателство е още един шанс да постигнем съгласие помежду си относно собствените приоритети на развитието ни в Европейския съюз, десет години след присъединяването към него.", "date": "2017.07.20", "title": " Българското председателство е шанс най-после да се разберем какво точно искаме от ЕС"}
{"url": "https://m.offnews.bg/news/112_6/76-godishna-balgarka-shef-na-kanal-za-prostitutki-v-Belgiia-video_661014.html", "text": "76-годишна българка е ръководила организирана престъпна група за трафик на хора за сексуална експлоатация.ГДБОП е неутрализирала престъпната група след молба за правна помощ от Кралство Белгия, съобщават от пресцентъра на МВР.Операцията е проведена от служители на сектор „Трафик на хора“ в ГДБОП и колегите им от Русе, Разград, Силистра, Добрич. В действията са включени и полицаи от Силистра и Тутракан.76-годишната лидерка на групата е имала петима помагачи. Повече от 15 години дамата е пребивавала в Белгия и е стопанисвала публичен дом в Брюксел.У нас са извършени претърсвания на пет адреса на територията на Силистренска област. Оттам са иззети документи, в това число и нотариални актове, вносни бележки, извлечения от банкови сметки, банкови преводи, над 164 000 евро, мобилни телефони, лаптоп, канабис.Разпитани са двама свидетели и две жертви на престъпната схема.С постановление на прокуратурата мярката за задържане на 76-годишната С.Й. и нейната сътрудничка С.З. (на 49г.) е удължена до 72 часа.Предстои Окръжната прокуратура в Силистра да внесе искания в съда за вземане на мерки за неотклонение „задържане под стража“ спрямо двете задържани.", "date": "2017.07.20", "title": " 76-годишна българка - шеф на канал за проститутки в Белгия (видео)"}
{"url": "https://m.offnews.bg/news/Futbol_18793/Koshmarat-na-TcSKA-Sofiia-e-32-iiat-naj-vliiatelen-chovek-vav-futbola_660997.html", "text": "Кои са най-влиятелните хора в световния футбол? ESPN направи класация, в която очаквано на първо място е шефът на ФИФА Джани Инфантино. Интересна е 32-ата позиция. Там се мъдри неговият заместник на поста генерален секретар в УЕФА - Теодор Теодоридис. Гръцкият началник се прочу и у нас това лято. Той се подписа под документите, с които ЦСКА-София беше очаквано изхвърлен за 3 години от евротурнирите.Ето как пише за комшията: \"Сега в позицията на Джани Инфантино, Теодоридис работи в УЕФА от 2008 година и е изпълняващ длъжността генерален секретар от 2010. Един от лидерите в ръководството, което също като това във ФИФА претърпя радикални промени.Имаше въпросителни от някои места за връзките му с Олимпиакос. Клубът беше замесен в съмнения за уреждане на мачове. Бащата Савас е вицепрезидент на Олимпиакос.Но Теодоридис Младши винаги е бил дистанциран от каквито и да е проблеми в гръцкия футбол и се ползва с изключително доверие в УЕФА\", пише ESPN, най-голямата спортна медия на Америка.Дали кошмарът на ЦСКА-София е високо в класацията. Само ще уточним, че на едно място зад него е Роман Абрамович. Всеки може да си направи изводите.Иначе след Инфантино на втора позиция е класиран легендата Карл-Хайнц Румениге, президент на Байерн и шеф на европейската клубна асоциация. Трети е шефът на УЕФА Дарко Чеферин.Четвъртата позиция се пада на Ричард Скудамор, главен изпълнителен директор на английската Висша лига. Петицата допълва Жорже Мендеш, влиятелният агент на Роналдо, Моуриньо и кой ли още не.", "date": "2017.07.20", "title": " Кошмарът на ЦСКА-София е 32-ият най-влиятелен човек във футбола"}
{"url": "https://m.offnews.bg/news/Zvezdi_18810/Stivi-Uondar-se-ozheni-za-treti-pat_660995.html", "text": "67-годишният Стив Уондър се ожени за трети път, съобщи Mirror. Новата му съпруга Томейка Брейси е с 24 години по-млада от него. Тя е една от най-известните сватбени певици в САЩ.На сватбата са присъствали Джон Леджънд, Ъшър и Фарел Уилямс, които са близки приятели на певеца. Триото е поздравило щастливата двойка със серенада.Музикалната легенда също хвана микрофона и изпя на възлюбената си класиката на Отис Рийтинг - Try A Little Tenderness.„Сватбата беше много пищна и романтична. Двойката изглеждаше много щастлива. Всичко бяха много стилни“, споделят близки на певеца.Сватбата на Стиви и Томейка, която е негова половинка от пет години, е третата за певеца, след като е бил женен за Кай Морис между 2001 и 2015 г. и за Сайрита Райт от 1970 г. до 1972 г.Музикантът има две деца от Томейка и седем други с четири различни жени. Всичките му деца са присъствали на сватбения ден.", "date": "2017.07.20", "title": " Стиви Уондър се ожени за трети път"}
{"url": "https://m.offnews.bg/news/OFFTOPIC_18750/14-godishnata-dashteria-na-Orhan-Murad-pokazva-sreden-prast-polugola-v_661000.html", "text": "14-годишната дъщеря на фолк изпълнителя Орхан Мурад скандализира с клип, в който е полугола и показва среден пръст в компанията на доста по-възрастни мъже.  Сузанита, както е артистичният и псевдоним, пусна клипа към песента \"Луцифер и Буда\" едва преди дни, а видеото навъртя повече от 200 хил. гледания. Съдейки по песента, гледанията се дължат изцяло на ексцентричната визия на ученичката - изрусена коса, дълги и изкуствени нокти и много грим, придружен с пластмасова корона на главата.В по-голямата част от клипа момичето е облечено в черен бански с мрежест чорапогащник, а около нея татуирани мъже карат мотори и спортни коли, докато тя гледа лошо и показва среден пръст. Песента е в дует с безизвестния Каската, а текстът на припева гласи \"Обладана ли ти се струвам - да, от Луцифер и Буда, леле откачам, колко ми е яко, басът ви кърти, знам и мене, майко, ама нали знайш' живота - хайко, о, хайко\".На фона на разсъблеченото дупе на ученичката, рапърът Каската казва в част от текста: \"Пази в тебе детето\".", "date": "2017.07.20", "title": " 14-годишната дъщеря на Орхан Мурад показва среден пръст полугола в новия си клип (видео)"}
{"url": "https://m.offnews.bg/news/Futbol_18793/Harvatiia-revna-ot-zaria-pred-hotela-na-Hajduk-video_660994.html", "text": "Хърватските медии не пропуснаха да отразят среднощния терор, който сътвориха феновете на Левски на футболистите на Хайдук пред столичния хотел \"Хилтън\". Целта беше разсейване на врага преди днешния реванш в Лига Европа.В продължение на няколко минути ултраси на \"сините\" тормозеха хърватските играчи, които тази вечер излизат на стадион \"Георги Аспарухов\".За първи път в България се случва подобен тормоз на агитка спрямо гостуващия футболен отбор посред нощ. Нещо, което е много популярно в Южна Америка и най-често в Аржентина, Бразилия и Колумбия.Както е известно, първата среща завърши 1:0 за тима от Сплит, а преди мача имаше сериозни сблъсъци между феновете на двата отбора, като хърватите дори си позволиха да запалят българска кола.За щастие на родната полиция обаче тази вечер хървати в София няма да има, гостите отказаха 250 билети, за да не създават напрежение.\"Сините\" обаче няма да са съвсем без подкрепа, след като пред сектор \"А\" на стадиона ще бъде монтирана видео стена, а феновете се заканват да бъдат достатъчно шумни там и да се чуват на целия стадион.", "date": "2017.07.20", "title": " Хърватия ревна от заря пред хотела на Хайдук (видео)"}
{"url": "https://m.offnews.bg/news/Zvezdi_18810/Kritiki-kam-Madam-Tiuso-zaradi-vosachna-figura-na-Bionse-sas-svetla_660964.html", "text": "Най-големият музей за восъчни фигури в света \"Мадам Тюсо\" получи множество критики от феновете на Бионсе, след като в музея беше поставена восъчна фигура на звездата с много по-светъл от реалния цвят на кожата. Новата восъчна фигура е поставена в музея в Ню Йорк, съобщи Cosmopolitan.Феновете заляха интернет с гневни коментари, потресени от неточното пресъздаване на Бионсе.Някои от тях заявиха, че фигурата прилича повече на Марая Кери, Тейлър Суифт, Кеша, Бритни Спиърс, Линдзи Лоън и дори Кейт Хъдсън. Те са категорични, че единственото, с което восъчната фигура прилича на Бионсе, са дрехите.От музея побързаха да коментират критиките. Те увериха, че всичко зависи от светлината, под която се гледа и снима восъчната статуя.", "date": "2017.07.20", "title": " Критики към \"Мадам Тюсо\" заради восъчна фигура на Бионсе със светла кожа"}
{"url": "https://m.offnews.bg/news/Sviat-_12/88-ot-glasuvalite-za-Tramp-biha-go-podkrepili-otnovo-glasi-prouchvan_661006.html", "text": "Цели 88% от американците, гласували за президента Доналд Тръмп на изборите, биха го подкрепили отново, ако избират президент сега. Това сочи проучване на Ройтерс/Ипсос, което е проведено първо през май, а след това отново през юли и изследва нагласите на избирателите, казали пред агенцията как са гласували в изборния ден. Резултатите от проучването бяха обявени точно 6 месеца след като Тръмп зае президентския пост. Според допитването през юли 12 процента от анкетираните са заявили, че няма да гласуват за Тръмп, ако миналогодишните избори са били сега. 7 процента са казали, че не знаят какво биха направили, а 5 процента са посочили, че биха подкрепили някой от другите кандидати или не биха гласували.Избирателите, които казват, че не биха гласували отново за Тръмп, посочват различни причини за промяната на мнението си. На някои им е омръзнало от ежедневните му нападки в интернет срещу демократите, медиите и съдебната система. Други са разочаровани, че неговото правителство още не е прочистило общностите им от незаконни имигранти. Трети заявяват, че той не е сложил край на недоверието и свръхпартизанщината във Вашингтон, както са се надявали те, посочва Ройтерс, цитирана от БТА.Оказва се, че избирателите, които отново биха подкрепили Тръмп, дори са се увеличили между май и юли, тъй като през май те са били 82% от участниците в проучването. От данните излиза, че позициите на Тръмп сред поддръжниците му са се засилили през последните месеци, въпреки че републиканците не успяха да извършат здравната реформа, а разследването за връзки на кампанията на Тръмп с Русия продължава с пълна сила. ", "date": "2017.07.20", "title": " 88% от гласувалите за Тръмп биха го подкрепили отново, гласи проучване"}
{"url": "https://m.offnews.bg/news/Kultura_33/Niakolko-detajla-koito-mozhe-da-ste-propusnali-v-premierata-na-sezon_660988.html", "text": "Новият сезон на \"Игра на тронове\" най-накрая е тук, пълен с много действия из цял Вестерос. Видяхме как някои герои се срещат за пръв път, а много намериха преждевременната си гибел.Ето поглед над няколко детайла с препратки към книгите, върху които  обръща внимание, а вие може да не сте забелязали при първото гледане.1. В интрото вече е включена Цитаделата, където се обучават бъдещите майстери. И след като Самюел Тарли е вече там, за да заслужи майстерската верига, ще имаме възможността да видим повече кадри от нея.2. Поп певецът Ед Шийрън има  в епизода. Песента Ръце от Злато, която пее, е от третата книга \"Буря от мечове\". Написана е за Тирион и Шей от певец на име Саймън Сребърният език, който заплашва да разкрие връзката им на Церсей.3. Камата от Валирианска стомана в книгата, която Сам чете ви изглежда позната? Това е острието котешка лапа, с което убиецът опита да отнеме живота на Бран в първи сезон.4. Текстът на тази страница споменава използването на драконово стъкло като лек. Дали това ще бъде спасението за Джора, който започна да се вкаменява след като беше докоснат от каменните хора?5. Труповете са на хора, които за пръв път срещаме в четвърти сезон, когато Хрътката и Аря вечерят и прекарват нощта заедно с тях. Хрътката ги ограбва с думите: \" И двамата ще умрат с идването на зимата\". Сцената с копаенето на гроба вероятно е препратка към книгите. Хрътката, смятан за мъртъв, е изоставен, но по-късно е забелязан да работи като гробар.6. Както Джон Сноу казва в шести сезон, Нощният крал води бурята със себе си. Точните му думи са \"Истинският враг няма да изчака бурята да отмине. Той води бурята със себе си.\"", "date": "2017.07.20", "title": " Няколко детайла, които може да сте пропуснали в премиерата на сезон 7 на \"Game of Thrones\""}
{"url": "https://m.offnews.bg/news/Politika_8/Deputatite-sa-biznesmeni-obiavi-Menda-Stoianova-a-plashtaniiata-v_660967.html", "text": "Таванът на плащанията в брой остава 10 000 лева, реши парламентът, след като прие окончателните промени в Данъчно-осигурителният процесуален кодекс на второ четене. Решението стана ясно още, докато се обсъждаше в зала. Като гледам как се обединявате и влизате в залата, ми става ясно, че предложението таванът да е 5000 лева, няма да мине\", каза по време на обсъжданията шефката на бюджетната комисия и вносител на предложението Менда Стоянова.Тя обаче избухна по темата:На първо четене на законопроекта депутатите приеха 1000 лева да е таванът на плащанията в брой, после ГЕРБ се самосезираха, след като финансисти и юристи ги обвиниха в облагодетелстване с такси за банките. После от управляващата партия решиха да предложат 5 000 лева таван за кешовите плащания, но този и път и това не мина и прагът остана както си беше 10 000 лева. А от левицата направиха десетки обвинения към ГЕРБ. че искат да облагодетелстват банките, а накрая дори действаха със заплахи. Георги Гьоков постави ултиматума от трибуната: Аз обещавам, че ще работя БСП да приеме вашето предложение, но ако кажете и наесен внесете предложение да се увеличат пенсиите след преизчисляването им\". В крайна сметка предложението на ГЕРБ не беше прието и таванът на плащанията в брой остана 10 000 лева. ", "date": "2017.07.20", "title": " \"Депутатите са бизнесмени\", обяви Менда Стоянова, а плащанията в брой останаха 10 000 лв."}
{"url": "https://m.offnews.bg/news/Obshtestvo_4/Kolko-opasni-sa-E-tata-v-hranitelnite-produkti_660952.html", "text": "\"Е-тата\" на етикетите на продуктите не са опасни за здравето, ако се влагат в точно определените от изискванията количества. Няма риск за хората, твърди председателят на Българското дружество по хранене и диететика проф. Божидар Попов.Маркировката показва, че Европа гарантира за този продукт, категоричен бе Попов пред Дарик. \"Преди години се вдигна голям шум за аспартама. За него Европейската агенция за безопасност на храните излезе със специално становище, че аспартамът в тези количества, в които се влага, в безалкохолни напитки и някои други сладкарски изделия не крие никакъв сериозен риск за здравето и поколението на човека. Теоретичен риск има, ако един човек всеки ден изпива по 10 кена от безалкохолна напитка с аспартам в продължение на 10 години, което практически не може да се случи\", отбеляза експертът. По думите му това важи и за подсладителите, оцветителите, ароматизаторите, които се влагат в най-различни продукти. Професорът е категоричен, че по-голямата част от тези \"Е-та\" са естествени екстрахирани нутриенти - това са хранителни вещества от плодовете, зеленчуците и някои билки.Като пример експертът посочи, че витамините С и А са консерванти, а лецитинът е най-мощният антихолестеролов фактор. Според проф. Попов е пропуск, че след всяко \"Е\" на етикета на продукта не е записано в скоби какво представлява то, за да не се плашат хората. \"Е 300\" е витамин С, от ябълката се извличат 10 \"Е-та\", обясни експерът. ", "date": "2017.07.20", "title": " Колко опасни са Е-тата в хранителните продукти"}
{"url": "https://m.offnews.bg/news/Psihologiia_18816/Shokirashti-reklami-ot-minaloto-snimki_660970.html", "text": "1975 година: „Невинността е по-секси, отколкото си мислиш“Във Великобритания ще започнат да действат и нови правила за рекламите, като те вече няма да могат да показват как мъжете или жените не са способни да свършат едно или друго - например да поправят кола.Регулаторът, който следи за спазването на подобни правила, обяви, че засилването на стереотипите на пола пречи на хората, икономиката и обществото, съобщава Би Би Си.Правилата обаче далеч не са били толкова строги в миналото. Ето няколко реклами, които са считани за напълно приемливи, но днес изглеждат шокиращо:Love Baby's Soft е фирма за козметика, която предлага на млади жени продукти, чийто аромат наподобява този на бебе.Една от рекламите им включва дете, което държи плюшено мече, а надписът гласи: „Защото невинността е по-секси, отколкото си мислиш“.В рекламата се казва още: „Love Baby's Soft е този неустоим, чист аромат на бебе, достатъчно пораснал, за да е секси. Ухае меко. Чисто и невинно. Вероятно е най-секси ароматът наоколо\". Автомобилите Mini не са имали проблем със стереотипа на жените, които са по-лоши шофьори от мъжете.Тяхната реклама от 1970 г. включва жена с широко отворени очи, която изглежда стресирана, докато кара.Текстът под снимката гласи: „Няма за какво да мислите по време на шофиране, защото ние се справяме с уредите вместо вас“.Това е реклама на панталони. В рекламата се вижда жена в ролята на кожено килимче, а мъж стъпва върху главата ѝ. \"След като погледна панталоните на господин Легс, тя беше готова да го накара да се разхожда върху нея“, се казва в текста на рекламата.Реклама на цигари Tipalet пък предлага на мъжете да издишат дима от цигарите в лицето на жена. \"Издишай дима в лицето ѝ и тя ще те последва навсякъде\", гласи текстът. Очевидно рекламата е насочена към мъжете, които се грижат за семейството. Тя е за многофункционален кухненски продукт.Всъщност според Kenwood уредът „прави всичко освен да готви. За това са съпругите“. Рекламата на пуловери започва с гръмкото \"Мъжете са по-добри от жените\" и продължава: \"На закрито жените са полезни, дори приятни. В планината те са безполезни“.Според компанията \"Хувър\" това, което иска всяка жена за Коледа е прахосмукачка. В рекламата жената лежи на пода и се радва на новата си прахосмукачка, докато останалите ѝ подаръци са все още неотворени. Рекламата е за пощенски печати. Червенокосата Мориси е служител в пощенска станция и не обича машината, на която работи. Един ден слага новия пощенски печат във формата на розова панделка и започва да се наслаждава на работата си. След като споделя, че откакто ползва новия печат, работи по-бързо и има време да клюкари с колежките си, шефът й решава да я убие. \"Винаги ли е незаконно да убиеш жена\", се чудят създателите на рекламата. ", "date": "2017.07.20", "title": " Шокиращи реклами от миналото (снимки)"}
{"url": "https://m.offnews.bg/news/Politika_8/Obedineni-patrioti-prizovaha-da-se-podpishe-bezkompromisno-dogovora-s_660953.html", "text": "Призоваваме договорът за добросъседство с Македония да бъде подписан безкопромисно в името на паметта на илинденци.Това поискаха в декларация Обединени патриоти. Депутатът Йордан Йорданов прочете: „Днес се навършват точно 114 години от паметното лято на 1903 г. Тогава цяла Европа заговори за подвига на македонските и тракийските българи, за героичната им саможертва и романтичния им идеал. Илинденско-Преображенското въстание беляза завинаги съдбата на Балканите и родовата история на милиони. В онези дни българите от Вардарско, Беломорието и Одринско въстанаха срещу човеконенависните договорки на Великите сили. Като следствие от най-голямото българско въстание бяха опожарени стотици села. Бяха избити и изклани хиляди българи, а други десетки хиляди се принудиха да напуснат родните си огнища и да търсят спасение в Майка България“.Йорданов коментира, че Илинден е символ на свобода, гордост за българите и опора. „Илинден и Преображение Господне преди 114 години станаха и вододел за преображението на цял един народ. 114 г. по-късно е време за ново преображение“, обявиха Обединени патриоти, които наблегнаха на факта, че днес това въстание се чества в две държави. \"Македония не е наш враг, а Македония сме всички ние\", каза още депутатът от Обединени патриоти. Текстът на договора за добросъседство с Македония е финализиран и нашата страна няма намерение да води нови преговори, заяви вицепремиерът Екатерина Захариева по бТВ. По думите й споразумението стъпва върху декларацията от 1999 г. и представяните днес като спорни моменти са изяснени още преди 18 г.Разликата е, че вече има механизъм за наблюдение на разпоредбите и ще има експертна комисия от историци и общественици от двете страни, които ще работят за подобряване на учебните програми на база на легитимни исторически източници.По думите й договорът ще бъде подписан на македонски (според Конституцията на Република Македония) и на български (според Конституцията на Република България), каквато клауза е имало и през 1999 г. „Договорите не признават нито езици, нито народи”, подчерта Захариева.Има клауза за общата история. Чий цар е Самуил? „Ясно е цар Самуил чий цар е, нека имаме повече самочувствие”, отговори тя.По думите й „България няма бърза работа” по отношение на споразумението, но в Скопие трябва да решат дали „да продължат да бъдат изолирани 11 г. от съседите си, от света, правейки се на много велики, или искат да имат европейско развитие”.", "date": "2017.07.20", "title": " Обединени патриоти призоваха да се подпише безкомпромисно договора с Македония"}
{"url": "https://m.offnews.bg/news/Politika_8/Sled-sreshta-pri-Borisov-Parite-za-stazh-ostavat_660958.html", "text": "Добавката за прослужено време няма да отпада засега, не това е приоритет за обществото ни днес. Това заявиха след среща при премиера Бойко Борисов лидерите на Подкрепа и КНСБ. Всъщност такава добавка няма от десет години, има пари за стаж и опит, уточни президентът на КНСБ Пламен Димитров.Говорихме и за доста други неща, \"Подкрепа\" ще работи по програмата на Националния съвет за тристранно сътрудничество, подчерта Димитър Манолов, лидер на КТ.Симеонов посочи, че е постигнато съгласие всички теми, свързани с трудовото законодателство, да се обсъждат в НСТС.Предстои да се направят организационни промени в работата на тристранния съвет с приемането на програма за предстоящ период от време. В нея трябва да се заложат всички спорни и актуални въпроси и най-вече предстоящата програма за управление на коалиционното правителство, изтъкна вицепремиерът.Вероятно другата седмица програмата ще бъде представена и обсъдена в НСТС от гледна точна на трудовоправните взаимоотношения в търсене на подкрепа от работодателите и синдикатите, допълни Симеонов.Димитър Манолов каза още, че според него притесненията на правителството би трябвало да са заради това, че поне две от работодателските организации са пряко свързани \"с политически сили - душмани на правителството\", а не по линия на синдикатите.", "date": "2017.07.20", "title": " След среща при Борисов: Парите за стаж остават"}
{"url": "https://m.offnews.bg/news/Izvan-terena_18817/Koj-e-po-barz-na-100-metra-sprintior-ili-iztrebitel-video_660956.html", "text": "Кой е по-бърз на 100 метра: елитен спринтьор или изтребител? Другарите китайци направиха експеримент.В него участва местната гордост Чжанг Пейменг. Той се изправи срещу самолета на военно-въздушните сили на КНР - J-10 Chengdu.Резултатът: човекът победи машината. Видеото се появи на YouTube канала TwoCents Patriot.При старта 30-годишният лекоатлет взе преднина. После обаче изтребителят четвърто поколение с руски двигател АЛ-31ФЛ \"Сатурн-Люлька\" започна да наваксва.В крайна сметка Чжанг, чието най-добро постижение на 100 метра е 10,21 секунди, спечели спринта с близо секунда пред самолета, тежащ 5 тона.Чжанг Пейменг е един от най-добрите спринтьори на Китай. През 2015 година печели сребро от световното първенство с щафетата на 4 по 100 метра.", "date": "2017.07.20", "title": " Кой е по-бърз на 100 метра: спринтьор или изтребител? (видео)"}
{"url": "https://m.offnews.bg/news/Futbol_18793/Fenovete-na-Botev-da-vnimavat-zatvorena-magistrala-i-zasileni-proverk_660951.html", "text": "Хиляди фенове тръгват днес от Пловдив за Бургас, където любимият им Ботев посреща Бейтар Йерусалим. Първата среща от втори предварителен кръг на Лига Европа в Израел завърши 1:1. На стадиона в квартал \"Лазур\" са чакани около 10 000 зрители, от които 1100 привърженици на гостите.Ботевистите, пътуващи днес от Пловдив, трябва да имат едно голямо наум. От 11 ч. до 14 ч. движението на магистрала \"Тракия\" в посока Бургас в участъка от пътен възел „Карнобат“ до пътен възел „Българово“ ще се пренасочва по обходен маршрут. причината са спешни аварийни ремонтни дейности на пътното платно от км 347-ми до км 350-ти.МеждувременноБотев информира хилядите свои привърженици, които ще подкрепят на живо любимия си отбор, за всичко най-важно около организацията и пропускателния режим на ст.“Лазур“ в деня на мача:* Преди двубоя пред стадиона и на входовете на „Лазур“ ще се извършват засилени проверки от органите на реда. На стадиона няма да бъдат допускани лица в нетрезво състояние. Няма да бъдат допускани също пиротехнически средства, алкохол, дезодоранти, парфюми, флакони, вода в бутилки и всякакви бутилирани течности.* Вратите на стадион „Лазур“ ще отворят два и половина часа преди началото на срещата – в 18:00 ч. ПФК Ботев апелира своите привърженици да не изчакват последния момент за влизане на трибуните, с цел да се избегнат стълпотворения по входовете непосредствено преди мача.* Закупилите билет от 15 лв. ще влизат на „Лазур“ през входове 1, 2 и 4 (виж снимката). Влезлите през вх.4 ще бъдат настанени в блокове 13 и 14 и няма да могат да се придвижват към блокове от 19 до 24. Влизащите през вх.2 ще бъдат насочвани от полицаи и стюарди към блокове от 19 до 24. Припомняме, че блокове 15,16,17 и 18 са затворени от УЕФА и върху тях ще бъдат разположени антирасистки банери.* Касите за продажба на билети на ст. „Лазур“ ще отворят в деня на мача, както следва:– в 14 ч. – касите зад Сектор „В“, на които ще се продават билети от 15 лв.– в 16 ч. – касата до бариерата, на която ще се продават билети за Сектор „А“, където цените са от 25, 50 и 100 лв.* Деца до 12-годишна възраст ще влизат безплатно, но само в секторите „В“ и „Г“. Поради спазването на местата изписани на билетите, в Сектор „А“ с билет ще влизат всички, включително и деца.* Непълнолетните лица (под 18 г.) ще бъдат допускани до трибуните само с придружител и попълнена от него декларация.* За привържениците ще бъде обособен паркингът на бул. „Демокрация“.Ботев напомня на своите привърженици, че УЕФА има категорична политика против проявите на расистка основа, както и срещу използването на пиротехнически средства. Всяко действие в нарушение на тези правила ще коства на Клуба солидни финансови и административни санкции.Ботев призовава своите привърженици да подкрепят отбора само с позволени средства, но със същата страст, с която безброй пъти са го правили.", "date": "2017.07.20", "title": " Феновете на Ботев да внимават: затворена магистрала и засилени проверки в Бургас"}
{"url": "https://m.offnews.bg/news/Kultura_33/Cellar-Darling-shte-sa-spetcialni-gosti-na-Lacuna-Coil-u-nas_661003.html", "text": "Cellar Darling ще са специални гости на Lacuna Coil при първото им хедлайнерско шоу у нас. Концертът ще се състои на 17 ноември, петък, от 19:00 часа в столичния клуб \"Mixtape 5\".Cellar Darling е основана от Ана Мърфи – вокали, хърди-гърди, Мерлин Сътър - барабани, и Иво Хензи – китари, бас, през лятото на 2016.Преди това триото е част от най-успешната швейцарска метъл група до момента –  Еluveitie.И тримата изпълнители са носители на Швейцарската музикална награда за най-добро изпълнение на живо.Първият албум на групата „This Is The Sound“ излезе на 30-ти юни. Отзивите в пресата са изключителни, групата и творбата са представени във почти всички големи музикални списания през юли.Билетите за шоуто са в продажба  и в цялата страна. Някои от местата, от които могат да бъдат закупени, са бензиностанции OMV , Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетен център НДК, Дворец на културата и спорта – Варна, Пловдив – билетна каса пред общината.", "date": "2017.07.20", "title": " Cellar Darling ще са специални гости на Lacuna Coil у нас"}
{"url": "https://m.offnews.bg/news/Obshtestvo_4/Prorok-Iliia-poveliava-da-ne-se-raboti-dnes-pazete-se-ot-moreto_660874.html", "text": "Денят на Пророк Илия се отбелязва днес, според народното поверие на Илинден морето взима жертви като курбан за светеца. Имен ден празнуват Илия, Илиян, Илko и женските варианти на имената. Денят на Пророк Илия е сред най-почитаните у нас. Народът ни вярва, че на този ден не трябва да се работи, за да не се разсърди Свети Илия, почитан като господар на летните небесни стихии, гръмотевиците и градушките.На Илинден се правят курбани за здраве, организират се и големи общоселски събори и тържества.  В 18 ч.ще бъдат поднесени цветя пред паметника на загиналите във въстанието, половин час по-късно започва концерт с участието на Джина Иванова, Валентина Александрова, Мартина Иванова, Фолклорен ансамбъл „Гоце Делчев“, фолклорна формация „Анима“ – Костинброд и специалното участие на група „Трамвай № 5“.Открита кинопрожекция на лятната сцена на новия български художествено-документален филм за Васил Левски „ЛЪВСКИЙ – Европеец в Българско“ на режисьора Искрен Красимиров и сценариста Красимир Стефанов, в главната роля е актьорът Симеон Владов. Началото е 21 часа.  Светецът е покровител на огъня и гръмотевиците и закрилник на пожарникарите. Представители на Българската православна църква ще отслужат празничен водосвет за здраве и благополучие на огнеборците от 10,30 часа пред параклиса в двора на ГДПБЗН. Непосредствено след това ще бъдат поднесени цветя пред Мемориала на пожарникарите, загинали при изпълнение на служебния си дълг. ", "date": "2017.07.20", "title": " Пророк Илия повелява да не се работи днес, пазете се от морето"}
{"url": "https://m.offnews.bg/news/Sviat-_12/Narkodilar-se-oplaka-na-politciiata-otkradnali-mu-kokaina_661007.html", "text": "Наркодилър беше арестуван, след като се обади в полицията, за да каже, че кокаинът му е бил откраднат, пише \"Индипендънт\".Дейвид Блекман, на 35 г., съобщил на служителите, че крадецът е разбил колата му и е откраднал 50 долара, както и близо 7 грама кокаин.Той се описал като търговец на наркотици, а полицаите от окръг Окалуса във Флорида са намерили в колата му торба с кокаин и везна. По-късно полицаите открили и лула за крек.Естествено, органите на реда са арестували Блекман.", "date": "2017.07.20", "title": " Наркодилър се оплака на полицията - откраднали му кокаина"}
{"url": "https://m.offnews.bg/news/Temida_18762/Prokuraturata-obiavi-modela-KTB-za-naj-goliamata-izmama-v-novata-ba_660961.html", "text": "В рамките на 155 страници прокуратурата описа \"модела \"КТБ\" и го определи като \"най-голямата стопанска и обществена „финансова измама“, случвала се в новата ни българска история (измерима с проценти от БВП)\".Държавното обвинение внесе обвинителен акт по случая, по който , разпитани са повече от 400 свидетели. Изготвени са над 90 експертизи от 27 вещи лица. Обемът на събрания доказателствен материал, заедно с веществените доказателства и приложенията, надхвърля 1360 тома.Описанието на схемата за източване на банката според прокуратурата: Тук представяме общ поглед върху “Моделът КТБ”. Поради огромния мащаб както на присвоените средства, така и на въздействието, което това оказва върху икономиката и обществото, “Моделът КТБ” представлява в житейски смисъл най-голямата стопанска и обществена „финансова измама“, случвала се в новата ни българска история /измерима с проценти от БВП/. По своята същност този модел представлява функционално-структуриран технологичен механизъм на социални и контролно-управленски взаимоотношения, чрез които група лица, под ръководството на обв. Цветан Василев, успяват да присвоят обществените средства, привлечени и поверени им за стопанисване в “Корпоративна търговска банка” АД. В това изложение са описани същността, зараждането и формирането на модела, лицата, осъществили и подпомогнали функционирането му и щетите, настъпили като резултат от действията им. Целта е да се даде общ поглед върху „Моделът КТБ“ и да се опишат всички (доколкото е обективно възможно базирайки се на събраните доказателства) престъпления, нарушения на законодателството и недобри практики, произтекли от съществуването му. Без такъв комплексен подход е невъзможно да бъдат разбрани престъпленията, предмет на обвинителния акт, които са само част от тази цялостна „картина“ /описани в раздели II,III,IV,V и с правна квалификация в раздел VI на обвинителния акт /. На следващо място, Прокуратура на Република България дължи максимално честен и пълен отговор на поставените от гражданското общество въпроси. Такъв отговор, макар и основно от наказателно-правна гледна точка, няма как да бъде даден при различен от горепосочения подход. Съзнавайки напълно, че това е най-малкото нетипично за съдебната ни практика, продължаваме да смятаме, че този уникален не само за страната ни казус поражда необходимостта от нестандартни средства за изясняването му.Границите на предмета на доказване (съгласно ТР № 2 от 7.10.2002 г. на ВКС по т.д. № 2/2002 г. на ОСНК), очертан с обвинителния акт, са описани отделно в точки II и следващите от обвинителния акт. Тук е мястото да се посочи, че така описаните престъпления са причината. Всички останали корупционни или недобри практики, престъпления и/или нарушения са пряко следствие от тази причина (вкл. и деянията, придобили гражданственост като „кражба на активи от КТБ“). Те обаче не са и няма как да бъдат предмет (дори и само поради огромния мащаб на извършваната противоправна дейност) на обвинителния акт. Въпреки това в него те ще бъдат посочени, тъй като в много случаи показват мотивите за извършените престъпления предмет на обвинителния акт. Или другояче казано, „Моделът КТБ“ има множество негативни проекции, като предмет на обвинителния акт са само и единствено най-основните от тях и то от наказателно-правна гледна точка . Те обаче са породили от своя страна всички останали други такива, с които са в пряка причинно-следствена връзка.Наред с това, в началото смятаме, че следва да изложим и становището си за т.нар. „задочно производство“ и необходимостта от частично прекратяване. на наказателното производство. Нуждата от излагане на основанията в подкрепа на това решение е продиктувана основно с оглед даване на отговори на поставените от гражданите и обществото въпроси.Ще изложим няколко аргумента, които да пояснят отговора на въпроса защо не са изготвени постановления за частично прекратяване по отношение напървоначално повдигнатите и предявени обвинения по чл.219 от НК. Те са свързани с изясняване на това - какво означава по-тежко наказуeмо престъпление и какво означава съществено изменение на фактическите обстоятелства.Съгласно ТР № 57 от 1984 г., ОСНК на ВС, изразът „закон за по-тежко наказуемо престъпление” се отнася до квалификацията на деянието като престъпление. Проф. Маргарита Чинова дава пример с престъплението убийство – ако то е квалифицирано убийство, то остава същото, независимо дали ще са налице един или повече квалифициращи признака. То си остава от същия вид – убийство. В рамките на първоначалното фактическо обвинение подсъдимият може да бъде осъден за същото, еднакво или по-леко наказуемо престъпление без извършване на процесуални действия по чл. 287 от НПК – изменение на обвинението от прокурора.В хода на производството по делото са повдигнати обвинения на различни лица за деяния по чл. 219 от НК, т. нар. „безстопанственост”. На по-късен етап, без да е променена установената вече фактическа обстановка, на същите лица за същите деяния са повдигнати обвинения, квалифицирани по чл. 203 от НК. Не са изготвяни постановления за частично прекратяване по няколко причини. След приключване на разследването не е постановено частично прекратяване на първоначално повдигнатите обвинения, поради изложените по-долу причини.На първо място, в случая е приложима нормата на чл. 243, ал. 8 от НПК, според която постановление за частично прекратяване на наказателното производство не се съставя в случаите на ново привличане на същото лице за същото деяние.Наред с това, същностната характеристика на частичното прекратяване се изразява в това, че то обезпечава спазването на принципа non bis in idem. В този смисъл е и ТР № 2 от 2002 г. на ОСНК на ВКС. Според посоченото решение, обвинението в досъдебното производство е нестабилно, вариращо според настъпилите промени. Промените в правната квалификация на деянието преди да се изготви обвинителен акт следват динамиката на процеса на разследване и промяната във фактическата обстановка, съобразно събраните доказателства. В тази насока Върховният касационен съд в посоченото решение приема, че не може да бъде споделена практиката да се изисква „частично прекратяване” по възможните различни квалификации на деянието, предхождаща квалификацията, окончателно формулирана в обвинителния акт. В хода на производството квалифицираната първоначално като „безстопанственост” престъпна дейност на длъжностни лица от КТБ АД, на по-късен етап е подведена под състава на длъжностно присвояване. По тази причина постановление за частично прекратяване не е изготвяно.На следващо място, разпоредбата на чл. 225 от НПК поставя като условие за изменение на обвинението съществена промяна на фактическите обстоятелства. А такава промяна не е налице. В изключително общ вид и поради началния етап на разследване, фактите първоначално бяха квалифицирани от наблюдаващите прокурори като престъпление по чл. 219 от НК. На по-късен етап от разследването и в по-конкретизиран вид същите факти бяха подведени под състава на чл. 203 от НК. Това е така, защото е приложен закон за по-тежко наказуемо престъпление при същите фактически обстоятелства в хипотезата на чл.225 от НПК и практически е формулирано ново обвинение за едно и също деяние.Наказателното производство срещу обв. Цветан Василев в досъдебна му фаза е проведено в негово отсъствие - в условията на чл.206 вр. чл. 269, ал.3, т.4, б. „А“ и б.“В“ от НПК. Предприетите действия от органите на досъдебното производство за провеждане и приключване на разследването в отсъствие на обв.Василев, без последният поне веднъж да е бил привлечен като обвиняем с личното му участие, намират опора както в очертаната от чл.269, ал.3, т.4 от НПК процедура, така и в практиката на ВКС за нейното прилагане. В тази връзка е необходимо да се изяснят няколко въпроса, свързани с това дали е необходимо лицето поне веднъж да е било привлечено и присъствено запознато с обвинението; да е било редовно призовано; с това дали обвиняемият обективно е узнал за повдигнатото му обвинение и други.Задочното производство е специфичен вид процедура. Тя е допустима както в съдебната, така и в досъдебната фаза на наказателния процес, в чиито рамки наказателното преследване се развива в отсъствие на обвиняемия, но при създадени гаранции, че той е уведомен, или че са предприети всички надлежни действия (макар и безуспешни) за неговото информиране относно извършваната процесуална дейност. Не е налице задочно производство, в случаите когато присъствието на обвиняемия не е задължително и по своя воля той не се явява.", "date": "2017.07.20", "title": " Прокуратурата обяви \"модела \"КТБ\" за най-голямата измама в новата българска история"}
{"url": "https://m.offnews.bg/news/Obshtestvo_4/Slanchevo-i-toplo-valni-ot-2-3-bala_660941.html", "text": "Слънчев ден с малко облаци след обяд, но без валежи, прогнозират синоптиците за днес.Максималните температури ще са между 29 и 34 градуса.Малко по-хладно ще е край морето, където ще духа слаб вятър. Термометрите ще се качат до 27 градуса на плажа и до 24 сред вълните от 2-3 бала. И в планините ще е предимно слънчево, но ще духа вятър. По-високите върхове ще се стопли до около 15 градуса.  ", "date": "2017.07.20", "title": " Слънчево и топло, вълни от 2-3 бала"}
{"url": "https://m.offnews.bg/news/Futbol_18793/Politcaj-fen-politcaj-fen-na-Gerena-video_661024.html", "text": "Полицаи през 5 метра пазят Герена за мача между Левски и Хайдук Сплит от Лига Европа, който се играе в момента. Въпреки затворените трибуни, домакини и униформени бяха взели невероятни мерки за сигурност.Още от 19,00 ч. най-нетърпеливите фенове на \"сините\" се събраха пред видеостената на сектор А\". Към 19,30 ч. те надхвърляха 200. Лееше се бира, хората бяха повече от спокойни.С началния сигнал ултрасите на Левски извън стадиона вече бяха близо 1000! Те изригнаха с песни за любимия отбор. После реагираха бурно на всяко завързано положение.За всеки случая дикторът на стадиона предупреди няколко пъти публиката,  че всяка издънка може да изхвърли Левски за две години от Европа. Клубът виси с последно предупреждение.Около 25 хървати бяха седнали в официалната ложа. Става въпрос само за официални лица от делегацията на Хайдук. Това не им попречи също да подскачат също при инфарктните моменти пред двете врати.  ", "date": "2017.07.20", "title": " Полицай, фен, полицай, фен на Герена (видео)"}
{"url": "https://m.offnews.bg/news/Politika_8/Liderite-na-Podkrepa-i-KNSB-na-speshna-sreshta-s-Borisov_660945.html", "text": "Премиерът Бойко Борисов се среща с лидерите на КТ \"Подкрепа\" Димитър Манолов и на КНСБ Пламен Димитров заради предложението да отпадне клас \"прослужено време\". На срещата ще присъстват и председатели на индустриалните федерации и на стачните комитети на двете организации.По-рано през седмицата синдикатите обявиха, че работниците от българската индустрия са готови на протест, ако се премахне тази добавка към заплатата. Предложението за промяната е на вицепремиера Валери Симеонов в подкрепа на искането на работодателите да се премахне допълнителното възнаграждение за трудов стаж и професионален опит.", "date": "2017.07.20", "title": " Лидерите на Подкрепа и КНСБ на спешна среща с Борисов"}
{"url": "https://m.offnews.bg/news/Protesti_17652/Protest-v-Druzhba-nedovolni-zashtitavat-parka-do-ezeroto_660868.html", "text": "Пореден протест срещу презастрояването в столичния квартал в „Дружба“ ще има днес от 19.00 часа до затворената алея, където се прекъсна пешеходният достъп между двете части на района. Опит да се постави ограда на зелена площ в близост до езерото в „Дружба“ 1 изкара хората на протест тази неделя. Целта бе да се загради място от близо три декара, на което да се строи 8-етажна сграда. Хората стартираха подписка подписка с искане на запазване на парка до езерото в „Дружба“ 1. Подаден е и сигнал до националния омбудсман Мая Манолова за намеренията за строителство в непосредствена близост до езерото. Готови сме с всички позволени от закона средства чрез искания, подписки, а ако се наложи и с нови протести да защитим жизненото си пространство - зелени площи, градинки, детски и спортни площадки от презастрояване и да запазим парка около езерото за свободен достъп от всички граждани от район \"Искър\", а и за хората от другите райони на столицата, пишат организаторите на протеста. ", "date": "2017.07.20", "title": " Протест в Дружба, недоволни защитават парка до езерото"}
{"url": "https://m.offnews.bg/news/Futbol_18793/Zhena-napravi-sapernika-na-Ludogoretc-klub-za-chudo-i-prikaz_660959.html", "text": "Лудогорец се изправя срещу Апоел Беер Шева в третия квалификационен кръг на Шампионската лига. Израелците победиха 3:2 като гост унгарския Хонвед и продължиха напред с общ резултат 5:3. Тимът е друга бира сравнение с Жалгирис, така че българският първенец се стяга за сериозна битка. Но треньорите си знаят работата.Ще ви разкажем за човека, който превърна средняка от втора дивизия на Израел в шампион, изведе го до първи успехи в Европа и вдигна нов стадион. Представяме ви Алона Баркат, 47-годишната дама, която ръководи клуба.Футболният шеф в пола е съпруга на израелския милиардер в IT сектора Ели Баркат. Неговият брат Нир пък е кмет на Йерусалим от 2008 година насам.Алона купува клуба за едва 1,5 милиона евро преди точно 10 години. По това време Апоел от град Беер Шева се мъчи във втора дивизия, а финансите са трагични.За два сезона дамата успява да вкара тима в елита. А преди година печели и първата титла на Израел след 40 години чакане. Тази пролет я дублира.Не става лесно! Алона обявява Апоел за продажба преди 7 години. Тогава тя е обидена на група запалянковци, които спират кола на треньора Гай Азури след мач и се опитват да го линчуват.Групировка зове за неговата оставка след всеки мач, напрежението ескалира до такава степен, че треньорът е ескортиран с полиция, дори когато тимът побеждава. След едно равенство обаче групичката проследява колата на Азури, спира го и го атакува вербално. В опита да се измъкне той пада и си контузва рамото.Спецът отива при шефа и напуска на следващия ден, а Баркат е бясна на феновете: \"Червената линия беше пресечена и аз няма да толерирам това\".Основната група запалянковци обаче я подкрепя и разубеждава. По традиция публиката на клуба е съставена от еврейски общества с исторически корени в Испания и Португалия.Дамата наистина прави чудеса и агитката го оценява. Бюджетът от около 11,5 милиона евро е една трета от този на Макаби Тел Авив, например. Или пети по големина в Израел, което не пречи на Апоел да бие грандовете.Баркат обаче обръща залозите и в спортно, и в културно отношение. Отначало тя е пришълец за агитката в Беер Шева, защото корените й са от северно предградие на Тел Авив.Но какво да кажат след възраждането и двете титли (общо 4 в историята), стабилните финанси и пробива в Лига Европа. Апоел стига успешно до плейоф в Шампионската лига срещу Селтик миналото лято, като преди това изхвърля Олимпиакос! Едва губи от шотландците, но така влиза в групите на Лига Европа.Не само! Апоел прескача група със Спарта Прага, Саутхямптън и Интер Милано. Забележете, с две победи над италианския гранд. После отпада в елиминациите от Бешикташ.\"Да ви призная, не чувствам разлика в отношенията на хората. Да, отначало имаше няколко намръщени, сега всичко изглежда естествено. Фактът, че съм жена, вече не е тема на разговор. Съдят ме по резултатите!\", скромна е Алона. \"Още докато бях момиче, се интересувах от момчешки работи като моторни състезания и футбол. Запалих се по филантропията. И един ден се замислих - нима има по-добър начин от футбола да прокараш значението на образованието, на социалната промяна към по-добро\", разсъждава дамата, която набляга изключително на юношеската школа и образователната система сред малките футболисти. \"Няма място за расизъм и нетолерантност във футбола. В отбора ни има евреи, араби, християни от чужбина. Купуваме ги по качества, не по етническа или религиозна причина. Чрез Апоел Беер Шева ние даваме обратно на обществото\", добавя тя.И не са празни приказки. Клубът, базиран в южен Израел, организира повече турнири по шахмат отколкото всеки друг град в света! Работи специално с местното общество, предлага програми за интеграция на бедуини и етиопски емигранти.Баркат вече жъне плодовете на своята правилна работа. Отвори нов стадион за 16 100 души, четвърта категория на УЕФА, който се продава до дупка на всяко домакинство.Тя казва: \"Винаги сме вярвали, че ще станем най-добрият отбор на Израел, дори когато играехме във втора дивизия. Преследваш ли най-доброто, второто място не е опция\". Лудогорец е предупреден!", "date": "2017.07.20", "title": " Жена направи съперника на Лудогорец клуб за чудо и приказ"}
{"url": "https://m.offnews.bg/news/Sviat-_12/Dzhon-Makkejn-s-agresiven-rak-v-mozaka_660946.html", "text": "Американският сенатор Джон Маккейн е неизлечимо болен, бившият кандидат за президент на републиканците има рак на мозъка. 80-годишният Маккейн се възстановява в дома си в Аризона след операция за премахване на съсирек над лявото око, информира Ройтерс, като се позовава на кабинета на сенатора. Именно по време на тази интервенция е открит злокачествения тумор на сенатора с шести мандат.Опциите за лечение включват комбинация от химиотерапия и лъчелечение, но този вид тумори са изключително агресивни и бързо разпространяващи се, обясняват лекарите. Прогнозата е лоша, твърди д-р Ричард Еленбоген, който председателства Катедрата по неврологична хирургия във Вашингтонския университет. Дъщерята на сенатора Мегън Маккейн заяви, че семейството е шокирано от диагнозата, но баща й е \"най-уверен и спокоен\" от всички и се подготвя за нова битка с болестта. На Маккейн са отстранявани три пъти неинвазивни меланоми, той е преодолял и нараняванията, получени по времето, когато като военнопленник във Виетнам е подлаган на изтезания. Сенатор Линдзи Греъм, дългогодишен приятел на Маккейн, заяви, че \"тази болест никога не е имала по-достоен противник\". Колеги на Джон Маккейн от целия политически спектър пожелаха на Маккейн успех в битката с рака.", "date": "2017.07.20", "title": " Джон Маккейн с агресивен рак в мозъка"}
{"url": "https://m.offnews.bg/news/Obshtestvo_4/Otvariat-za-dvizhenie-paten-vazel-Plodovitovo_660942.html", "text": "Движението на пътен възел \"Плодовитово\" на автомагистрала \"Тракия\" ще бъде пуснато днес. С новоизградените връзки се свързват аутобаните \"Тракия\" и \"Марица\" от Бургас, Свиленград и София и общините Първомай, Чирпан и Братя Даскалови. На шофьорите съоръжението ще спести около 40 км обиколен маршрут. ", "date": "2017.07.20", "title": " Отварят за движение пътен възел Плодовитово"}
{"url": "https://m.offnews.bg/news/Futbol_18793/Levski-iska-skalpa-na-Hajduk-v-iubilejniia-si-mach_660962.html", "text": "Реваншът от втория квалификационен кръг на Лига Европа между Левски и Хайдук спокойно може да се приеме за най-големия за \"сините\" в Европа в последните години. Моментът за футболистите на треньора Николай Митов е специален. Това ще е двубой №200 за тима в евротурнирите. И на \"Герена\" нямат нищо против да завърши като №100 - в него сините удариха същия съперник в София с 3:0 и продължиха напред.Една от лошите новини за столичани е наказанието от УЕФА, според което стадион \"Георги Аспарухов\" ще остане празен. Феновете на отбора ще могат да подкрепят своите любимци пред видео стената, която ще бъде изградена пред Сектор \"А\".Въпреки сериозните кадрови проблеми и загубата с 0:1 преди седмица, футболистите на Николай Митов имат реални шансове да елиминират хърватския тим, който на собствен терен с нищо не показа, че е по-добър.За лош късмет на специалиста, халфът Антонио Вутов продължава да е под сериозна въпросителна дори за попадане в групата. А на всичкото отгоре на предпоследната тренировка преди сблъсъка най-стабилният защитник в отбора Давид Яблонски получи контузия на лявото бедро.Очакванията са Хайдук да излезе със състава от първия мач. В лагера на хърватите демонстрираха абсолютно спокойствие и увереност, че тимът ще постигне добър резултат и ще продължи напред в турнира.Левски: Митрев, Цветкович, Г. Ангелов, Пиргов, Горанов, Рошу, Панайотов, Прохазка, Гомес, Нар, МапукуХайдук: Стипица, Тудор, Нижич, Лопес, Мемола, Хамза, Влашич, Радошевич, Генцоглу, Футач, Ерцег", "date": "2017.07.20", "title": " Левски иска скалпа на Хайдук в юбилейния си мач"}
{"url": "https://m.offnews.bg/news/112_6/Nesebarliia-se-sbi-s-anglijski-koloezdachi-gramna-ediniia-v-kraka_660965.html", "text": "Сбиване между българин и англичани доведе до стрелба на пътя. Инцидентът възникнал тази сутрин, около 9:30, на отсечката между „Слънчев бряг“ и несебърското село Оризаре. 54 – годишният българин се прибирал от работа към селото с автомобила си. Два километра преди Оризаре се засича на пътя с двама велосипедисти – англичани. Направил им забележка, скарали се и се сбили, информират от полицията. Българинът извадил от колата си пистолет, стрелял два пъти във въздуха, след което гръмнал единия в крака.Огнестрелното оръжие, марка „Макаров“, е законно – притежавано, уточняват от МВР.Англичаните са в болница, простреляният е без опасност за живота, предстои му операция, за да бъде изваден куршумът. На другия му предстои освидетелстване.След инцидента, българинът напуснал произшествието, отишъл в дома си в с. Оризаре, откъдето се обадил полицията и съобщил за случилото се. Задържан е, като междувременно получил сърдечни проблеми и е откаран в медицинско заведение от полицейски екип. Сигнал за инцидента е подаден и от свидетел, на тел. 112.", "date": "2017.07.20", "title": " Несебърлия се сби с английски колоездачи, гръмна единия в крака"}
{"url": "https://m.offnews.bg/news/Ikonomika_59/GERB-shte-se-bori-zemia-da-se-prodava-na-vsichki-no-samo-za-zemedelsk_660963.html", "text": "България ще се опита да не ограничава продажбата на земеделска земя на чужденци, а да извоюва лицензионен режим или друг вид Това е целта на управляващата партия ГЕРБ относно спорния Закон за земеделските земи. А евродепутатът, който е бил и докладчик по темата в Европарламента - Владимир Уручев, уточни, че сегашният режим е дискриминационен, тъй като изисква 5 години уседналост за граждани на Европейския съюз, за да могат да си купят земя. Евродепутатът добави, че земеделската земя трябва да може да се продава на всеки - българи и чужденци, но с някакви критерии при продажбата й - като например развиване на земеделие или разрешаване на демографски проблеми. Срещу страната ни се води наказателна процедура и тя няма да бъде спряна, докато не променим Закона за земеделските земи, категоричен беше Уручев. Наесен пък се очаква Европейската комисия да публикува наръчник с възможностите за регулация на земеделска земя, от които всяка държава-членка на ЕС може да се възползва.Шефът на земеделската комисия Десислава Танева също обясни, че е необходима нова регулация на поземлените отношения, която да регламентира ползването на земите от земеделските производители за земеделски цели. Тя уточни, че в новите страни членки поради недосатъците на рестиционните процеси след демокрациите проблемите са най-тежки, но добави: \"В навечерието на същинския дебат сме за обща селскостопанска политика. В България като нова страна членка режимът на търговия със земеделски земи е най-либерален. Ние трябва, ползвайки тази комуникация на комисията, ползвайки наръчника, който есента ще стане публичен да седнем на един обществен дебат и да предложим нова регулация, така че да спрем изкривяванията\". Председателят на парламентарната група на ГЕРБ Цветан Цветанов от своя страна потвърди, че партията е подкрепила предложението на Корнелия Нинова от БСП, която е поискала законопроектът за продажбата на земеделска земя да бъде отложен за есента. ", "date": "2017.07.20", "title": " ГЕРБ ще се бори земя да се продава на всички, но само за земеделски нужди"}
{"url": "https://m.offnews.bg/news/Obshtestvo_4/Na-9-mesta-v-stolitcata-ostavat-bez-voda-dnes_660929.html", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството.Реконструкция на уличен водопровод на бул. \"Асен Йорданов\" в \"Слатина\" налага спиране на водоподаването от 9:00 до 21:00 часа по бул. \"Шипченски проход\" от бул. \"Асен Йорданов\" до ул. \"Иван Димитров – Куклата\".Подмяна на сградно водопроводно отклонение до бл. 92 в \"Младост\" 1 налага спиране на водоподаването от 9.00 до 19:00 часа на бл. 87, бл. 86Б, бл. 92, бл. 90А.Във връзка с подмяна на пожарен хидрант на ул. \"Цар Иван Александър\" в \"Света Троица\", се налага спиране на водоподаването от 9:00 до 19:00 часа по ул. \"Хайдут Сидер\" от ул. \"Цар Иван Александър\" до бул. \"Сливница\".Без вода заради подмяна на сградно водопроводно отклонение на ул. \"Дукатска планина\" в Център ще бъдат от 10.00 до 18:00 часа по ул. \"Бузлуджа\" от ул. \"Люлин планина\" до ул. \"Лайош Кошут\" и по ул. \"Дукатска планина\" от ул. \"Бузлуджа\" до ул. \"Шандор Петьофи\".Монтаж на спирателни кранове и редуктор на налягане на ул. \"Странджа\" във вилна зона \"Мало Бучино\" налага спиране на водоподаването от 9.00 до 21:00 часа на Вилна зона \"Мало Бучино\".Поради подмяна на сградно водопроводно отклонение на ул. \"Михаил Буботинов\" в жк. \"Иван Вазов\" се налага спиране на водоподаването от 10.00 до 16:00 часа по ул. \"Михаил Буботинов\" от ул. \"Бяла черква\" до ул. \"Краище\".Няма да имат вода заради подмяна на сградно водопроводно отклонение на ул. \"Уошбърн\" в жк. \"Хаджи Димитър\" от 9.00 до 21:00 часа в блок 79.Във връзка с подмяна на сградно водопроводно отклонение на ул. \"Сладкопойна чучулига\" във вилна зона \"Киноцентъра\" се налага спиране на водоподаването от 9.30 до 19:30 часа на ул. \"Сладкопойна чучулига\" №4, №6, №8, №10, №12.Подмяна на сградно водопроводно отклонение на ул. \"Васил Левски\" в Казичене се налага спиране на водоподаването от 10.00 до 18:00 часа по ул. \"Васил Левски\" от ул. \"Хаджи Димитър\" до ул. \"Липите\".", "date": "2017.07.20", "title": " На 9 места в столицата остават без вода днес"}
{"url": "https://m.offnews.bg/news/Ikonomika_59/Grupa-vav-Fejsbuk-preduprezhdava-za-danachni-proverki-po-Chernomorieto_660968.html", "text": "Затворена група във “Фейсбук“, създадена от търговци по Черноморието, предупреждава участниците си за данъчни проверки. В социалната мрежа са публикувани и снимки на инспектори на НАП, направени по време на проверки, за да могат собствениците да се ориентират кои са служителите на приходната агенция. Групата е създадена от глобени от НАП, чиито магазини и ресторанти са били запечатани за данъчни нарушения.До момента инспектори на НАП са извършили над 2 500 проверки в заведения и търговски обекти по Черноморието, при които са констатирани близо 170 нарушения, свързани с неиздаване на касов бон, установена разлика в касовата наличност и др. Приходната агенция извършва и съвместни проверки с МВР, като при контролните действия на обходните патрули са посетени над 740 обекта.Проверките ще продължат до края на туристическия сезон, като основен акцент е отчитането на оборотите и издаване на касови бележки. Данъчни инспектори следят и за движението на рискови стоки, включително алкохол и тютюневи изделия. Контролът се осъществява от органите по приходите чрез извършване на контролни покупки, съпоставка на касовата наличност с отчетените обороти, проследяване на плащанията и отразяването им в касовата книга на обектите. Установените при проверките обороти от продажби се съпоставят с данните получени в НАП чрез дистанционната връзка на фискалните устройства. За пръв път през тази година неиздаването на касови бележки се санкционира освен с глоба, но и със запечатване на обекта, като до момента мярката е приложена спрямо 1200 търговци, допълват от НАП.„Информацията в групата във „Фейсбук“ няма да помогне на търговците при съпоставката на наличните пари в касата с отчетените на касовия апарат. Най-сигурният начин за предпазване от санкция е отчитането на оборота при всяка продажба“, коментира Васил Панов, директор на дирекция „Контрол“ в НАП.", "date": "2017.07.20", "title": " Група във Фейсбук предупреждава за данъчни проверки по Черноморието"}
{"url": "https://m.offnews.bg/news/Bojni_18771/Rusev-otupa-legendata-Sina-razvia-gordo-balgarskoto-zname-video_660969.html", "text": "Българският кечист Александър Русев ступа една от легендите на световната федерация Джон Сина и развя гордо българското знаме няколко дни преди официалния мач помежду им.Във вторник двамата излязоха на ринга на предаването \"Разбиване\", за да подгреят публиката за двубоя с флагове, който ще бъде на 23 юли.\"В неделя ще видите мач с флагове, който ще запомните. Ще видим победата на флага на САЩ или на флага на България. Усещам как се чувствате.Излязох тук, за да ви кажа, че съм готов\", обърна се към тълпата Сина, който развя американското знаме под бурните аплодисменти на феновете.Точно в този момент обаче на сцената изненадващо се появи пловдивчанинът, който повали Сина на земята и безмилостно го натупа.След тези действия на българина американецът не успя да се изправи и Русев гордо развя родния трибагреник, което определено не се хареса на публиката.Джон Сина е с имидж на един от най-големите патриоти във федерацията. Емблематичен ритуал за него е пехотинското козируване, което прави преди да се качи на ринга. ", "date": "2017.07.20", "title": " Русев отупа легендата Сина, развя гордо българското знаме (видео)"}
{"url": "https://m.offnews.bg/news/Temida_18762/Vnasiat-15-000-stranitci-obvinitelen-akt-za-KTB_660950.html", "text": "Обвинителният акт по делото КТБ е внесен в Специализирания съд днес, срокът бе поставен от главния прокурор Сотир Цацаров преди дни. Обвинението е за организирана престъпна група, начело с бившия мажоритарен собственик на банката Цветан Василев и още 17 души за длъжностно присвояване от банката. Обвинителният акт е около 15 000 страници и трябва да бъде разпечатан 18 пъти - по екземпляр за всеки от обвиняемите. Обвинителният акт във всичките му копия е над 210 000 страници, уточниха от прокуратурата. По делото са разпитани над 400 свидетели. Изготвени са над 90 експертизи от 27 вещи лица. Обемът на събрания доказателствен материал, заедно с веществените доказателства и приложенията, надхвърля 1360 тома.На съд са предадени: ", "date": "2017.07.20", "title": " Внасят 15 000 страници обвинителен акт за КТБ"}
{"url": "https://m.offnews.bg/news/Futbol_18793/Shavi-razkritikuva-Barsa-dade-primer-s-Real_660976.html", "text": "Една от най-големите легенди на Барселона - Шави не спести критики към клуба на сърцето си, като даде за пример европейския шампион и кръвен враг на каталунците Реал Мадрид.\"Като цяло Барселона спи. Клубът трябва да подсили академията си и модела си на игра. Младите играчи трябва да научат стила още от началото, за да са запознати с концепцията, когато бъдат интегрирани в първия отбор.Реал Мадрид направи много добри трансфери. И в наши дни това е отборът, който доминира футбола във всички аспекти: контраатака, позиционна атака, задържането на топката и отбраняване.Те имат много добър микс от играчи, които са бърз, силни и вярват на Зидан. Иначе, харесвам избора на Барса за нов треньор.Валверде е подготвена личност и притежава богат опит. Той познава клуба и е запознат със стила на игра. Смятам, че ще се справи добре. Неговото привличане подчертава завръщането на общоприетия стил\", сподели Шави пред The Tactical Room.В същото време сагата около суперзвездата на Барса Неймар продължава. Треньорът на ПСЖ Унай Емери потвърди, че проявява силен интерес към нападателя.Както е известно, през последните дни се появи информация, че кариоката е дал съгласието си за трансфер, но вчера футболистът опроверга слуховете.", "date": "2017.07.20", "title": " Шави разкритикува Барсa, даде пример с Реал"}
{"url": "https://m.offnews.bg/news/Futbol_18793/Arzhentinski-fen-svali-dron-s-toaletna-hartiia_660944.html", "text": "Че феновете в Аржентина са лудички, на всеки е ясно. Но това изпълнение надхвърля дори тамошните стандарти.Фен успя да свали дрон по време на футболен мач. Видеото се появи на YouTube-канала BOLAS YT. Машината беше използвана от медия да заснеме срещата.На терена излязоха Химнасия де Мендоса и Вила Митре. Фен от централната трибуна обаче реши да се пробва и показа уникален мерник. С първия удар той свали дрона. Защо човекът е носил руло хартия на мач, остава загадка.За щастие машината падна, без да нарани някой от зрителите. тя обаче беше доста потрошена. Иначе мачът завърши с победа 2:0 за домакините от Химнасия. ", "date": "2017.07.20", "title": " Аржентински фен свали дрон с тоалетна хартия"}
{"url": "https://m.offnews.bg/news/Tenis_18788/Grisho-shte-uchastva-s-uajld-kard-vav-Vashington_660972.html", "text": "Най-добрият ни тенисист Григор Димитров получи \"уайлд кард\" от организаторите на турнира от сериите АТР 500 във Вашингтон. Хасковлията и четвъртфиналиста от турнира \"Уимбълдън\" Милош Раонич са звездните попълнения в стартовия списък, като канадецът също е с покана.Миналата година Григор отпадна още в първия си мач във Вашингтон (4:6, 4:6 от Даниел Еванс), така че няма да има нужда да се притеснява, че ще трябва да покрива висок стандарт и да се притеснява за защита на точки за световната ранглиста.Димитров ще има спокойствието, че дори само с една победа в американската столица ще увеличи актива си за класацията на АТР и ще надгради над досегашния прогрес, който го върна в топ 10 за първи път от 2015 година.Освен Димитров и Раонич, във Вашингтон със сигурност ще участват Кей Нишикори, Хуан Мартин дел Потро и Гаел Монфис.Тенис турнирът в столицата на САЩ от сериите АТР 500 на открити твърди кортове ще се проведе между 29 юли и 6 август.", "date": "2017.07.20", "title": " Гришо ще участва с \"уайлд кард\" във Вашингтон"}
{"url": "https://m.offnews.bg/news/Obshtestvo_4/Obshtinata-shte-globi-sobstvenichkata-na-kuchetata-ubijtci_661010.html", "text": "Инспекторатът към Столична община ще глоби собственичката на , съобщиха от общината за OFFNews.М.Ц. отглежда пет кучета - два ротвайлера, две немски овчарки и един пинчер. В деня на инцидента две от големите и агресивни животни са били пуснати свободно, без каишка и без намордници. Нахвърлили се върху воденото на къс повод кученце Шърли на Оля Николова. С една захапка ротвайлерът разкъсал черния му дроб и то издъхнало почти веднага.Нападението става по време на сутрешната разходка, малко преди 8 ч., на ъгъла на улиците \"Николай Ракитин\" и \"Река Осъм\" - на метри от \"Иван Асен II\" и на 5 минути пеша от Борисовата градина.Оказа се, че това далеч не е първият случай на нападение и че за пореден път потърпевши подават жалби.Този път инспекторатът е направил проверка на място и ще състави акт на М.Ц. Все още не е известен размерът на сумата, с която жената ще бъде глобена.Нямаме правомощия да направим друго, такива имат Българската агенция по безопасност на храните, чиито ветеринари могат да преценят и наложат правилните мерки спрямо кучетата. По-големи правомощия има и прокуратурата, обясниха от общината.Оля е подала жалби и в Районната прокуратура, и в БАБХ.", "date": "2017.07.20", "title": " Общината ще глоби собственичката на кучетата убийци"}
{"url": "https://m.offnews.bg/news/Kultura_33/Dzhaz-ragtajm-i-frenski-shansoni-v-kartini-izlizat-na-izlozhba-vav-Va_660957.html", "text": "Арт галерия „Ларго“ във Варна организира сборна изложба „три в едно“ - „Малка лятна музика по Ларгото“ от 20 юли до 2 август. В експозицията участват творби на трима художници - Валери Ценов, Цанко Цанков и Галя Чунтова. Първата част от трилогията е изложбата на  пловдивския художник Валери Ценов. Тя е озаглавена , заради мелодичните и чувствени френски шансони, които хармонират на творбите на Валери. В картините му има амазонки, чародейки, феи, изкусителки. е кръстена втората част от изложбата, в която Цанко Цанков представя своите картини. И те, като джаза, са освободени, бунтарски и провокативни. Предизвикват у публиката интерес и може би неразбиране и възмущение. В третата финална част софийската художничка Галя Чунтова ще представи картините си под името .Рагтаймът е стил музика, който се заражда в южните американски щати, но започва да се популяризира на север, следвайки голямата миграция на тъмнокожото население към големите и богати северни градове. Затова тази музика е символ на движението, на себедоказването (чрез прочутите надсвирвания между музиканти) и тя е заредена с много енергия и жизнерадост.Картините на Галя Чунтова са посветени именно на този стил музика, предшественик на джаза.Художничката използва един малко познат похват на име „сериграфия“. Тя е техника, популяризирана в началото на 20 век и произлиза от две старогръцки думи ser/сито/ и graphos /пиша/ - отпечатване, което се извършва с помощта на сито и фото-шаблон на всеки образ върху опънато на рамка платно.\"Сериграфията е комбинация от фотографска интерпретация и авторски умения, позволяваща оригинална цветност и богатство в повторението на образите. Творбите ми са провокирани от интереса ми към Анди Уорхол и течението – ПОП АРТ в изкуството\", разказва Галя.За да станат картините й още по-звънки и оригинални, художничката дорисува сериграфиите с помощта на акварел,което ги превръща в единични и уникални бройки, без възможност за повторение или имитация.", "date": "2017.07.20", "title": " Джаз, рагтайм и френски шансони в картини излизат на изложба във Варна"}
{"url": "https://m.offnews.bg/news/Sviat-_12/Moskva-zaplashi-Polsha-s-otvetni-merki-zaradi-pametnitcite-na-Chervena_661012.html", "text": "Русия заплаши Полша с ответни мерки заради приетия преди дни закон, който предвижда демонтирането на паметници от съветската епоха.Паметниците ще бъдат премахнати в рамките на една година. Те са общо около 500 на брой, като над половината са мемориали в чест на Червената армия.Председателката на горната камара на руския парламент Валентина Матвиенко обяви, че руското външно министерство вече готви мерки като наказание за \"незаконния и неморален план\" за разрушаване на паметниците. Москва смята действията на Варшава за проява на неуважение към над 600-те хиляди съветски войници, загинали при освобождаването на Полша от нацистите, съобщи Ройтерс, цитирана от БТА.Мнозина поляци обаче казват, че разглеждат съветските войски като окупатори, а не като освободители.Руското външно министерство също обяви, че действията на Полша ще доведат до последици за нея. Според него те нарушават руско-полско споразумение, в което Варшава е обещала да пази подобни паметници.Все още не е ясно какви ще са ответните мерки. Депутати вече направиха предложения за прекратяване на търговските споразумения с Полша и дори скъсване с дипломатическите отношения между двете страни. ", "date": "2017.07.20", "title": " Москва заплаши Полша с ответни мерки заради паметниците на Червената армия"}
{"url": "https://m.offnews.bg/news/Temida_18762/Prokurorat-po-KTB-zagovori-kato-Borisov-S-tezi-pari-mozheha-da-se-pos_660984.html", "text": "ЛунатаС тези пари можеше да се превъоръжи армията ни и да се построят всички магистрали. Така прокурорът по делото КТБ Иван Гешев коментира случая, който определи като най-голямата стопанска и обществена „финансова измама“, случвала се в новата ни българска история (измерима с проценти от БВП)\".Гешев обясни, че единствено прокуратурата разполага с „най-големия обем информация за случая, с която не разполага никоя държавна структура“. Той обяви делото за „уникално“ и ако го сравнява с други дела, „то е като операция на апандицит и присаждане на глава“. Според него задачата на прокуратурата била сравнима с това \"с дизелов двигател да се кацне на \". „Смятам, че сме кацнали и как ще продължи процесът, предстои да видим“, допълни прокурорът.Той посвети част от изказването си на това да \"развенчае истини, полуистини и откровени лъжи по този случай\", лансирани от \"удобни медии\".Първата лъжа била тази, че КТБ е здрава системна банка. Тя нито е здрава, нито е системна, а в последните години от съществуването си - не е и банка, обясни Гешев и сравни КТБ с „пирамида, инвестиционна схема с неустойчив бизнес модел, финансова къща и личен портфейл на мажоритарния собственик на банката“.Друга версия, лансирана от \"удобен вестник\" с \"много удобна теза\", била че банката има много атрактивни активи, които са разграбени. По думите му активите се изразявали в кошчета за боклук и столове. По обясненията му около 1.5 млрд. лв. са раздадени в пликове и чувалчета, а около 1.5 млрд. лв. са закупени активи, върху които банката няма никакъв контрол, защото са отпускани през \"кухи\" дружества. Така срещу кредитите нямало никакво обезпечение. 1.5 - 2 млрд. лв. пък са разпилени в лоши бизнес вложения. Той даде пример с ТВ7, където са налети 300 млн. лв., с \"което можеха да се платят годишните премии на пенсионерите\".\"Следваща лъжа е, че прокуратурата е срутила банката. Прокуратурата не е извършила претърсвания в офиси на КТБ. Бяха извършени претърсвания в офиси на кухи дружества. Василев е преценил, че в една сграда освен един от двата му лични кабинета следва да се намират офиси на тези кухи дружества и клон на банката, за да се обслужват\", обясни Гешев.По думите му банката е щяла да рухне сама, а щетите за държавата са щели да бъдат в пъти по-големи. \"Дали сме се намесили или не навреме, това е отговор на друг разговор\", обясни Гешев и допълни, че банката е рухнала по естествен начин малко по-рано.Той каза, че  не фигурира в обвинителния акт, защото просто нямало връзки с него. \"По това дело не сме констатирали, че той е получил пари от КТБ\", обясни прокурорът.\"Държавата не спасява пирамиди и е безсмислено да се правят тези разсъждения\", така той коментира и кредитирането на друга банка след фалита на КТБ. Благодари на главния прокурор , че му е позволил да сформира екип и лично на премиера , че е отпуснал средства за експертизата. „За пръв път е извършена експертиза от една от водещите одиторски компании в почти цялостната дейност в кредитирането на тази банка, за пръв път има щета, която е съизмерима с проценти от БВП на страната, в такъв обхват и обем“, коментира прокурорът.Той заяви, че предмет на разследването са освен касовата липса на 205 млн. лв., но 2.5 мрд. лв., които са присвоени чрез банкови кредити от организирана престъпна група, както и престъпления от служба от лица от БНБ, които вместо надзор са осигурявали закрила.„Една от основните причини да има несправедливост е неефективният процес и архаичният Наказателен кодекс, приет в едно планово стопанство, по време, когато дори нямаше частни банки и с тези текстове се опитваме да регулираме едни обществени отношения, които тогава не са съществували“, обясни прокурорът.Той обясни, че предстои в съда прочитане на „десетки хиляди страници на глас“, което поражда въпроса за бързината, с която ще протече процесът.", "date": "2017.07.20", "title": " Прокурорът по КТБ заговори като Борисов: С тези пари можеха да се построят магистрали"}
{"url": "https://m.offnews.bg/news/Knigi_18808/Kniga-opisva-zhivota-na-evreite-v-Balgariia-po-vremeto-na-Vtorata-svet_661011.html", "text": "Свидетелства от първо лице за живота на българските евреи преди, по време на и след Втората световна война са събрани в книга.Спомени на 38 български евреи, повечето от които родени преди 1939 г., са събрани в книгата „България-Израел. Разкази за две страни и две епохи” със съставител Даниела Колева.Интервюираните са родени в България, но след края на Втората световна война са поели в различни посоки – част от тях са отишли в новата тогава държава Израел, а други са останали в родната България. Поради това разказите на интервюираните в книгата са условно разделени на разкази от България и разкази от Израел. Този паралелен поглед позволява по-лесното ориентиране между различните гледни точки на тези хора, родени в една и съща държава, част от една и съща общност, принадлежащи (с малки изключения) на едно и също поколение, но изживели по-голямата част от живота си в различни държави, при това оказали се от двете страни на Желязната завеса. Какво си спомнят те от България? Как са съхранили връзките помежду си близки хора на далечно – и географски и политически – разстояние? Как изглеждат едни и същи събития, видени „от тук“ и „от там“? Как различните реалности и различните идеологии моделират личните разкази? И дали и как промененото настояще променя погледа към миналото?Това са едва част от въпросите, чийто отговори търси Даниела Колева в „България-Израел. Разкази за две страни и две епохи”.Родена съм в София, в 1929 г. Трябва да бъде малко по-несветло, за да изглеждам по-добре (смее се). С родителите ми се местехме в разни жилища, защото не сме имали наше собствено. Цял живот. И сме живели тука, на площад „Възраждане“. Живели сме в Красно село, в Павлово, в Овча купел… Родителите ми, баща ми не беше с професия стабилна, той се казваше Сами, после в моя паспорт и лична карта „Самуил“ го направи чиновничката. Майка ми беше Матилда. Баба ми беше Бука. Тя, казват, че дошла от Сараево и заживяла в Дупница със своя мъж. Овдовяла много рано, с шест деца. Аз просто искам да узная нейната биография. Трябва да отида в Израел пак и да си поставя тази цел. Те много повече знаят от мене, защото моята баба се изсели заедно с тях в Израел през 1948 г. А другата ми баба, майката на баща ми, е дошла от Одрин и говореше много лошо български, смешничко. Даже си спомням нейни думи, например вместо слънце казваше „сланси“, такива едни смешни думи, но си говореха на турски с баща ми много добре, защото в Разград също е имало много турци, живеели са с турците и са знаели и турски, освен ладино. Баща ми от Разград идва в София и се жени за майка ми, която пък е дошла от Дупница с майка си и сестрите и братята си. И така те са се запознали, по споразумение някакво са се оженили, не знам как е станало. Баща ми беше по-млад от майка ми с много години, май три-четири, криеха си годините. Аз узнах годините на майка си много късно, когато ѝ видях личната карта. И брат ми много обичаше да я дразни, като ѝ казваше: „Сега ще кажеш ли на колко си години?“ – „Няма да кажа!“ – „Ще кажеш!“ – „Добре, на двайсет и осем!“ Тя казваше, че е на „двайсет и осем“, но тя ме е родила, когато е била на трийсет и две години.И така, у нас се говореше ладино. И от страна на майка ми, и от страна на баща ми говореха на ладино, особено когато бяха възбудени, нервни, ядосани. Караха ми се на ладино. А иначе говорехме на български. Баща ми държеше обезателно българският ни да бъде изряден, обезателно!По това време баба ми живееше с нас, майката на баща ми. След това, когато аз бях вече на четири-пет години, тя отиде при другия си син да живее и у нас като че ли обстановката се попромени, в смисъл такъв, че вече не се спазваха обичаите точно, а дотогава се спазваха абсолютно.О! Помня ли!? Аз съм била на четири години. Имам спомен например, че се изваряваха съдовете за „песах“. Това е празникът, на който се приготовлява без квасен хляб. Освен това изчиства се къщата. Майка ми започваше от едната стая и чистеше петнайсет дни. И финалът беше изваряването на съдовете, сигурно защото свинското месо и не знам какво още не се готвят заедно и трябва да бъдат съдовете абсолютно чисти. После не се спазваха обичаите по време на празниците. Но помня, че баба ми ме е водила в синагогата. И сме гледали, участвали сме в богослужението. Жените и мъжете в синагогата не могат да бъдат заедно и баба ми ме водеше на балкона. И аз бях, разбира се, с нови обувки, с нови чорапи, с хубава рокличка – празник! След това нямам спомени вече от тия празници… Моите родители бяха атеисти, но не от убеждение, а не знам защо така. Така възпитаха и нас. И до този момент аз не мога да се превъзпитам, въпреки че ходя в Еврейския дом всеки ден, защото се храня там, имаме „стол“, както се казваше, трапезария. И гледам, че и около мене няма много религиозни.Не, аз съм живяла и преди 9-ти септември и така си е било…Това беше заповед! Даже ни дадоха списък да си избираме имена. Точно преди изселването, когато се започна Холокостът. И тук, в България, не се усети толкова жестоко, само в определени области. Но този списък с имена, който трябваше да използваме, беше с библейски имена, обезателно от Стария завет, изискваше го Законът за защита на нацията – в България да бъдат точно еврейски имената. Аз например трябваше да бъда или Рут или Юдит. Баща ми не Сами, а Самуил; Самуил не намирам, че е особено библейско име. След това почнаха изселванията. Но имената останаха, не знам защо, не се изпълни това нареждане. Нас ни изселиха в Разград. Аз тъкмо бях започнала гимназия в Трета девическа. А след това, когато отидохме в Разград, прескачам много, живяхме там под наем, баща ми намери такава квартирка, много смешничка, в бяло и синьо, приземна, като кошарата на къщата. Трябваше да живеем в определени квартали, не в центъра на града… И там дойде един млад човек, як, грамаден, запомнила съм, че беше много едър и голям, който е бил на служба в Гърция и казваше, не знам колко е верно, но аз съм го запомнила: казваше как там като хванал едно дете за крака и го завъртал и го хвърлял, такова нещо. Даже имам и зрителна представа за това. Майка ми се ужасяваше от това и ужасявайки се, го повтаряше и така съм го запомнила. Тогава баща ми пък ходеше на „трудова служба“. Всички млади евреи – млади, сигурно до 40 или 50-годишна възраст – са ходили на такава работа и той е бил тука, в Софийско, на гара Бов. Копаели са камъни. Имаше даже снимки от това, как копаят. Дори как правят театър. И театър са правили в почивките си. Той е ходил така, през лятото по шест месеца или не помня колко. И ние сами оставахме с майка ми, брат ми и аз. Изселванията ги помня. Помня преди това чакането на „повиквателна“, както се казваше, за датата, на която трябва да бъдем на гарата с минималния си ръчен багаж, защото ще пътуваме. Баща ми уреди някак си това да бъде в Разград, неговия роден град. Защото според брат ми, той повече помни, бяхме получили съобщение за друг град, а той го промени, не знам как – да бъде в Разград, където е израсъл. Преди този момент вече бяхме в напрежение, защото по нашата улица се чуваха крясъци на младежи, които чупеха витрини. А ние, на тъмно, гледахме какво става долу. Нашата улица беше улица на железарски магазини само и на каруци с коне. Това бяха превозни средства за тия железа, даже имаше евреи, които приличаха на цигани, тези каруци предимно цигани ги караха. И помня, че това го видях: един камък прехвърча, аз бях при балконската врата, а камъкът влезе и падна долу между двете врати. И се уплаших. Майка ми изпищя: „Махни се от тоя прозорец!“ А ние живеехме долу, на първия етаж, такъв ми е споменът. Споменът ми е в купе то на влака, с който пътувахме много дълго, но колко дълго, не мога да кажа. Мисля, че две нощи и нещо. Помня как там, в Разград, слязохме на гарата и как ни закараха в едно училище, в двора на училището. Помня как дойдоха наши братовчеди и ни взеха, за да живеем в тяхната къща. Даже след това, една смешка, отправена към мене: „Изчакаха ви американците да ви изселят, за да дойдат и да бомбардират София!“ И така, такива спомени. След това баща ми намери тази квартира, за която казвам.Трета девическа гимназия беше класическа, с гръцки и латински. След това, в Разград това отпадна, за голямо мое съжаление. Защото изселването мисля, че беше в края на моя първи гимназиален клас и всичко остана за жалост в миналото. В миналото остана и пианото, което продадохме… за да имаме какво да ядем. А аз свирех с много голямо желание. Баща ми управляваше на мене и брат ми образованието, той намираше учител по пиано за мен, учител по цигулка за брат ми и искаше обезателно да се занимаваме с това. Ходех на уроци с голямо желание. И така. Останахме без пиано… Отидохме в Разград само с акордеона (започва тихо да плаче). Извинявайте, че аз така… Отидохме там с акордеона и цигулката. И брат ми продължи да взима уроци по цигул ка, аз взимах уроци по акордеон. А баща ми ходеше… По-образованите хора там правеха групи и правеха интересни събеседвания с останалите. Не се губеше време за образование въобще. Имаше курсове по английски за деца. Караха ме да се справя, няма да отида!“ – това помня.Не. Не. Нямам никаква представа, нямам никаква представа.Минавали са беломорските евреи, казват, през България за там, но аз нямам впечатления от това. Била съм на четиринайсет години, аз какво да чуя? Може би е станало дума, но нямам спомени за това, за съжаление нямам. Може би са се пазели. Много ме пазеше баща ми от неприятни неща и всичко някак си омекотяваше, за да не ме тревожи. Кой знае, може би за мен са имали впечатление, че съм по-мекушава и ме пазеха от тия неща. И така. Дотогава в училище… Имам снимка, още я пазя – всичките еврейки със значки, снимани а два реда, значи към седем момичета, защото кварталът беше еврейски тука. Със значки, а между нас едно момиче българка, красавица, като светица беше, с едни тъмно руси плитки. Помня снимката, а не помня повода за снимането. Сигурно преди заминава не сме се снимали, преди напускане на София.", "date": "2017.07.20", "title": " Книга описва живота на евреите в България по времето на Втората световна война (откъс)"}
{"url": "https://m.offnews.bg/news/Politika_8/I-prezidentat-podkrepil-ogranichavaneto-na-prodazhbata-na-zemia-na-chu_661008.html", "text": "Президентът Румен Радев е подкрепил идеята да се ограничи свободната продажба на българска земеделска земя на чужденци, без да се нарушават евроизискванията.Това съобщи след срещата си с него лидерът на БСП Корнелия Нинова. \"Потърсих институционалното мнение на президента за отпадането на ограничението за купуване на земеделски земи – той подкрепи това, което правим. Трябва да намерим обединение, институционално и политическо и българско, за да не допуснем свободната продажба на българска земеделска земя на чужденци\", обясни Нинова. После добави, че БСП е представила своите аргументи пред държавния глава и го е запознала с разговорите си с другите лидери на партии, които се съгласиха Законът за земеделските земи да бъде  отложена за наесен.От президенството разпространиха позицията си по темата. \"В България е необходим широк обществен дебат за дългосрочните последици от либерализирането на продажбата на земеделски земи и придобиването им от чужди граждани, включително извън Европейския съюз, е мнението на Румен Радев. Държавният глава уточнява, че на срещата с Нинова е подчертано, че страната ни трябва да проучи опита на другите държави - членки от ЕС за регламентиране на продажбата на земеделски земи и за въвеждането на гаранции за националните интереси, преди промяна на действащите закони.", "date": "2017.07.20", "title": " И президентът подкрепил ограничаването на продажбата на земя на чужденци"}
{"url": "https://m.offnews.bg/news/Futbol_18793/Prebiha-zhestoko-shotlandski-fenove-v-Bosna-video-ot-ekshana_661009.html", "text": "Двама фенове на Абърдийн постъпиха за лечение в болница след атака на босненски фенове преди мача от Лига Европа срещу Широги брег. Новината е на BBC.50 шотландци си пиели кротко в кръчмата \"Черното куче\" в стария град на Мостар. Веселбата била пълна, нищо не предвещавало екшъна.Изведнъж се появила група от 12 маскирани хулигани, които хвърлили факли в заведението. После атакували кротките гости с бейзболни бухалки и метални тръби. От Широки брег веднага излязоха с декларация, в която \"силно заклеймяват хулиганската атака\". Тимът от едноименния град, който се намира на 12 километра от Мостар, гарантира максимална сигурност за агитката на Абърдийн тази вечер.Чрез клубния сайт се благодари на шотландците за топлия прием около първата среща преди седмица, завършила с равенство 1:1. Около 200 са феновете на Абърдийн, които пристигнаха за реванша в Босна.Агитката на Широки брег върши простотии не за първи път. Местната федерация затвори стадиона за три срещи от първенството след расистки скандирания на мача със Сараево през май.", "date": "2017.07.20", "title": " Пребиха жестоко шотландски фенове в Босна (видео от екшъна)"}
{"url": "https://m.offnews.bg/news/Futbol_18793/Tragichen-Levski-izhvrakna-ot-Evropa_661027.html", "text": "Уникално слаб Левски заслужено отпадна от Лига Европа. \"Сините\" паднаха 1:2 от Хайдук Сплит и с общ резултат 1:3 се насочват към вътрешното първенство. На Герена със сигурност трябва да се замислят дали имат правилен треньор, спортен директор.Дали Нар, Бабатунде са тренирали професионално футбол. Дали Мапуку е научил правилото за засада или го кара на майтап.Хайдук изтърва около 6-7 невероятни положения. куриоз на месеца в света може да стане това, при което топката със сигурност влизаше във вратата на Левски, но нападател на гостите я спра на голлинията и му свириха засада. Уникално безхаберие!Заслужено футболът наказва подобни изяви. Левски поведе чрез резервата Буш, който засече с глава центриране в 69-ата минута. Явно хърватите не се трогнаха, преценявайки силите на терена. И нанесоха бърз удар.Резервата Оданза изравни в 80-ата минута с малко късмет, а в 85-ата минута Ерцег елиминира домакините с удар извън пеналта.Единственото извинение на Левски е липсата на публика. Тя беше пред сектор \"А\" и даде сърцето си до последната секунда. Но при толкова безхаберен отбор няма с какво да помогне дори от трибуните. ", "date": "2017.07.20", "title": " Трагичен Левски изхвръкна от Европа"}
{"url": "https://m.offnews.bg/news/Obshtestvo_4/Kmetat-na-Mladost-za-zemiata-po-20-evro-na-kvadrat-Praviat-si-PR-pod_661023.html", "text": "\"Определени хора решиха да излязат от забвение и да си правят ПР на мой гръб. Под този вол няма теле\". Така кметът на \"Младост\" Десислава Иванчева коментира доклада за продажба на 10 дка поземлен общински имот за 400 100 лева на фирма \"Билд Сити Фактор\" ЕООД. Тя обяви това в изявление до медиите, като посочи, че оценката на терена е извършена от лицензиран оценител.\"Лицензиран оценител, с който Столична община има сключен договор и който си носи съответната отговорност, е преценил, че теренът със сградите струва над 1 млн. лв. От тази сума е извадил отстъпеното право на строеж, което е оценил на около 600 хил лв и за останалите 400 хил. лв е оценил терена под тях. Съвсем логично цената е по-ниска от пазарната, защото правото на строеж е било платено през 1997 г. Оценката на външния оценител бе приложена към доклада до Комисията по икономика към СОС, която да прецени дали го одобрява, отхвърля или ще иска още документи\", посочи Иванчева.Публикуваме писмото на Иванчева без редакторска намеса. ", "date": "2017.07.20", "title": " Кметът на Младост за земята по 20 евро на квадрат: Правят си ПР, под този вол няма теле"}
{"url": "https://m.offnews.bg/news/Sviat-_12/Parvata-dama-na-IAponiia-se-prestorila-pred-Tramp-che-ne-govori-angli_661025.html", "text": "Първата дама на Япония се е престорила пред американския президент Доналд Тръмп, че не говори английски език. Съпругата на японския премиер Акие Абе седяла до Тръмп на официална вечеря, но двамата не си казали нищо. Това разказа в интервю за NewYork Times самият Тръмп. През февруари Тръмп и съпругата му Мелания бяха на официално посещение в Япония.\"Аз седях до съпругата на премиера на Япония. Смятам, че той е страхотен човек. Тя също е страхотна, но не говори английски език\", каза Тръмп, като уточни, че тя не можела да каже дори \"здравей\" на английски.В интернет обаче бързо започна да се разпространява видео от реч на Акие Абе на английски език по време на Азиатско-тихоокеански симпозиум през септември 2014 г.  Потребители на Туитър не пропуснаха да се пошегуват с Тръмп. \"Ако трябваше да седя до Тръмп, и аз щях да се правя, че не говоря английски\", пише на английски един от потребителите.  ", "date": "2017.07.20", "title": " Първата дама на Япония се престорила пред Тръмп, че не говори английски"}
{"url": "https://m.offnews.bg/news/Tehnologii_18759/Google-promenia-radikalno-nachalnata-si-stranitca_661028.html", "text": "Известната опростена начална страница на Google с логото и полето за търсене на бял фон ще претърпи радикална промяна за пръв път от 1996 година, пише \"Гардиън\".Компанията ще прибави съобразени с предпочитанията на потребителя новини и информация, подобни на тези в мобилните приложения за Андроид и iOS от 2012 г.Това ще се случи \"в близко бъдеще\", пише британският вестник, но не конкретизира точно кога.В сряда от Google обявиха, че персонализират съдържанието за потребителите, като използват алгоритми на компанията.Ще има основни акценти от деня, спортни, забавни новини, музика, истории за четене. Новините ще излизат не само в зависимост от предпочитанията, които сте показали при търсене в Google, но и ще се базират на тенденциите в областта, в която се намирате и тези по света, обясняват от технологичния гигант.Потребителите ще имат възможност да следят и новинарските актуализации за интересуващите ги спортни събития, филми, знаменитости.От Google обявиха, че новостите ще се появят на екраните на американските им потребители съвсем скоро, а по света - до няколко седмици.", "date": "2017.07.20", "title": " Google променя радикално началната си страница"}
{"url": "https://m.offnews.bg/news/Drugi_18773/Levski-i-Botev-Plovdiv-v-efir-dnes_660948.html", "text": "Футбол19,00 – Норвегия – Белгия, европейско първенство за жени, пряко Евроспорт 120,00 – Левски – Хайдук, Лига Европа, втори квалификационен кръг, реванш, пряко Диема Спорт20,30 – Ботев – Бейтар, Лига Европа, втори квалификационен кръпреванш, пряко Диема Спорт 221,45 – Холандия – Дания, европейско първенство за жени, пряко Евроспорт11.00 ч Скокове във вода, СП в Будапеща Eurosport 2 11.00 ч Колоездене, обиколка на Франция Eurosport 1 12.00 ч Тенис, турнир за мъже в Бостад F+/Sport+ HD 13.30 ч Колоездене, обиколка на Франция Eurosport 1 16.30 ч Скокове във вода, СП в Будапеща Eurosport 2 17,50 ч Тото, теглене на тиража bTV 19,15 ч Тото, теглене на тиража БНТ 119,30 ч Скокове във вода, СП в Будапеща Eurosport 2", "date": "2017.07.20", "title": " Левски и Ботев Пловдив в ефир днес"}
{"url": "https://m.offnews.bg/news/Obshtestvo_4/Ministar-Banov-Ima-pari-za-remonta-na-NDK-poharcheni-za-drugo_660947.html", "text": "Има пари, преведени за ремонта на НДК, които са похарчени за друго, заяви министърът на културата Боил Банов по бТВ. Той уточни, че са нужни още 3 млн. лв., за да се изпълни проекта за реконструкцията на двореца.Министър Боил Банов призна още, че забавяне в темповете на ремонта има, но НДК ще е готов за Европредседателството ни. Банов каза още, че предпочита паметниците да се съхраняват вместо да се събарят, но \"1300 години България\" няма как да бъде запазен, защото се руши. Проблеми в конструкцията е имало още при изграждането, същото важи и за НДК, уточни министърът на културата.", "date": "2017.07.20", "title": " Министър Банов: Има пари за ремонта на НДК, похарчени за друго"}
{"url": "https://m.offnews.bg/news/Futbol_18793/Velik-Bezposhtaden-Botev-Plovdiv-sgazi-4-0-Bejtar-v-Liga-Evropa_661030.html", "text": "Невероятният сезон на Ботев Пловдив продължава. И то по какъв начин! Сензацията отвя 4:0 богатия тим на Бейтар Йерусалим и прескочи в третия кръг на Лига Европа с общ резултат 5:1.В него Ботев ще срещне португалския Маритимо. Но годината вече е уникална. Пловдивчани вдигнаха Купата на България, елиминираха два тима в Лига Европа, като дотук си осигуриха 800 000 лева. При положение, че финансите в клуба куцаха, а най-добрите играчи напуснаха.В десетата минута Ботев откри резултата на стадиона в Бургас. При центриране от ъглов удар Пламен Димов засече топката с глава във вратата на съперника. Съвсем скоро \"канарчетата\" можеха да удвоят, след като Фернандо Виана остана очи в очи с вратаря Клайман, но ударът му мина на сантиметри покрай гредата.В 32-ата минута бразилецът вече бе безпощаден. След едно центриране на Балтанов Виана засече от воле топката, която рикошира в ръката на бранител на израелците и се заби под гредата за 2:0.Второто полувреме също започна по отличен начин и само две минути след подновяването на играта падна и трети гол за Ботев. При едно изпълнение от фаул удар на Неделев топката се удари в гредата и попадна директно на крака на Балтанов, който без да се бави я прати във вратата за трети път.Капитанът изигра страхотен мач, макар и контузен. Поклон за Лъчо! В 76-ата минута гостите тотално загубиха надежда, че ще могат да стигнат до нещо. Марсел Хейстер получи втори жълт картон и трябваше да напусне терена преди края на срещата.В края Бризола ги довърши с четвърти гол. Резервата завърши уникална контра и пас на Косоко.Накрая евреите се изнервиха. След последния сигнал скочиха на Косоко, който получи жълт картон, тъй като понечи да се бие.Близо 8000 бултраси изпаднаха в екстаз от играта и резултата. Те аплодираха дълго време героите. Момчетата и треньорът Никола Киров го заслужават! \"Канари\", юнаци!", "date": "2017.07.20", "title": " Велик! Безпощаден! Ботев Пловдив сгази 4:0 Бейтар в Лига Европа"}
{"url": "https://m.offnews.bg/news/Razsledvane_68/Shef-v-AETc-zaplashva-Shte-te-srina-do-zemiata-Utre-niama-da-badesh_660974.html", "text": "нетрезво състояниеНачалникът на охраната в АЕЦ Козлодуй Пешко Караджов е отправял заплахи и обиди към униформен служител на МВР за това, че съставил акт за шофиране в  на негов приятел.Без изненади - оказва се, че от цялата случка потърпевши са няколко служители на МВР, а прокуратурата прекратява проверката, защото не смята, че има данни за извършено престъпление, въпреки че твърденията на обиждания полицай са потвърдени от четирима негови колеги и въпреки че в Наказателния кодекс точно за това деяние е предвидено наказание до 8 години затвор.Вместо да бъде подведен от отговорност, Караджов, който е бивш служител в МВР, е отстранен от поста си.Случаят е от март месец, но в сряда в социалните мрежи се появи видео, което е запечатало случката. Тогава пътен полицай спрял за проверка автомобил, който бил шофиран от приятел на Караджов. При проверка за алкохол дрегерът отчел 1.2 промила. Полицаят съставил акт, а потърпевшият шофьор се обадил на Караджов за помощ, с когото до скоро разпивали.От видеото, което беше разпространено от колега на полицая, става ясно, че Караджов си позволява да отправя заплахи до униформения и то на територията на  в Козлодуй.„Аз тебе ще те сирна до земята. Ти утре няма да бъдеш полицай“, заявява Караджов, ядосан от съставения от полицая акт и дори диктува на приятеля си как да оспори акта: „Не съм съгласен със съдържанието на акта. Г-н... ми е искал подкуп“, се чува от записа.Караджов дори обижда полицая:Видеото беше разпространено от , служител в управлението в Козлодуй. Той разказа, че след като случаят бил раздухан в началото на годината, е започнал „лов на вещици“. В резултат началникът на управлението Аспарух Максимов, който е заявил, че случаят няма да бъде потулен и образува преписка, е принуден да напусне поста си и към момента е назначен като редови полицай. По негово желание...В подкрепа на началника си, служителите започват подписка, която обаче по-късно е открадната. Неофициално се твърди, че това е направил служител, близък до сегашния началник на ОДМВР.След като съобщили, че подписката е открадната, срещу служители в управлението започват проверки и натиск.От Областната дирекция на МВР казаха за , че проверка по случая с обиждания полицай е образувана още тогава и е препратена на прокуратурата. Говорителят на полицията във Враца  каза, че полицай Благоев, който разпространи видеото, не е бил свидетел на случката и че срещу него в момента тече дисциплинарна проверка по други случаи, които „нито пряко, нито косвено имат отношение по проверката“ по първия случай. Към настоящия момент служителят е временно отстранен.„Какъв интерес мога да имам от тази история, освен истината да излезе наяве?“, отговори Благоев. Пред OFFNews той твърди, че производството срещу него е започнало, защото е разкрил извършителите на палеж.Полицаят настоява прокуратурата да започне проверка по случая. По думите му в проверката не е взет предвид видеоклипът, който е предоставен на разследващите.„Изводът от постановлението е, че деянието е извършено в тъмната част на денонощието и няма възмутени граждани. От историята на сайта \"Фейсбук\" е видно, че към момента има над 8000 възмутени граждани, което е основание да се търси наказателна отговорност от всички участници в проверката и извършителя на деянието“, заявява Благоев.Непосредствено след инцидента шефът на охраната в АЕЦ-а Пешко Караджов е излязъл в болничен и така е избегнал даването на обяснения пред ръководството. По-късно обаче той е бил привикан от началниците си, но не е ясно какво е обяснил.Зам.-директорът на АЕЦ Козлодуй  каза пред OFFNews, че Караджов е отстранен от поста. „А вие как оценявате поведението му?“, каза в отговор на въпрос той. И допълни: „Всеки нормален човек би го оценил така, както и вие“. Той обясни, че не е в течение с подробности около проверката, тъй като не била под негово пряко наблюдение.„Взети са мерки, но не съм в течение с конкретния случай. Помня, че той даде обяснения, въз основа на тях имаше наказание и той вече не е на тази длъжност“, каза той.Полицай Благоев изважда наяве и друг факт: Пешко Караджов черпи \"силата си\" от близостта му с депутат от ГЕРБ, тъй като е кръстник на сестрата на народния представител от Враца. Той смята, че настоящият директор на управлението е назначен с политически протекции и сега той връща услугата, като случаят бъде потулен и бъдат наказани полицаите, които са си свършили работата. ___________Стенограма от разговора между Караджов и полицая:", "date": "2017.07.20", "title": " Шеф в АЕЦ заплашва: Ще те срина до земята. Утре няма да бъдеш полицай (видео)"}
{"url": "https://m.offnews.bg/news/Sviat-_12/O-Dzhej-Simpsan-izliza-ot-zatvora_661029.html", "text": "О Джей Симпсън излиза от затвора. Бившата звезда на американския футбол беше освободен предсрочно след 9 години в затвора. 70-годишният Симпсън беше арестуван през 2007 година заради жесток въоръжен обир и отвличане от хотелска стая в Лас Вегас. През 2008 година звездата беше осъден на 33 години затвор с възможност за изслушване чак на деветата година.О Джей Симпсън беше обвинен за убийството на съпругата си Никол и нейния любовник Роналд Голдман през 1995 г.Той бе оправдан, но трябваше да плати близо 33 милиона долара обезщетения и такси. За да плати голямата сума, той бе принуден да разпродаде свои трофеи. През 2007 г. Симпсън разбрал, че собствениците на трофеите му ще ги продават на търг в Лас Вегас. Той нахлул в стая в хотел \"Палас Стейшън\" заедно с още 8 души. Те заплашили двама колекционери с пистолети и поискали незабавно да им върнат всички негови вещи.По време на днешното изслушване Симпсън обяви, че е излежал присъдата си, а след като беше обявено решението за неговото освобождаване, каза само \"Благодаря\". ", "date": "2017.07.20", "title": " О Джей Симпсън излиза от затвора"}
{"url": "https://m.offnews.bg/news/Sviat-_12/Vokalistat-na-Linkin-Park-se-samoubi_661026.html", "text": "Вокалистът на Linkin Park Честър Бенингтън се е самоубил. Той се е обесил в дома си в имението Палаос Вердес в Лос Анжелис, съобщи TMZ, позовавайки се на източници в полицията.Информацията потвърди говорителят на пожарната в Лос Анджелис Джоуи Наполи. Тялото 41-годишния Бенингтън е открито в 9 часа сутринта местно време. Певецът се бори дълго със зависимости от алкохол и наркотици. В миналото е говорил за самоубийство в контекста на трудното детство, което е имал.Бенингтън има 6 деца от два брака.Честър Бенингтън беше много близък с фронтмена на Soundgarden Крис Корнел, който се самоуби през май. Днес Корнел щеше да навърши 53 години. ", "date": "2017.07.20", "title": " Вокалистът на Linkin Park се самоуби"}
{"url": "https://m.offnews.bg/news/Analizi_289/Politciiata-i-sadat-harchat-vse-poveche-i-po-bezpolezno-parite-ni_661016.html", "text": "полициятаНа фона на полицейските протести с искания за повече пари анализ показа, че секторът харчи все повече от парите ни и все по-неефективно. Същото е положението и със съдебната ни система, според доклад на Института за пазарна икономика, оценяващ ефективността на публичните разходи за периода 2011-2015 г.Бюджетът на  се увеличава всяка година, а и през текущата година се гласуват допълнителни разходи. У нас разходите за полиция в България са с около 30% по-високи в сравнение с ЕС, а качеството на , показва анализът. С други думи, данъкоплатците в България получават полицейски услуги с по-ниско качество на по-висока цена от средата за ЕС.Ситуацията в  е идентична. Бюджетът ѝ традиционно се увеличава всяка година, отпускат се и допълителни средства през годината. В същото време, ежегодните доклади на ЕК, потвърждавани и от бизнеса у нас и чужбина, свидетелстват за тежки проблеми по отношение на защитата правата на собственост. Не е изненада, че в последното издание на международния индекс „Право на собственост” България бележи историческо дъно.И докато качеството на тези услуги се влошава, средногодишните разходи в системата остават необяснимо високи и се увеличават от 0,6% от БВП в периода 2011-2013 г. на 0,7% от БВП в периода 2014-2015 г. Същевременно средногодишните разходи в ЕС за съдебната власт се свиват от 0,4% от БВП в периода 2011-2013 г. до 0,3% от БВП в периода 2014-2015 г. На фона на около двойно по-високите разходи в България в периода 2011-2015 г. .Когато дойде време за разпределянето на държавния бюджет за предстоящата година, всеки сектор се стреми да се добере до по-голям дял от него. Застават лоби срещу лоби и с дипломатични средства, протести или задкулисие въпросът се решава в полза на един или друг. Във въпросните обсъждания липсва единственото смислено нещо - оценка на ефективността на вече похарченото, която би показала дали е разумно да се продължи с харченето в същите размери, ако да - защо, ако не - къде са слабостите и какво да се промени.Използваната в случая методология се опира на оценките от класацията Доклад за глобална конкурентоспособност, Индекса на европейския здравен потребител и статистиката за доходите и условията на живот на Евростат. Тя представлява съотношението между резултата и разходите за него. Оценката се повишава при подобряване на резултата и/или намаляване на разходите, както и при изпреварващо подобряване на резултата спрямо разходите.Ето какво показва и по-детайлният преглед:При ефикасността на разходите за полиция в периода 2012-2015 г. се наблюдава подобрение единствено през 2012 г. След това тенденцията е низходяща и през 2015 г. ефикасността на разходите е с около 15% по-ниска в сравнение с 2011 г. Подобрението през 2012 г. се дължи на намаляване на разходите с 0,1% от БВП, като в същото време качеството на работата на полицията остава почти непроменено. Това ясно повдига въпроса доколко ефикасни са тези разходи, ако същият ефект е постигнат с по-нисък разход.Понижението на оценката на ефикасността на разходите за полиция през 2013 г. се дължи на рязкото увеличение на разходите с около 18% (0,2% от БВП) и паралелното повишение на оценката за качеството на работата на полицията е едва 4% (0,1% от БВП). През 2014 г. разходите се увеличават с 8%, докато качеството на услугите е оценено по-ниско в сравнение с предходната година. Понижение на качеството се отчита и през 2015 г., въпреки че разходите остават непроменени като отношение към БВП.Едно от възможните обяснения за понижението на оценката за качеството на полицейските услуги през 2015 г. е началото на бежанската криза в ЕС. По данни на граничните служби подадените заявления за бежански статут през 2015 г. са близо двойно повече в сравнение с предходната година, докато одобрените такива са с около 20% по-малко. Около 12 хил. души са получили статут на бежанци в България в периода 2014-2015 г., което, макар и да представлява увеличение спрямо предходните години, е относително нисък брой на фона на населението на страната от близо 7 млн. души. Трябва да се има предвид и че в масовия случай получилите статут не остават в България, а продължават пътя си към Западна Европа.Сравнението за ефикасността на разходите за полиция в България със средните нива за ЕС показва, че те са почти двойно по-неефикасни в сравнение с тези в Европа. Така например средногодишният разход в България в периода 2011-2015 г. е 1,3% с тенденция на нарастване, а същевременно в ЕС той е постоянен около 1% от БВП. Докато разходите в България са с около 30% по-високи в сравнение с ЕС, качеството на предоставяните услуги се оценява с повече от 25% по-ниско. С други думи, данъкоплатците в България получават полицейски услуги с по-ниско качество на по-висока от средата за ЕС цена.Ефикасността на разходите за съдебната система в страната бележи трайна тенденция на намаляване, като подобрение се наблюдава единствено през 2015 г. Въпреки това увеличението на оценката не успява да компенсира напълно резкия спад от 2014 г. и тя остава на второто си най-ниско ниво през разглеждания период. По-ниската оценка се дължи изцяло на ръст в разходите за съдебната система през 2014-2015 г., който изпреварва повишението на качеството на предлаганите услуги. Например през 2014 г. разходите за съдебната система се увеличават с около 17% и достигат 0,7% от БВП, докато качеството на предлаганите услуги се подобрява с едва 7%. Обяснение за понижаващата се оценка за качеството на съдебните услуги в периода 2011-2013 г. може да се търси в критичните доклади на ЕК по механизма за сътрудничество и проверка (Cooperation and Verification Mechanism),  След предсрочните избори в края на 2014 г. и идването на власт на новото правителство като водеща тема в управленската програма залегна провеждане на съдебна реформа.В същото време обаче средногодишните разходи в системата остават необяснимо високи и се увеличават от 0,6% от БВП в периода 2011-2013 г. на 0,7% от БВП в периода 2014-2015 г. Същевременно средногодишните разходи в ЕС се свиват от 0,4% от БВП в периода 2011-2013 г. до 0,3% от БВП в периода 2014-2015 г. На фона на около двойно по-високите разходи в България в периода 2011-2015 г. качеството на работата на съдебната власт в страната е с близо 25% по-ниско (подобно на полицията). Оттам идва и разликата от над два пъти в оценката на ефикасност – услуги със сравнително ниско качество на висока цена.Ефикасността им през 2014 г. е с около 60% по-висока в сравнение със средната стойност за периода 2011-2013 г. Това обаче се дължи на рязко свиване на разходите през 2014 г. с около 1% от БВП в сравнение със средногодишния разход през предходните три години.Същевременно оценката за качеството на административните услуги през 2014 г. бележи леко повишение в сравнение с 2013 г. Това може да се обясни с двата социални протеста – един през зимата и един през лятото, белязали 2013 година. Въпреки лекото подобрение през 2014 г. оценката за качеството на административните услуги остава по-ниска в сравнение с периода 2011-2012 г., което може да се обясни с политическата криза и предсрочните парламентарни избори през 2013 и 2014 г.Оценката за качеството на административните услуги бележи рязко увеличение през 2015 г., като тук вероятно са повлияли крехката политическа стабилност, както и ударното усвояване на като тук вероятно са повлияли крехката политическа стабилност, както и ударното усвояване на рязкото увеличаване на разходите за тези дейности – с 0,4% от БВП, като крайният ефект е понижение на оценката за ефикасност. С други думи, увеличението на разходите за административни дейности изпреварва подобрението на качеството им, т.е. те са надценени в сравнение с предходната година. От друга страна обаче се наблюдава подобрение, тъй като с около 0,6% от БВП по-ниски разходи през 2015 г. се постигат по-високи резултати в сравнение с периода 2011-2013 г. Това означава, че административните услуги са били надценени в този периода и повишават своята ефикасност през 2015 г.Изоставането на България по ефикасност на публичните разходи в сравнение със средните нива в ЕС се запазва в периода 2011-2015 г., но разликата намалява. Тази разлика е пренебрежимо малка през 2014 г., което се дължи на рязкото свиване на публичните разходи в България, докато в ЕС те се запазват непроменени. По отношение на качеството на предоставяните услуги от изпълнителни и законодателни органи; финансови, фискални и външни дейности България е под средните нива за ЕС. В същото време средногодишният разход за тези услуги в България в периода 2011-2015 г. е 2,2% от БВП, докато средно за ЕС той е 1,9% от БВП. Нещо повече – разходите са почти постоянни в ЕС, докато в България в периода 2011-2013 г. средногодишните разходи възлизат на 2,5% от БВП и намаляват до 1,7% от БВП през следващите две години.От тези резултати се вижда, че . Отворен обаче остава въпросът дали намаляването на разходите за тази функция в България е осъзната и трайна промяна или по-скоро се дължи на по-високия от очаквания ръст на икономиката през 2014 и 2015 г. Последният влияе на знаменателя и понижава размера на тези разходи като отношение към БВП. Нещо повече – през 2015 г., на фона на изненадващо висок икономически ръст, разходите се увеличават. От една страна това може да е естествено развитие от приключването на разплащанията по европейските програми за предходния програмен период. От друга страна обаче може да е сигнал, че апетитът за повече публични разходи идва „с яденето”, т.е. с по-бързото развитие на икономика.Ефикасността на публичните разходи за здравеопазване в България е една от най-ниските от размера на отделяните средства за този сектор. През 2012-2013 г. се наблюдава повишението ѝ, което е резултат от по-високата оценка за качество на фона на сравнително постоянни разходи. Причината за по-високата оценка за качество обаче се крие в промяна на методологията на Индекса на европейския здравен потребител, който от 2012 г. включва допълнителен индикатор за обхват на и достъп до предоставяните услуги, което повишава цялостната оценка.Парадоксалното при оценката на ефикасността на публичните разходи за здравеопазване е запазването на сравнително по-високи оценки през 2012-2013 г. на фона на средногодишни разходи в размер на 4,5% от БВП. През 2014-2015 г. средногодишните разходите рязко се увеличават до 5,5% от БВП, което обаче е съпътствано със спад в качеството на предоставяните услуги и през двете години. Това ясно показва . Тъй като Евростат отчита публичните разходи на начислена основа (т.е. в момента на възникване на задължението за плащане, независимо че плащането се състои в следващи периоди), разминаването между динамиката при разходите и качеството на услугите не може да се обясни с натрупани задължения в предходни периоди.Същевременно от години е известно, че публичната здравноосигурителна система страда от редица изкривявания, които водят до постоянна необходимост от допълнителни разходи. Това се вижда ясно през 2013 г., когато се налага актуализирането на бюджета на НЗОК. През следващата година бюджетът на касата е актуализиран два пъти, включително заради отпускане на допълнителна субсидия от държавния бюджет. Това е и основната причина за увеличаването на публичните разходи през 2014-2015 г., което обаче е съпроводено със спад качеството. Макар че ефикасността на публичните разходи за здравеопазване в България не е далеч от средноевропейските нива, тенденцията на развитие е противоположна. Докато в страните от ЕС ефикасността се повишава през разглеждания период, тя намалява в България. Причината България да се движи около средните нива за ЕС е, че докато качеството на здравните услуги в останалите страни членки е по-високо, същото се отнася и за разходите им.Въпреки това средногодишните публични разходи за здравеопазване в ЕС са почти постоянни – 7,2% от БВП в периода 2011-2015 г., докато в България се наблюдава ясно изразена тенденция на покачването им. На фона на постоянни разходи в ЕС качеството на здравните услуги се подобрява, докато в България ръстът на разходите е съпроводен с влошаване в качеството.Причини за разликите в публичните разходи могат да се търсят в по-големия среден размер на държавите (включително и държавите на благоденствието) в страните от ЕС, както и в по-високата продължителност на живот, а оттам и по-високи разходи за лечението на застаряващото население.От направеният преглед се вижда, че оценката на ефикасността на публичните разходи за социални дейности без пенсии е почти постоянна през разглеждания период. Делът на населението, което е излязло от бедност, е сравнително постоянен в периода 2011-2015 г., докато разходите за социални дейности се увеличават в периода 2012-2013 г. и намаляват след това. Това движение на разходите, без видима промяна в резултата от тях, се наблюдава и при останалите разгледани функции и за пореден път повдига въпроса както за тяхната ефикасност, така и за ефективността им.В сравнение със средните нива в ЕС ефикасността на разходите за социални дейности в България е по-висока. Въпреки това средногодишните разходи в ЕС са сравнително постоянни – около 9% от БВП, докато в България варират между 3 и 3,8% от БВП. Както и при разходите за здравеопазване, така и при тези за социални дейности разликата най-вече в размера на т.нар. държава на благоденствието между България и средните нива в ЕС предопределя разлика в публичните разходи по това перо.Както при ефикасността на социалните разходи, така и при разходите за пенсии не се наблюдават сериозни изменения през разглеждания период. Въпреки това при пенсиите има ясна тенденция на намаляване на ефикасността, която се дължи на ръст в разходите от 9,2% от БВП през 2011 г. до 9,9% от БВП през 2015 г. В същото време делът на пенсионерите, които не живеят в риск от бедност, остава почти непроменен през наблюдавания период.Ефикасността на разходите за пенсии в ЕС е малко над тази в България и остава стабилна в периода 2011-2015 г. Това се дължи както на липсата на значителна промяна в средногодишните разходи, които се движат около 10% от БВП, така и в оценката за качество. Прави впечатление, че средногодишните разходи в ЕС и в България са много близки, докато при резултатите се наблюдава известно разминаване. По-конкретно, тенденцията в резултатите в България е негативна, докато в ЕС резултатите са стабилни.Причини за това могат да се търсят в немалкото възможности за ранно пенсиониране в България (включително и чрез така наречените „инвалидни пенсии”), които в много случаи се използват за източване на пенсионната система. По този начин ограниченият ресурс за пенсии се разпилява (тъй като се ползва от повече хора и по-дълго), като възпрепятства осигуряване на адекватни доходи след края на трудовия живот.", "date": "2017.07.20", "title": " Полицията и съдът харчат все повече и по-безполезно парите ни"}
{"url": "https://m.offnews.bg/news/Sviat-_12/Sauditski-printc-arestuvan-za-poboj_661031.html", "text": "Саудитски принц е бил арестуван по заповед на крал Салман бин Абдулазиз, след като видео показа как принцът бие човек и насочва пушка към друг.Видеото беше публикувано в YouTube и споделено в Twitter. То показва насочената пушка към човека, чиято глава кърви.То е гледано повече от 760 000 пъти.Първо принцът, който е в сниман гръб, рита и удря щамари на седнал мъж, след това удря друг, седнал в автомобил. По дрехите му има кръв. Накрая камерата показва трето място и мъж с кървяща глава, към когото е насочена пушка.", "date": "2017.07.20", "title": " Саудитски принц арестуван за побой"}
