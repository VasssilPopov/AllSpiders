{"url": "https://offnews.bg/sviat/isliamska-darzhava-poe-otgovornost-za-terora-v-las-vegas-zhertvite-st-666406.html", "text": "Терористичната групировка \"Ислямска държава\" пое отговорност за стрелбата по време на фестивал в Лас Вегас, предадоха световните информационни агенции.В изявление, публикувано от агенцията за пропаганда на ИД \"Амак\", се твърди, че нападателят е бил войник на терористите. Във второ изявление ИД казва, че стрелецът \"се е обърнал към исляма преди няколко месеца\". Нападението идва малко след призива на терористите да се атакуват държави, които участват във водената от САЩ коалиция в Близкия Изток срещу тях.В същото време властите уточниха броя на жертвите и ранените при нападението. Според тях жертвите са се увеличили до 58, а ранените са поне 515. Бързо стана известен и извършителят на стрелбата - 64-годишният Стивън Падък. Той е открил огън от 32-ия етаж на хотела, край който се провеждал концертът. В стаята му в хотела са намерени 8 огнестрелни оръжия.Полицията съобщи, че нападателят се е самоубил. Според първоначална информация той е местен жител. Органите на реда заловиха и жена от азиатски произход, която се казва Марилу Данли, смятана за предполагаема негова съучастничка в кървавото нападение.Падък се е регистрирал в хотела със собствените си документи. Преди нападението е играл в казиното на хотел \"Мандалей бей\", като е използвал личните документи на съпругата си. Според телевизия Ей Би Си Стивън Падок е бил счетоводител и е притежавал сертификат за управление на самолет, както и разрешително за лов, издадено от щата Арканзас.Братът на Стивън Падок разказа, пред Ен Би Си, че Стивън е бил пенсионер. Той е живеел в град Меските с около 18 000 жители на около 120 километра североизточно от Лас Вегас в щата Невада на границата с щата Аризона.", "date": "2017.10.02", "title": "Ислямска държава пое отговорност за терора в Лас Вегас, жертвите станаха 58"}
{"url": "https://offnews.bg/futbol/fk-barselona-se-vkliuchva-v-stachkata-v-katalunia-666413.html", "text": "Ръководството на Барселона обяви, че в знак на протест никой от професионалните отбори на “синьо-червените” няма да тренира утре (вторник).От “Камп Ноу” се присъединяват към стачката в Каталуня, с която професионалните организиции реагират на полицейското насилие от вчерашния ден, когато се проведе референдума за независимост от Испания на провинцията.Статистиката сочи, че 844 души са ранени в опит да упражнят правото си на глас в незаконния според правителството в Мадрид референдум.До последно вчера не се знаеше дали Барса и Лас Палмас ще играят мача си от Примера. В крайна сметка срещата се проведе без публика.Това, че каталунският футболен тим няма да тренира утре няма да се отрази особено на състава на Ернесто Валверде, тъй като следват мачове на националните отбори.Междувременно съдбата на Барселона стана повод за находчиво предложение от страна на руския Енисей.Оттам отправиха оферта Барселона да се присъедини към тяхната лига, като обещаха определени бонуси - 15 точки стартов актив, колкото си искат легионери, съдията от мача-реванш с ПСЖ и др.", "date": "2017.10.02", "title": "ФК Барселона се включва в стачката в Каталуня"}
{"url": "https://offnews.bg/112/otkriha-dva-snariada-na-parkinga-na-tokuda-obnovena-666412.html", "text": "Откриха два снаряда на паркинга на болница \"Токуда\" в София. Двата снаряда са открити при изкопни работи. Сигналът е подаден малко преди 17 часа днес, съобщиха от МВР. Районът е отцепен. За момента няма евакуирани хора. Уведомени са експерти за изземване и обезвредяване на снарядите.Вероятно става въпрос за снаряди от Втората световна война, тъй като тогава на мястото, където в момента се намира болницата, е имало военни складове.Подобни снаряди са открити и преди месец.", "date": "2017.10.02", "title": "Откриха два снаряда на паркинга на 'Токуда' (обновена)"}
{"url": "https://offnews.bg/sviat/tramp-nareche-napadenieto-v-las-vegas-absoliutno-zlo-666411.html", "text": "Американският президент Доналд Тръмп заклейми стрелбата в Лас Вегас и я определи като \"абсолютно зло\".\"Снощи един човек откри огън по голяма група хора по време на кънтри концерт в Лас Вегас. Той уби брутално над 50 души и деянието му представлява абсолютното зло\", заяви президентът. Той допълни, че ще посети Лас Вегас в сряда. Тръмп не спомена \"Ислямска държава\", която пое отговорност за нападението. Тръмп е разпоредил знамената в Белия дом и над американските правителствени учреждения в страната и зад граница да бъдат спуснати наполовина заради трагедията в Лас Вегас, предаде ТАСС, като се позовава на пресслужбата на Белия дом.Министерството на вътрешната сигурност на САЩ пък съобщи, че няма конкретни достоверни заплахи срещу други обществени места в страната, предаде Асошиейтед прес, цитирана от БТА.Европейският съюз изрази подкрепата си за американския народ след трагедията. В този тежък момент ЕС стои рамо до рамо с американския народ и с американските власти, се казва в изявлението на ЕС.Папа Франциск нарече убийството на над 50 души в Лас Вегас \"безсмислена трагедия\".\"Дълбоко наскърбен, научавайки за стрелбата в Лас Вегас, папа Франциск праща уверенията си, че духом е с всички засегнати от тази безсмислена трагедия\", се казва в послание до Римокатолическия епископ на град Невада.Кметът на Париж Ан Идалго съобщи в Туитър, че светлините на Айфеловата кула тази вечер ще бъдат загасени в знак на траур за жертвите на стрелбата в Лас Вегас и на вчерашния терористичен акт в Марсилия, в който бяха убити две млади жени.", "date": "2017.10.02", "title": "Тръмп нарече нападението в Лас Вегас 'абсолютно зло'"}
{"url": "https://offnews.bg/temida/oshte-edno-obvinenie-za-rumen-ovcharov-oshtetil-mini-bobov-dol-s-8-666414.html", "text": "Прокуратурата добави към обвиненията за бившия енергиен министър Румен Овчаров по делото за \"Мини Бобов дол\" обвинение за умишлена безстопанственост. Според обвинението Овчаров не е упражнил достатъчен контрол върху работата на директора на дружеството. Директорът не е предприел действия по събиране на вземания от договора за наем с \"Ораново\" ООД и не е извършил действия за подобряване на финансовото състояние на фирмата.Загубите представляват неплатени наемни суми от договора, режийните разходи по производствената дейност и разликата между фактуриран наем и начислени амортизационни отчисления от \"Мини Бобов дол\".Според разследването щетите са в размер на 8 940 231,47 лева. Румен Овчаров получи обвинения и по делото за нанесени щети на \"Националната електрическа компания\" за строеж на АЕЦ \"Белене\".", "date": "2017.10.02", "title": "Още едно обвинение за Румен Овчаров, ощетил 'Мини Бобов дол' с 8,9 млн. лева"}
{"url": "https://offnews.bg/futbol/didie-deshan-balgaria-e-otbor-s-dve-litca-666415.html", "text": "Селекционерът на Франция Дидие Дешан определи националния ни тим като “отбор с две лица” в навечерието на световната квалификация в събота на \"Васил Левски\". Той се надява, че възпитаниците му ще покажат максимална ефективност на терена и ще ограничат до минимум грешките.“Срещу България очаквам много тежък мач, защото в София ще се изправим срещу един отбор с две лица. На свой терен българите играят по един начин, а когато гостуват, те изпитват сериозни проблеми.Когато е домакин, този отбор винаги е готов за битка и с бързите си контраатаки може да ти създаде проблеми. В България никога не е лесно да се играе”, ”, коментира Дешан, цитиран от “Екип”.В същото време селекционерът на България Петър Хубчев гарантира от свое и от името на момчетата в националния отбор, че всички в селекцията му ще дадат най-доброто от себе си в предстоящото тежко домакинство на Франция тази събота.Хубчев за пореден път заяви, че не лозунгите и призивите ще върнат публиката на стадиона, а играта на “лъвовете”. Бившият треньор на Берое не скри разочарованието си от факта, че ако отборът на България бе излъгал този на Беларус по-рано през годината, трибуните на “Васил Левски” срещу Швеция щяха да са препълнени.“Продължавам да държа на своето мнение, че не лозунгите, а играта ще върне хората на стадиона.Надявам се, че ще успеем да докараме момчетата до такова състояние, че като борба, като желание да успеем да се противопоставим на французите”, каза Хубчев.", "date": "2017.10.02", "title": "Дидие Дешан: България е отбор с две лица"}
{"url": "https://offnews.bg/112/vlak-na-metroto-v-sofia-se-zapali-666407.html", "text": "Влак на метрото в София се подпали, видя репортер на OFFNews. Влакът е пристигнал на станция \"Сердика\" и е спрял за малко. Пламъци е имало в предната част на влака, до релсите. Малко преди пристигането на влака пътниците са били предупредени да не се качват в него. Влакът бързо е потеглил. В него не е имало пътници. На станцията все още има дим. Хората закриват лицата си с шалове. Движението на метрото не е спряно. ", "date": "2017.10.02", "title": "Влак на метрото в София се запали"}
{"url": "https://offnews.bg/interviu/atanas-atanasov-republikata-e-obezlichena-oligarhiata-vladee-teritor-666320.html", "text": "Въпросите ми едва ли ще са много изненадващи, защото от години в Дясното за едно и също говорим. Какво се случва с ДСБ, с Нова република и ще има ли дясно обединение?Ще отговоря на този въпрос, но бих почнал по друг начин: Очевидно е и е проблем на държавата, че бавно и системно, откакто Борисов влезе във властта, се обезличава републиката. В крайна сметка чл. 1 на Конституцията казва: \"България е република с парламентарно управление\". А основната институция на Републиката е тотално обезличена. Сегашният състав на парламента, няма и 6 месеца, откакто е избран, а има рекордно нисък рейтинг на доверие. Което означава, че хората са разбрали, че от парламента нищо не зависи. Тази институция е превърната в гумен печат на решенията на някой друг. И тъй като Републиката е обезличена и изпразнена от съдържание, имаме само територия, която се стопанисва от олигархията през различни издания на правителства на Борисов.Сериозната кауза на опозицията трябва да бъде да възстановим Републиката. Но какво имаме на терена? Имаме една казионна опозиция, която отвреме-навреме вдига много шум, а по важните въпроси се сговаря с управляващите.Имаме специфичен модел на управление - да го кръстим за краткост \"Модела Борисов\" - от една страна обезличаване на институциите, а от друга взимане на решенията задкулисно. Характерна черта на този модел е начинът, по който се управляват парите. Основна задача по Конституция на парламента е управляването на общите пари, не случайно има специална бюджетна процедура. При управлението на Борисов обаче процедурата се спазва само формално. А всъщност се залагат ниски приходи, а след това започват да се трупат едни огромни излишъци и те разпределят с постановление на министерския съвет. Което на практика е нарушение на Конституцията, порочно разпределение на публичните пари и схема за купуване на политическо влияние.Аз съм съгласен с всичко това, но не го смятам за особено изненадващо. \"Моделът Борисов\" прилича на времето на БКП, когато парламентът само легализираше решенията на партията. След като това сме го гледали толкова години, каква е ролята на дясната опозиция? Не помага ли тя, със своята слабост, да се случват тези неща?Тук има една друга много важна черта на този модел, която го крепи, а именно порочната експлоатация и употреба на медиите. Създадена е пак чрез този начин на експлоатация на парите - не само от бюджета, но и от европейските средства. Вижте какви финансови потоци влизат в медийните среди и как е създадена една пропагандна машина, която обслужва властта и манипулира общественото съзнание. Когато от другата страна, когато не разполагаш с възможност за противодействие, се получават такива изборни резултати.Има много прилики между тоя модел на управление и късния соц на Тодор Живков. БКП преди '89-та контролираше целия пропаганден апарат, поставяха се определени задачи какво трябва да се внуши на хората, излизаха на първа страница на \"Работническо дело\" определените заглавия. Сега се употребява същия модел и той твърде дълго успява да задържа в общественото съзнание определени внушения.Този модел представлява схема за разпределение на общественото богатство в един много тесен кръг олигархия и ние трябва да работим за една много силна опозиция, за да го преодолеем, защото в парламента няма опозиция. През 2014 г. Борисов най-напред предложи коалиция на БСП.То и сега Георги Гергов предлага коалиция между БСП и ГЕРБ.2014-та през Миков, 2017-та през Гергов... Борисов преговаря с БСП. И сега - къде е дясното, къде е лявото в цялата тази история? Очевидно разиграват театър в парламента, а властта обслужва олигархията, която е свързана и с едните, и с другите.За колко се продават идеите - и десните, и левите? За един панаир, за един министерски пост?Различни цени може да се определят. И едното, и другото. Поне в това правителство е ясно за много от министрите кой кой олигархски кръг обслужва. Да не почна да ги изреждам кой на кого е... Министър, предложен от националистите, а на практика обслужва върхушката на ДПС.Тия министри ги разиграха на кастинг преди Слави. Или на търг?Може би Слави от там взема модела. Не искам да се закачам за това. Нека минем на основния въпрос - именно тази фасадна демокрация налага да се търсят допирни точки и да се водят разговори за истинска политическа алтернатива на това управление. Ние сме напарвили своя анализ и своите изводи, че тежко разочаровахме нашите избиратели като се явихме разединени и на практика това даде възможност да бъде използван един от измамните пропагандни механизми \"гласувайте за ГЕРБ, за да не дойдат комунистите на власт\". Заради разпокъсаното дясно бяха засмукани много гласове от ГЕРБ.Аз преди да питам как вървят преговорите, първо да питам останаха ли хора? Последния път, когато десните бяха в парламента, предизвикаха доста разочарование.И ние неслучайно напуснахме властта, оттеглихме се в опозиция и това доведе до предсрочните избори. И ние като хората, които бяха по улиците през 2013 г. очаквахме тогава да възстановим републиката. Но се оказа, че участваме в един модел на измамата.Поради липса на достатъчно информация или поради липса на достатъчно политическа култура, не се оценяват добре важни политически ходове. Това да се откажеш доброволно от властта, да се оттеглиш, да се конфронтираш с властта и да понесеш всички негативи на тази пропагандна машина, която веднага те взема на прицел и те разкоства отвсякъде... Добре, сбъркали сме като сме подкрепили предното правителство на Борисов. Очаквали сме, че ще създадем нещо друго. Разбрали сме, че и ние сме част от измамените. Сега след грешките, които сме направили и сме разбрали, би следвало да намерим този кръг от хора, които искат да бъдат част от създаването на тази алтернатива. Според мен има достатъчно хора, просто трябва да видят, че се създава мощна алтернатива.Нека хипотетично приемем, че всичко това се случи и десните вземат властта и да кажем след 2 г. започнат да управляват. Какви са гаранциите, че няма да се създаде пак Дрийм тийм - ако не в Хасково, то другаде?Много е важно да се спазват правилата. Има правила, които гарантират устойчивост на Републиката. Въпросът е, че тези правила грубо се газят.Позволете ми да не се съглася. В назначенията в Хасково няма нищо незаконно. Само неморално.Въпросът е как се гарантира обективен подбор на хора, които имат качества. Ще Ви дам един пример от МВР. Направих всичко възможно в закона за МВР да се запише конкурсното начало при назначаване и издигане. Това категорично не се спазва. Скоро назначиха директор на Столична дирекция на вътрешните работи - най-голямото звено, без конкурс. А по закон задължително трябва да се проведе конкурс. Кой трябва да реагира на такова нещо, да се потърси отговорност за такова нещо? Пак се връщаме в началото - назначаването на възлови позиции на хора, които обслужват олигархията, а не спазват закона.В МВР повечето от хората са почтени и искат да работят за държавата. Но те са тежко демотивирани, защото каквито и резултати да покажат, те не са основа за издигане в кариерата. Точно обратното. Те казват: \"Ако аз сега разкрия някакво тежко престъпление, какво правя на практика? Давам възможност на началника си да го изтъргува. И нямам никакъв мотив да я върша тази работа, защото обслужвам порочния начин, по който функционира държавата.\"Тежката демотивация на качествените хора е точно в това, че те разбират, че не заради личните качества и заради резултатите, които дават, могат да се издигнат в йерархията. Кадровата търговия е част от модела на управляване на държавата днес. Тоест, шансове за издигане в йерархията имат само тези, които са се съгласили да бъдат част от номенклатурата на ГЕРБ.За утре е насрочена една кръгла маса, в която много хора виждат стъпка към обединението на десницата. Вие възлагате ли такива надежди?Към този момент има усилия от различни страни. По принцип, не е лошо да се провеждат такива събития, но моят скептицизъм е свързан с това, че се провежда, едва ли не, кастинг кой да бъде обединител. Обществените очаквания са да се създаде концентрирана политическа сила, като алтернатива на сегашния модел на управление. На хората им е омръзнало да ги занимават с боричкания за лидерство.Откакто съм избран за председател на ДСБ, се установи добра комуникация с \"Да, България\" и с Христо Иванов. Имаме регулярни срещи на преговорни екипи. Така ние вече започнахме да градим такава политическа алтернатива.А СДС и ДБГ изключени ли са от този процес?Никой не е изключен. Искам да подчертая, че от декември 2015 г. ДСБ има последователно отношение като опозиция на олигархичния модел на управлението. На този етап сме установили, че с хората от \"Да, България\" имаме еднаква обща оценка за порочния начин на упражняване на властта в държавата. Аз съм много внимателен за това да не участваме пак в създаването на формат, който зад имитация на опозиция, фактически да се бори за следваща коалиция с Борисов.", "date": "2017.10.02", "title": "Атанас Атанасов: Републиката е обезличена, олигархията владее територията"}
{"url": "https://offnews.bg/futbol/milan-otpisa-shampionskata-liga-666410.html", "text": "Италианският Милан афишира огромни амбиции преди началото на сезона в Серия А, но резултатите на тима върнаха шефове и тифози в реалността.\"Росонерите\" пръснаха 200 милиона евро за трансфери, които изглеждаха оправдани в първите няколко кръга. В последните си мачове Милан е повече от неубедителен и се настани на станалото обичайно в последните години седмо място във временното класиране, което е доста далеч от лелеяната Шампионска лига.Все пак \"росонерите\" имат и втори шанс, но той минава през спечелването на Лига Европа, както това стори през миналия сезон Манчестър Юнайтед.\"Уверени сме, че ще постигнем голямата цел да се класираме за Шампионската лига. Това може да стане чрез класирането ни в първенството или чрез спечелване на Лига Европа. Ако не успеем, така да бъде.  Подготвени сме за всякакви варианти. Няма да бъде краят на света, ако не успеем. Все пак това си остава много важна и много желана цел за нас\", заяви изпълнителният директор на Милан Марко Фасоне.Вчера Милан допусна поредна грешна стъпка, като допусна загуба у дома от Рома с 0:2. В следващия кръг е дербито с отлично представящия се Интер и при нова загуба треньорът Винченцо Монтела ще изхвърчи.", "date": "2017.10.02", "title": "Милан отписа Шампионската лига"}
{"url": "https://offnews.bg/medii/anton-todorov-shte-sadi-sasho-dikov-za-obida-video-666395.html", "text": "Депутатът от ГЕРБ Антон Тодоров ще съди Сашо Диков, стана ясно от авторското предаване на журналиста по Би Ай Ти.Моите адвокати пишат искова молба срещу вас за обида. Ще се видим в съда, каза Тодоров на Диков.Миналия месец депутатът от ГЕРБ попита журналиста: Нито стотинка! Никога през живота си не съм се кръстил и няма да се кръстя - отговори Диков.После Тодоров го призова да се закълне в дъщеря си Петя.Кълна се в дъщеря ми, че не съм взимал пари, мръснико безподобен! Мръсник безподобен сте! Какво правим сега? - избухна Диков. Той нарече Тодоров и  \"безподобен лъжец и наглец\".", "date": "2017.10.02", "title": "Антон Тодоров ще съди Сашо Диков за обида (видео)"}
{"url": "https://offnews.bg/sviat/hiliadi-na-protest-sreshtu-politcejskoto-nasilie-v-katalunia-666418.html", "text": "Хиляди излязоха на протест срещу полицейското насилие и в подкрепа на референдума в Каталуния. Според общинската полицията в протестите в Барселона са участвали 15 000 души. Демонстрантите развяваха сепаратистки знамена и носеха плакати с призиви за повече демокрация.Близо 900 души бяха ранени при сблъсъците с полицията. Според испанското министерство на вътрешните работи над 430 полицаи също са получили наранявания по време на сблъсъците, съобщи Асошиейтед прес, цитирана от БТА. Полицията използва палки и гумени куршуми срещу каталунците, решили да гласуват на референдума. \"Видях как хващат баща ми и го влачат, а учителката ми по танци беше удряна с юмруци по главата. Заплашваха да ни счупят пръстите. Не мога да изтрия тази гледка от съзнанието си. Никога няма да мога да я забравя\", разказа 19-годишната участничка в протестите Патрисия Вентура.\"Познавам много хора, които не подкрепят отцепването, но които протестираха вчера, тъй като са скандализирани. Това е посегателство върху правата\", допълни 42-годишната Бланка Пи, която се включи в шествието.", "date": "2017.10.02", "title": "Хиляди на протест срещу полицейското насилие в Каталуния"}
{"url": "https://offnews.bg/zdrave/spetcializanti-shte-posreshtat-i-nasochvat-patcientite-na-vhoda-na-pir-666416.html", "text": "Лекари специализанти ще посрещат и насочват пациентите на входа на столичната болница \"Пирогов\", а не санитари, както беше досега. Промяната се въвежда след смъртта на пациент, отпратен от болницата. Специализантите ще посрещат болните на регистратурата на лечебното заведение и ще ги разделят на спешни, неотложни и такива, които могат да изчакат лечение, съобщи bTV. Предвижда се на смяна да има по двама специализанти. В \"Пирогов\" започва и ремонт, след който входът за пациенти ще се превърне в кабинет, където първо ще преглеждат болните при влизане в лечебното заведение. До месец ще заработят и две отделни регистратури – за планови и за спешни случаи.", "date": "2017.10.02", "title": "Специализанти ще посрещат и насочват пациентите на входа на Пирогов"}
{"url": "https://offnews.bg/zdrave/vma-ne-otkri-propuski-po-sluchaia-s-pochinalata-patcientka-sas-sepsis-666408.html", "text": "ВМА не откри пропуски при лечението на пациентката със сепсис, която почина в болницата, след като беше прегледана и в \"Пирогов\" и насочена към ВМА за консултация с невролог. За случая съобщиха децата на починалата Петя Илиева, като синът ѝ, който е спешен лекар в САЩ, обясни, че е бил убеден в диагнозата \"сепсис\" и многократно се е опитал да каже това на дежурните лекари, но те не са поискали да го послушат. Жената е приета във ВМА около 3 часа след полунощ, а лечението ѝ започва едва на сутринта. Според сина на Петя тогава вече състоянието ѝ е било такова, че не е можело да бъде спасена. Във ВМА беше назначена проверка по случая. След края ѝ от болницата потвърдиха, че жената е пристигнала в спешния кабинет в 00.50 часа, а е приета в болницата в 03.05 часа, като през това време са направени редица изследвания, които показали, че тя има инфекция с неясна причина.  Лечението с антибиотик започва в 6 часа сутринта, а диагнозата \"сепсис\" е поставена от дневния дежурен екип в 8 часа. Направени са допълнителни изследвания и е потърсена консултация с различни специалисти. Състоянието на жената обаче се влошило и 11.00 ч. тя станала неконтактна, със забавена неритмична сърдечна дейност и хипотония. Жената изпада в кома и въпреки усилията на лекарите умира малко след 17 часа. От болницата посочват, че пациентката е постъпила в лечебното заведение с \"оскъдна анамнеза, насочваща към неврологичен проблем, без никакви анамнестични данни и/или медицинска документация за състоянието й до момента\".\"В Клиника „Интензивна терапия” в продължение на около 12 часа са използвани всички диагностични и лечебни възможности на болницата, но поради твърде напредналия стадий на заболяването, изходът е неблагоприятен\", допълват оттам.По повод обвиненията, че дежурният лекар не се е вслушал в обясненията на сина на Петя и не се е съобразил с поставената от него диагноза \"сепсис\" още при пристигането на жената в лечебното заведение от ВМА посочват, че \"лекарят има право на професионална независимост и лична свобода за осигуряване на медицинска помощ и грижи за пациента, без външно влияние или намеса върху неговата професионална оценка, решения и действия, като поема отговорността за това\".", "date": "2017.10.02", "title": "ВМА не откри пропуски по случая с починалата пациентка със сепсис"}
{"url": "https://offnews.bg/temida/gadzheto-na-sofi-marinova-ostava-v-aresta-video-666405.html", "text": "Тодор Давидов – Гринго остава за постоянно в ареста. Бургаският окръжен съд потвърди най-тежката мярка за неотклонение за него и за сочения за негов съучастник Стефан Сливков. Според държавното обвинение, двамата са рекетирали бизнесмен от Айтос да им плати 50 000 лв., като са заплашвали мъжа с убийство и саморазправа и със семейството му. Гринго бил подбудител, осигурил телефона и сим картите за разговор с жертвата, дори насочвал Стефан какви думи да използва.Сливков е признал вината си, посочи неговият адвокат. Пред юриста, обвиняемият е разказал, че е държал пари на айтоския бизнесмен и затова го изнудвал и заплашвал. Адвокатът на Гринго подчерта, че Сливков е променил показанията си и подчертал, че сам е взел решението за престъплението, а не е бил подтикван от приятеля на Софи Маринова.Самата поп-фолк звезда отново подкрепи любимия си в съдебната зала. Посочи, че нямало нищо вярно в обвинението и тя вярвала безусловно на Гринго. След произнасянето на мярката в съдебната зала, Давидов отново избухна, след като поиска да каже нещо на Софи Маринова, но охраната на съда не му позволи. Наложи се да го вкарат отново в залата, където да го озаптяват. На излизане, Гринго крещеше, че вътре са ги „утрепали от бой“.Решението на Окръжния съд е окончателно.Видео от случката в съдебната зала е заснето от колегите от e-burgas.com", "date": "2017.10.02", "title": "Гаджето на Софи Маринова остава в ареста (видео)"}
{"url": "https://offnews.bg/futbol/sinat-na-stojcho-mladenov-otgovori-na-obvineniata-v-otvlichane-666409.html", "text": "Бившият футболист Александър Младенов отговори на отправените към него обвинения, че е отвлякъл дъщеря си Дария.Сериозните обвинения към сина на легендата Стойчо Младенов бяха отправени от бившата му половинка Александра Саркизова от страниците на \"168 часа\".Тя разказва също, че е била бита от Младенов-младши дори по време на бременността си.“Проблемите ми с Александра Саркизова са свързани с упражняването на родителските права върху общото ни дете Дария.Измислените от нея квалификации като „отвличане“ на детето или имагинерните побои, които съм й нанасял, са безочливи клевети и тя ще отговаря за тях пред съда”, обяви официалното си становище Александър Младенов.“Намесата на именития ми баща е с цел да и бъде обърнато внимание от медиите, и искам да поясня, че той няма никаква роля в нашите лични взаимоотношения”, добави по-големият син на известния футболен треньор Стойчо Младенов.", "date": "2017.10.02", "title": "Синът на Стойчо Младенов отговори на обвиненията в отвличане"}
{"url": "https://offnews.bg/sviat/tom-peti-pochina-na-66-godini-666420.html", "text": "Музикантът Том Пети почина на 66 години от масивен инфаркт. Пети е открит припаднал в дома си в Малибу. Той е откаран в спешното отделение на болница в Санта Моника, където е поставен на апаратура за изкуствено дишане. По-късно обаче апаратурата била изключена, след като лекарите установили, че няма признаци на мозъчна активност, съобщи TMZ. Пети доби популярност с групата Tom Petty and the Heartbreakers и супергрупата Traveling Wilburys, основана в края на 80-те години.Том Пети е трикратен носител на награда \"Грами\". Сред най-големите му хитове са I Won’t Back Down, Free Fallin, Runnin’ Down a Dream и American Girl.", "date": "2017.10.02", "title": "Том Пети почина на 66 години"}
{"url": "https://offnews.bg/sviat/makron-za-katalunia-imam-samo-edin-sabesednik-v-litceto-na-rahoj-666404.html", "text": "Френският президент Еманюел Макрон заяви пред испанския премиер Мариано Рахой, че държи на конституционното единство на Испания, предаде Франс прес, като се позова на изявление на френското президентство, цитирана от БТА.По време на телефонен разговор с испанския премиер Макрон е заявил, че \"има само един събеседник в лицето на Рахой\".Той не е споменавал за полицейското насилие по време на вчерашния референдум за каталунската независимост, довело до стотици ранени.Макрон напомни пред Рахой своите предложения за реформи на ЕС, подчертавайки, че за техния успех е необходимо тясно френско-испанско сътрудничество.", "date": "2017.10.02", "title": "Макрон за Каталуния: Имам само един събеседник в лицето на Рахой"}
{"url": "https://offnews.bg/politika/radan-kanev-za-sluchiloto-se-v-katalunia-niama-nevinni-666401.html", "text": "И испанският премиер Мариано Рахой, и каталунският му колега Карлес Пучдемон са виновни за случилото се в Каталуния, заяви Радан Кънев. Той коментира във Фейсбук вчерашния референдум за независимост в Каталуния, при който близо 900 души бяха ранени при сблъсъци с полицията. Според него \"Европа на националните държави\" е опасна илюзия, която води към пропастта. \"Каталуния не може (и не иска) без ЕС, Испания не може без Каталуния. ЕС и неговите лидери трябва да влязат в ролята си на гаранти на мира и да постигнат компромиса, който лидерите в Мадрид и Барселона разрушиха\", категоричен е Кънев.\"Бюрократите-мечтатели в Брюксел и лидерите на водещите държави трябва да осъзнаят отговорността си. Простата констатация, че рефередумът е незаконен не върши работа. Да, той е незаконен, но варварството от вчера беше извършено срещу граждани не само на Кралство Испания, но и на Обединена Европа. Европа, в която подобни неща не бива да се случват\", допълва той.Ето и целия му коментар:", "date": "2017.10.02", "title": "Радан Кънев: За случилото се в Каталуния няма невинни"}
{"url": "https://offnews.bg/sviat/bashtata-na-streletca-ot-las-vegas-bil-bankov-obirdzhia-sred-naj-izdi-666419.html", "text": "Бащата на стрелеца от Лас Вегас Стивън Падок бил банков обирджия и в списъка с най-издирваните престъпници  на ФБР, съобщи брата на Стивън - Ерик. \"Името му беше Бенджамин Хоскинс Падок. Ние не го познавахме. Аз не го познавах. Той беше в затвора и избяга\", разказа Ерик пред местни медии, цитиран от The Guardian. Вестници от 60-те години на миналия век споменават за Бенджамин Падок, като посочват, че е издирван за банкови обири в Аризона. Според вестниците той е обрал три банки.От публикации от 1971 г. пък става ясно, че Бенджамин Падок е избягал от затвор в Тексас през 1968 г. В статията се споменава, че Падок е женен и има четири деца. В списъка с най-издирваните престъпници на ФБР Бенджамин Падок е описан като въоръжен и опасен, съден за банкови обири и кражби на автомобили. Беджамин Падок е заловен в Орегон 10 години след бягството си от затвора, съобщава NBC News. Стивън Падок откри стрелба в Лас Вегас, като уби 58 души и рани поне 515. Той се самоуби след престрелка с полицията, за да не бъде арестуван. Според полицията той не е имал криминално минало. Информацията потвърждава и брат му, който обяснява, че Стивън дори не е имал глоби за неправилно паркиране. Стивън бил бивш счетоводител. Имал разрешително за лов, издадено от щата Аляска. Полицията е направила обиск в дома му в град Мескит, но не е открила нищо необичайно.\"Той беше богат и обичаше да играе покер онлайн. Ходеше на круизи\", допълва Ерик. \"Ислямска държава\" пое отговорност за нападението. Според американските власти обаче за момента не са открити доказателства, които да потвърждават това. ", "date": "2017.10.02", "title": "Бащата на стрелеца от Лас Вегас бил банков обирджия, сред най-издирваните от ФБР"}
{"url": "https://offnews.bg/politika/vmro-seziraha-glavnia-prokuror-za-antibalgarska-dejnost-na-bhk-666402.html", "text": "Сигнал до главния прокурор Сотир Цацаров внесоха евродепутатът и заместник-председател на ВМРО Ангел Джамбазки и народният представител от Обединени патриоти Александър Сиди.В него те настояват Прокуратурата да се самосезира по повод дейността на организацията Български хелзинкски комитет (БХК).Джамбазки и Сиди настояват да бъде извършена проверка \"кой финансира БХК и дали финансиращият орган работи за чужди държави.\"Поводът да се обърнат към главния прокурор е писмо до евроинституциите, подписано от председателя на БХК Красимир Кънев и от представители на ЛГБТИ организации, в което се посочва:Според Джамбазки и Сиди действията на БХК са насочени срещу интереса на страната ни.\"Твърдо сме убедени, че високообразованите специалисти от Агенцията ще дойдат да работят в България, а не да демонстрират своята сексуална ориентация. Отделно от това уверени сме, че в иначе широките правомощия и компетенции на лидерите на демократично устроения Европейски съюз, до които е адресирано въпросното писмо, не включват извънработните занимания и най-вече личния живот на тези хора\", пишат в сигнала до прокуратурата Джамбазки и Сиди.", "date": "2017.10.02", "title": "ВМРО сезираха главния прокурор за 'антибългарска дейност на БХК'"}
{"url": "https://offnews.bg/obshtestvo/rektorat-na-su-ogorchen-huliat-ni-a-obshtestvoto-gleda-sas-zadovolst-666359.html", "text": "Софийският университет е подложен на \"охулващи кампании\", отношението към него е \"позорно\", обществото толерира това и го следи \"със задоволство\", а ръководството на СУ е огорчено. Това бе основното послание на ректора му проф. Анастас Герджиков за откриването на новата учебна година. Събитието се проведе в аулата на Ректората с участието на президента ген. Румен Радев, в присъствието на преподаватели, студенти, журналисти и в отсъствието на министъра на образованието и някои декани.Без да разясни какво е \"охулващи кампании\" и \"позорно\" отношение, ректорът изтъкна колко е голям интересът към Университета - тази година кандидатите били със 730 повече, за някои специалности имало \"хиляди желаещи\", а в една влезли само отличнички.В същото време, тази година Университетът обяви допълнително, извънредно класиране след трите редовни, защото не успя да запълни отпуснатите от държавата места за първокурсници. Ректорът позволи СУ да приема за студенти хора, които са кандидатствали в други висши училища, с оценките получени там, само и само да запълни местата. Обяви допълнителен прием трите редовни класирания, но след него равносметката е: 4588 записани първокурсници, 590 свободни места., но те засега се посрещат с мълчание. Част от проблемите, във финансовото управление на СУ, се видяха и показаха ясно и отвън - за поредна година  (за календарната 2016 г.) с мотив, че документът \"не дава вярна и честна представа\" за финансовото състояние и имущество на СУ към 31 декември 2016 г. В СУ текат и .Тези подробности бяха подминати от ректора в днешната му реч. Причините за негативните настроения, според него, са обезверяването на българина и омразата - в коментарите под статиите, към успелите, към политиците, към образованите, към неуките, към конкурентите, към съседа, към чужденците, към себе си... За ректора тези, мразещите, не виждали перспектива и търсели кого да обвиняват, те се самосъжалявали. Не виждали успехите на България през последните три десетилетия, които били очевидни за \"всеки чужденец отвън\".Ректорът продължи с критиката си към обществото:Накрая той все пак се обърна към студентите с думите: \"Скъпи млади колеги, вие сте тези хора. Това мечтано бъдеще зависи от вас и вие сте тези, които ще живеят в него\". Посъветва ги да се трудят \"неуморно\" и да попиват знание и умение от мъдрите си преподаватели. Посъветва ги, преди всичко, да станат човечни, защото хуманността била най-важното качество.\"Нужно е да работите заедно, да се откажете от завистта и вечното мрънкане и да се устремите напред. Съзиданието е истинското щастие\", заяви ректорът и допълни, че нямало полза от ощетени неразбрани гении. Студентите трябвало да намерят истинското си призвание, това, което ги кара да отиват на работа щастливи. Те трябвало да обърнат разбирането за израза \"българска работа\" вместо синоним на нещо, направено калпаво и през пръсти, той трябвало вече да означава нещо, \"сътворено с дарба, прецизност и перфекционизъм\".\"Пожелавам ви да забравите всичко, което ви разделя от другите българи и от другите хора. Пожелавам ви да изберете съзиданието и да бъдете господари на собственото си бъдеще\", завърши Герджиков.След него думата бе дадена на президента ген. Румен Радев, който не отправи критики към обществото, а директно се обърна към студентите.\"Днес няма да повторя дежурните пожелания към българското образование. По-скоро ми се иска да кажа няколко думи за етиката\", започна той.Променете радикално днешния морал, изведете невежеството от обществения живот, посъветва държавният глава.\"Вие, юристите и журналистите, не трябва да се примирявате с несправедливостта, корупцията и шайките, с феодализма, с лицемерието и покварата, които раждат безизходицата, която прокуди стотици хиляди млади хора далеч от Родината\", призова президентът Радев.Вие ще трябва да отхвърлите популизма и да отстоявате справедливостта, каза им той и посочи мястото на истинските еталони - \"тук, в библиотеките\".\"Преди много години избягах от дома си, за да се явя на изпити и за ужас на майка ми да поема по пътя на една от най-трудните и рисковани професии – тази на военния пилот. Не съжалявам за бунта си, защото той сбъдна мечтата ми\", сподели президентът и завърши с думите:\"Знайте, че конформизмът не е път към щастието. Бъдете критични и непримирими, когато става въпрос за ценности. Всяко поколение води своята битка за България. Тази за демокрацията беше мисията на вашите родители. Справедливото, морално и достойно общество е вашата мисия. То е и моята мечта за България\".Откриването на учебната година в СУ продължи не повече от 40-ина минути. След речите ректорът представи деканите, а после, заедно с президента, връчиха дипломите на лауреатите, които са избрали да учат в Софийския университет, а не да търсят знания и реализация в чужбина.", "date": "2017.10.02", "title": "Ректорът на СУ огорчен: Хулят ни, а обществото гледа със задоволство"}
{"url": "https://offnews.bg/futbol/germantci-nalivat-pari-v-tcska-sofia-666385.html", "text": "ЦСКА-София подписа рекламен договор с германската компания LIQUI MOLY, информира официалният сайт на клуба.Контрактът е за три сезона - от 2017/2018 до 2019/2020 година. Логото на марката вече присъства на стадион \"Българска армия\", официалния сайт на ЦСКА, както и в залата за пресконференции.Компания е специализирана в производство на моторни масла и добавки номер 1 в Германия.\"За нас е чест да си партнираме с толкова голяма световна компания, която е оценила силата на бранда ЦСКА. С тях имаме и много общо. Както те са номер 1 в своята област в Германия, така и ние сме номер 1 в България.Сигурен съм, че заедно ще постигнем големите цели, които ЦСКА винаги преследва\", категоричен бе изпълнителният директор на червените Трифон Попов.", "date": "2017.10.02", "title": "Германци наливат пари в ЦСКА-София"}
{"url": "https://offnews.bg/sviat/ispania-shte-otmeni-avtonomiata-na-katalunia-ako-obiavi-nezavisimost-666386.html", "text": "Испания може да използва конституционните си правомощия, за да отмени временно автономията на Каталуния, ако регионалният парламент обяви независимост, заяви испанският министър на правосъдието рафаел Катала, цитиран от Ройтерс и БТА. Катала обяви, че чл. 155 от испанската конституция предвижда отмяна на автономните правомощия на регионалните власти. \"Чл. 155 е налице. Ще използваме цялата сила на закона\", каза той. \"Наше задължение е да разрешим проблемите и ще го направим, въпреки че това включва някои мерки, които може да са неприятни. Но ако някой обяви независимост, ще трябва да му кажем, че не може\", подчерта министърът.90% от каталунците гласуваха \"за\" независимост на референдума вчера. Референдумът беше обявен за незаконен от Мадрид, тъй като според конституцията само централната власт може да инициира референдуми. Каталунските власти обаче са категорични, че резултатът от референдума им дава възможност едностранно отделяне от Испания. В същото време каталунското правителство съобщи, че при сблъсъците по време на референдума са ранени най-малко 893 души. Всички те са потърсили медицинска помощ. Четирима души са сериозно ранени, но състоянието им е стабилно.", "date": "2017.10.02", "title": "Испания ще отмени автономията на Каталуния, ако обяви независимост"}
{"url": "https://offnews.bg/kultura/izlozhba-pokazva-ekskluzivni-kadri-ot-balgarskia-film-vazvishenie-666382.html", "text": "След излизането на трейлъра на най-чаканата българска продукция през тази година – „Възвишение“, интересът към филма по едноименния роман на Милен Русков продължава да нараства. Месец преди официалната премиера, безспорно утвърденият роден фотограф Симон Варсано дава възможност на публиката да надникне „зад кадър“ в рамките на ексклузивна изложба, посветена на кинолентата.Селекцията е разположена пред Народен театър „Иван Вазов“ и ще остане там от 2-ри до 16-и октомври. 32 подбрани фотографии проследяват снимачния процес, протекъл в периода от януари до ноември 2016 г. Авторските кадри са придружени от кратък текст, указващ точното местоположение, на което е заснета всяка от избраните сцени.", "date": "2017.10.02", "title": "Изложба показва ексклузивни кадри от българския филм 'Възвишение'"}
{"url": "https://offnews.bg/zvezdi/pogrebaha-hiu-hefnar-do-merlin-monro-666390.html", "text": "Създателят на империята \"Плейбой\" Хю Хефнър, който почина на 92-годишна възраст, бе погребан в тесен кръг – само съпругата му, децата му и няколко близки приятели присъстваха на церемонията. Бе изпълнена и посмъртната мечта на създателя на \"Плейбой\" - да бъде погребан до великата актриса Мерлин Монро.„Аз вярвам в символиката. Да прекарам вечността до Мерлин е прекалено сладко, за да го пропусна“, споделя Хефнър.Хефнър ще се присъедини към редица холивудски знаменитости, погребани в известното гробище \"Уестууд вилидж\" Лос Анджелис, включително музиканта Рой Орбизън, писателя Труман Капоти и художничката Дийн Мартин. Ричард Фреди Пинчър, който закупи крипта директно над тази на Монро, бе погребан в него през 1986 г.", "date": "2017.10.02", "title": "Погребаха Хю Хефнър до Мерлин Монро"}
{"url": "https://offnews.bg/obshtestvo/pochinalata-rodilka-krila-bremennostta-si-zaradi-transplantirano-sartc-666379.html", "text": "Родилката с трансплантирано сърце, която почина във варненска болница след преждевременно раждане в дома си, е скрила от хирурзите и родителите си своята бременност.  Младата жена е страдала от полиорганна недостатъчност в миналото, състояние след отхвърляне на трансплантираното сърце, сърдечна недостатъчност трети - четвърти функционален клас, съобщиха от варненската болница по акушерство и гинекологи \"Проф. д-р Д. Стаматов\". В тази клиника родилката почина, след като е приета 4 часа след раждането у дома, в \"крайно тежко общо състояние\". Линейка била извикана първо около 3-3,15 часа през нощта, втори път около 7 часа, след което жената била откарана в болницата. Жената е била под наблюдение на кардиолог, в медицинската й документация не се споменавало, че е бременна.При такива случаи бременността е абсолютно противопоказна поради високия риск за живота на пациентката, твърдят от СБАГАЛ \"\"Проф. д-р Д. Стаматов\". Медиците установили настъпило преждевременно раждане, пациентката била с лилави устни и кръвно 30/0, измерено при превозването от спешния екип. Въпреки усилията на лекарите и повиканите консултанти от болница \"Света Марина\", жената е изпаднала в сърдечен арест и е починала. ", "date": "2017.10.02", "title": "Починалата родилка крила бременността си заради трансплантирано сърце"}
{"url": "https://offnews.bg/medii/svetovna-sreshta-na-balgarskite-medii-shte-se-provede-v-moldova-666383.html", "text": "Тринадесета световна среща на българските медии от страната и чужбина ще се проведе на 4-8 октомври в град Тараклия, Молдова.В срещата ще участват представители на 40 медии от България, Молдова, Украйна, Румъния, Сърбия, Испания, Ватикана, Нидерландия, Унгария, Чехия, Гърция, Кипър, Израел, САЩ и Канада. Темата на форума е \"Политики на близостта\". Специален гост на форума ще е вицепрезидентът Илияна Йотова. На срещата ще присъстват също ректори на седем български висши учебни заведения, преподаватели и експерти, представители на държавни институции, депутати, бизнесмени, интелектуалци.Молдова е избрана за домакин на срещата, защото в този регион се намира най-голямата компактна общност от етнически българи извън територията на България. Според различни данни те са между 80 000 и 100 000 души. На броени километри от Молдова има и големи български общности в Украйна, които са между 250 000 и 300 000 души.Участниците в Тринадесетата световна среща ще посетят молдовския град Тараклия, близо 85 на сто от чието население е българско, а в Тараклийския държавен университет \"Григорий Цамблак\" вече 12 години се преподава на български език. В града ще бъде открит пресклуб на БТА. Това ще е вторият пресклуб на БТА извън страната, след клуба в Босилеград, който беше създаден преди година и половина. По време на медийния форум се очаква да бъде подписано и тристранно споразумение между Тараклийския, Великотърновския и Русенския университети.Световните срещи на българските медии се организират за 13 поредна година от Българската телеграфна агенция и Асоциацията на българските медии по света. Проведените от 2005 г. дванадесет срещи бяха в София, Чикаго, Рим, Мадрид, Варна и Бургас, Виена, Хага, Букурещ, Пловдив и Велико Търново, Босилеград и Цариброд, Атина, Прага.", "date": "2017.10.02", "title": "Световна среща на българските медии ще се проведе в Молдова"}
{"url": "https://offnews.bg/zvezdi/kejt-midaltan-lekuva-sutreshnoto-si-gadene-s-dzhindzhifil-666358.html", "text": "Принц Уилям разкри, че Кейт Мидълтън опитва какви ли не старомодни средства, за да намали сутрешното си гадене, включително бисквити с джинджифил. Принцът обясни, че откакто е започнала да яде сладките, херцогинята се чувствала доста по-добре.„Но колкото и джинджифил да приема, нищо не помага особено срещу неразположението на Кейт“, казва съпругът й.Hyperemesis Gravidarum е най-крайният тип сутрешно неразположение и включва не само гадене и повръщане, но и загуба на тегло и дехидратация. Мидълтън страдаше от него по време на двете предишни бременности и когато беше бременна с принц Джордж, бе хоспитализирана именно заради това.Джинджифилът е добре познат естествен лек за стомашни проблеми и се използва от много жени по време на бременност, именно за сутрешното гадене. ", "date": "2017.10.02", "title": "Кейт Мидълтън лекува сутрешното си гадене с джинджифил"}
{"url": "https://offnews.bg/offtopic/turtcia-e-vtora-v-sveta-po-iznos-na-seriali-666391.html", "text": "Турция е втората страна в света, която изнася най-много сериали за чуждестранния пазар. Пред съседката ни се нарежда единствено САЩ.Общо приходите на Турция от сериали възлизат на 350 млн. долара, показва проучване на Interpress Media Services, цитирано от \"Хюриет Дейли Нюз\" и БГНЕС.В него се допълва, че турските сериали са много популярни в страните от Латинска Америка. Там турските серийни филми са сред 15-те най-гледани програми. В Близкия Изток също се наслаждават на турските продукции, като зрителите там предпочитат да гледат сериали, които показват съвременен и богат начин на живот. В Латинска Америка обаче предпочитат историческите продукции.Най-гледаният турски сериал в света е \"Великолепният век\", който в момента се излъчва и у нас.", "date": "2017.10.02", "title": "Турция е втора в света по износ на сериали"}
{"url": "https://offnews.bg/ikonomika/rabotnitci-v-emko-skandiraha-ostavka-i-viknaha-borisov-da-sleze-pr-666396.html", "text": "Протестиращи работници от военния завод \"Емко\" скандираха \"Оставка\" пред сградата на Министерския съвет и поискаха премиерът Борисов да слезе при тях и да им обясни, защо няма решение за блокираната продукция на пристанищата.„Г-н Борисов, слезте при нас и ни кажете защо няма решение за нашата продукция, която стои по пристанищата. Дойдохме да ви кажем,че българския народ не е некачествен материал, а работи здраво. За правото си на труд и хляб, за децата си, за бъдещето на страната ни. Тук сме г-н Борисов, за да ви припомним, че има едни хора, които се трудят с честните си ръце“, заяви по-рано днес представител на работниците по време на протеста.Близо 300 души скандираха \"Мафия\" и \"Оставка\", като поискаха връщане на лиценза на предприятието. От \"Емко\" твърдят, че произвеждат специфични боеприпаси, които друго предприятие не може да изработи, а заради отнетия лиценз са изпуснали възможност да участват на международни търгове, които са очаквали да спечелят.По-рано днес от Министерството на икономиката съобщиха, че проверките в завода са приключили. Предстои МВР да ги обобщи, след което на 6 октомври Междуведомственият съвет за отбранителна индустрия ще реши дали лицензът да бъде възстановен.В същото време от БСП съобщиха, че ще сезират главния прокурор срещу действията на министъра на икономиката Емил Караниколов.\"БСП ще бъде съпричастна във вашите усилия да запазите работните си места. Ще настояваме за ясен отговор от българското правителство как и по какъв начин подкрепя българската оръжейна индустрия, как се защитава българският икономически интерес. Не сте сами в тази битка\", заяви по време на протеста зам.-председателят на „БСП за България“ Жельо Бойчев.\"Това, което не мога да разбера до момента е защо българското правителство отказва диалог с българските работници. Защо никой не излиза и не ви дава отговор на тези въпроси“, каза депутатът.", "date": "2017.10.02", "title": "Работници в 'Емко' скандираха \"оставка\" и викнаха Борисов да слезе при тях"}
{"url": "https://offnews.bg/temida/advokat-na-tcvetan-vasilev-se-oplaka-ot-represia-666393.html", "text": "Един от адвокатите на банкера Цветан Василев се оплака от репресия от страна на прокуратурата. Адвокат Лазар Карадалиев разпространи отворено писмо до медиите, в което твърди, че са му повдигнати обвинения от прокуратурата. Поводът бил дело, в което той бил адвокат. Пред OFFNews говорителят на главния прокурор Румяна Арнаудова обясни, че не знае за подобен случай. \"Не ми е известно за този случай. Ще го проверя\", обясни тя. В писмо до медиите защитникът твърди, че репресията срещу него започнала, след като той няколко пъти е депозирал сигнали срещу наблюдаващият прокурор по делото срещу Василев Иван Гешев. Сигналите били свързани с нарушаването на презумпцията за невиновност и осуетяване  осуетяване на възможността за провеждане на справедлив процес срещу клиента му. Адвокатът е депозирал и сигнал срещу главния прокурор Сотир Цацаров във връзка с разгласяване на факти на електронната страница на прокуратурата, преди съдебната фаза на процеса.Обръщам се с настоящото отворено писмо, тъй като проблемите се задълбочават и считам, че живеем в държава, която е не само синоним на корупция, икономически и политически обвързаности, но и че институциите се ползват от определени кръгове за саморазправа, отнемане на бизнеси и репресия срещу българските граждани, се посочва в писмото.Според Карадалиев демокрацията в държавата е потъпкана, \"тъй като изпълнителната власт, в пълен синхрон с прокуратурата\". Той дава пример със скоростното приемане от Народното събрание на промените в Закона за съдебната власт и НПК без провеждането на обществено обсъждани. По думите му тези промени създават възможност на обвинителите да \"притискат неудобните, под услужливото извинение, че се борят с престъпността\".Излишно е да коментирам, какво е усещането за сигурност на българските граждани в ситуацията в която се намираме и ескалацията на престъпността. Трябва да се подчертае, че единствената отговорност за липсата на успех в борбата с корупцията /подкупите от най-ниско до най-високо ниво/ и престъпността, следва да се търси от прокуратурата, която в последните години се превърна единствено и само в изпълнител на частни „поръчки“, пише в писмото си адвокатът.Той пояснява, че заради недопустимите промени в НПК, които засягат основни граждански свободи, е сезиран президентът и \"редица политически лица\". Според писмото поредната поръчка, която е предприета от прокуратурата, била насочена към него, като адвокат на Василев. Той посочва:Според него поведението на българската прокуратура е точно като в случая \"Магнитски\" и репресиите срещу адвоката на Бил Браудър от руските власти. Карадалиев заявява, че опитите на прокуратурата да повдигат обвинения с цел сплашване, няма да му попречат да продължа да упражнява професия си.", "date": "2017.10.02", "title": "Адвокат на Цветан Василев се оплака от репресия"}
{"url": "https://offnews.bg/obshtestvo/vseki-treti-balgarin-se-strahuva-ot-otvlichane-666384.html", "text": "Oколо една трета от пълнолетните българи (32%), което означава около милион и осемстотин хиляди души, изпитва притеснения от отвличане – лично, или по отношение на близки и роднини.Това показват данните от експресен сондаж на „Галъп интернешънъл“, проведен на 26 и 27 септември сред 1000 пълнолетни българи чрез интервю по телефона.Социолозите от агенцията отбелязват високата степен на обществена тревожност по отношение на реда и личната неприкосновеност особено сред по-възрастните и по-уязвими респонденти. Несъмнено, роля са изиграли и скорошните събития, които обострят допълнително часовата чувствителност, посочват от  „Галъп интернешънъл“.Същевременно представата за успешен туристически сезон се е наложила сред 61% от българите.Във връзка с това оценката на обществото за работата на министъра на туризма - Николина Ангелкова, също е по-скоро висока – 42%. Като неуспешна работата на министъра определят 32%, а около една четвърт са се затруднили да отговорят (26%), сочат данните на агенцията.", "date": "2017.10.02", "title": "Всеки трети българин се страхува от отвличане"}
{"url": "https://offnews.bg/koloezdene/arestuvaha-koloezdach-izmamnik-vav-frantcia-666403.html", "text": "Френски колоездач е бил арестуван, след като във велосипеда му е бил открит малък мотор, съобщи местната федерация по колоездене.Състезателят е аматьор на 43 години, но името му не се съобщава, тъй като тече разследване. Той е участвал на състезание в Югозападна Франция от трета категория, като силното му представяне е повдигнало много въпроси у съдиите, които са се обърнали към местната антидопингова агенция, която е действала заедно с полицията.Мъжът напълно признава вината си, но твърди, че е използвал механичния допинг едва в края на състезанието, което така или иначе щял да спечели. Случаят е първи във Франция, където са особено чувствителни по отношение на честността в колоездачния спорт.\"Използвах моторчето съвсем за кратко в края на състезанието. Знам, че всички ме мразят, но какво толкова е станало. Не съм убил дете, нито съм продавал дрога. На 43 години съм, кариерата ми е пред своя край. Положителното в цялата работа е, че покрай този случай ще бъдат разкрити и други, тъй като не съм аз единствен, който го прави\", споделя неназованият по име мъж пред \"Франс Бльо Перигор\".Използването на скрит механичен мотор в колоездачно състезание не е първи подобен случай, но като цяло се случва рядко в аматьорско състезание участници да използват забранено задвижване.През това лято имаше подобен случай в Италия, а през миналата година белгийски състезател бе наказан за 6 години извън спорта, след като използва подобен мотор по време на световния шампионат по велокрос.", "date": "2017.10.02", "title": "Арестуваха колоездач-измамник във Франция"}
{"url": "https://offnews.bg/obshtestvo/migranti-se-oplakaha-che-sa-ograbeni-ot-nashi-granichni-politcai-666399.html", "text": "Българската гранична полиция върна в Турция 34 мигранти, които са преминали границата ни незаконно. Една част от тях твърдят, че са ограбени от наши униформени, предаде .Мигрантите са заловени в Къркларели /Лозенград/. Наложена им е глоба от 2 507 турски лири на човек или общо 85 238 лири. В момента са настанени в център за депортация.Мигрантите са преминавали на групи. Първата се е състояла от 7 мъже с пакистански произход. Мъжете са заявили пред турските власти, че българските гранични полицаи са им откраднали скъпи вещи. Останалата част от заловените мигранти обаче не са съобщели да отнето имущество. Те били заловени, след като запалили огън в покрайнините на село, за да се сгреят. За последните два месеца са подадени 5 сигнала за грабеж на границата ни. ", "date": "2017.10.02", "title": "Мигранти се оплакаха, че са ограбени от наши гранични полицаи"}
{"url": "https://offnews.bg/obshtestvo/natcionalnata-lotaria-tarsi-18-novi-milioneri-666400.html", "text": "Националната лотария обяви, че пуска нов билет „Американски долари“, който предлага рекорден брой милионни печалби.С награден фонд от общо 150 000 000 лева, билетът може да превърне 18 щастливци в милионери.Билетът, който се отличава с огромен размер и още по-огромни печалби, дава 40 шанса за успех във всеки един билет. Играчите могат да спечелят 3 топ печалби по 3 000 000 лева и 15 печалби по 1 000 000 лева. В допълнение, билетът може да изпрати 100 късметлии без жребий сцената в предаването \"Национална лотария\". В шоуто участниците ще имат шанс да се сдобият с чисто нов автомобил или суми от 1000 до 2 400 000 лeва.Билет „Американски долари“ може да осигури финансов комфорт на късметлиите и с печалби от 10 до 10 000 лева в над 7 043 000 печеливши билета. Щедрото попълнение e вече на пазара, съобщават от лотарията.Билетът може да бъде закупен на щандовете на Национална лотария, в търговската мрежа на Lafka, Български пощи, бензиностанции Лукойл, Петрол, OMV, Shell, ЕКО и SNG, търговски вериги EasyPay, Хенди, Internity, FastPay, SDI брокер, inmedio, RELAY, 1 minute, Alcohol & Tabakoff, Office 1 Superstore, Net 1, T-post, Фактор И.Н., Alkom, магазини Билла, супермаркети CBA, Триумф, HIT, СиБиЕс, Моят Магазин, Фантастико и VIVACOM.", "date": "2017.10.02", "title": "Националната лотария търси 18 нови милионери"}
{"url": "https://offnews.bg/politika/gerb-i-samiat-anton-todorov-se-otkazaha-ot-nominatciata-mu-za-komisiat-666364.html", "text": "ГЕРБ дава на заден от идеята си депутатът Антон Тодоров да стане председател на Комисията по досиетата. Това става ясно от разпространена от пресцентъра на партията декларация. Самият Тодоров пък написа във фейсбук профила си: \"Комисията по досиетата е вече в миналото ми. Продължавам напред!\"Парламентът прие нови правила за избор на нов състав на комисията на 20 септември, а утре изтича 14-дневният срок, в който трябваше да бъде номиниран новият шеф на комисията. До официална номинация от страна на ГЕРБ така и не се стигна, но депутатът Антон Тодоров сам се похвали, че партията му гласувала доверие да оглави \"досиетата\", а зам.-председателят Цветан Цветанов лаконично коментира, че той имал \"добра експертиза\". Срещу номинацията обаче скочиха десни, леви и експерти. А днес парламентарната група на ГЕРБ предлага \"отмяна на приетото Решение за приемане на процедурните правила за избор на нов състав на Комисия за разкриване на документите и за обявяване на принадлежност на български граждани към Държавна сигурност и разузнавателните служби на Българската народна армия\", пише в официална позиция на групата. Така на практика от ГЕРБ предлагат да не се избира нов председател сега, не предлагат номинация, а обществен дебат за бъдещето и ръководството на Комисията по досиетата. ГЕРБ предлага още да се проведе широк обществен дебат с активното участие на парламентарно представените партии, неправителствени организации, граждани и обществени организации.\"Темата за осветляването на цялата истина за комунистическия режим не трябва да бъде политизирана и манипулирана. Бъдещата законодателна дейност и новият състав на Комисията, трябва да бъдат внимателно обмислени и обсъдени. Затова от ГЕРБ призоваваме да приемем провеждането на този диалог не само като технология на смяна на един състав на Комисията с друг, а преди всичко като наш дълг към обществото, към предишните и към бъдещите поколения с произтичащите от това отговорности\", пишат още в позицията си от парламентарната група. ПГ на ГЕРБ пише още, че оценява като неразбираема и неприемлива позицията на определени парламентарно представени партии (.б.а. законопроект на БСП), които са се обявили за закриване на Комисията за разкриване на документите и за обявяване на принадлежност на български граждани към Държавна сигурност.\"Категорично се противопоставяме на стремежа за потулване на истината за репресивните действия на тайните служби по време на комунистическия режим и продължаваме да вярваме, че задължение на Комисията е да гарантира правото на българските граждани да научат цялата истина за този период.България е правова държава, страна – членка на Европейския съюз и радетел на спазването на европейските демократични ценности. Като част от Европейската народна партия, ГЕРБ застава срещу идеята за затваряне на досиетата, което ще доведе до ограничаване на демокрацията и до отнемане на правото и свободата на хората да имат достъп до информация.Крайно неприемлива е за нас философията, че бившите сътрудници на Държавна сигурност (ДС) трябва да бъдат героизирани\", смятат от ГЕРБ. ", "date": "2017.10.02", "title": "ГЕРБ и самият Антон Тодоров се отказаха от номинацията му за Комисията по досиетата"}
{"url": "https://offnews.bg/obshtestvo/obiavata-za-rabota-po-predsedatelstvoto-koiato-vazmuti-mnozina-666397.html", "text": "Обява за работа по българското председателство на ЕС породи много коментари в мрежата. Тя бе публикувана в популярен сайт за кариери и търси кандидати за позицията директор на дирекция \"Подготовка и провеждане на председателството\" към едноименното министерство срещу брутна месечна заплата от 670 лева.Изискванията към кандидата са да има 7 години трудов стаж, да говори на добро ниво поне два чужди езика, да има поне магистърска степен и да познава добре работата с европейските институции и механизми.Кой кандидат с подобна квалификация би приел временно работно място (председателството ни завършва на 30 юни 2018 г. - б.р.) срещу това заплащане, запитаха се мнозина. Появиха се и загрижени коментари, че толкова ключова за председателството ни позиция е вакантна и ще смени титуляра си в краткото време преди началото му.Проучване на OFFNews показа, че фактите са малко по-различни. Поради учредяването на новото Министерство за българското председателство на Съвета на европейския съюз 2018 се налага хората, работещи по председателството, да имат статут на държавни служители. Това, от своя страна, поражда необходимостта от провеждане на конкурс. Посочената в обявата сума е минималната нормативно определена заплата за директор на дирекция. Максималната е 3720 лева. В същата обява, поместена на сайта на министерството, тези граници са коректно посочени.Дирекцията в момента се оглавява от Яна Дочева. Много е вероятно е тя да запази позицията си и след конкурса.", "date": "2017.10.02", "title": "Обявата за работа по председателството, която възмути мнозина"}
{"url": "https://offnews.bg/tenis/britanska-tenisistka-otceliala-v-kasapnitcata-v-las-vegas-666398.html", "text": "Британската тенисистка Лаура Робсън е станала пряк свидетел на касапницата в Лас Вегас, при което над 50 души бяха убити, а повече от 200 бяха ранени, след като местен жител откри огън с автомат по 30-хилядно множество, събрало се на концерт за кънтри музика в близост до хотел “Мандалей Бей”.От полицията съобщиха, че покушението е дело на Стивън Падок, който в продължение на повече от минута стрелял с автомат по хората, а след това се е самоубил.23-годишната Лаура, която заема 246-о място в световната ранглиста на WTA, публикува в “Туитър” своя снимка, направена малко преди стрелбата да започне, и побърза да успокои феновете си, че е добре.“Добре съм. Бяхме точно там… В началото помислихме, че става въпрос за фойерверки, но след това всички се разбягаха. Беше страшно. Моят приятел, който беше по-навътре в тълпата, помагаше на простреляните хора. Всички сме в шок”, написа Лаура Робсън в социалната мрежа.От полицията уточниха, че изстрелите са били произведени от тераса на 32-ия етаж на сградата. Часове по-късно служителите на реда задържаха 62-годишната Марилу Данли - жена от азиатски произход, която половин час преди нападението крещяла в тълпата: “Всички ще бъдете убити.\"Нападението в столицата на хазарта е най-кръвопролитното нападение с огнестрелно оръжие в съвременната история на САЩ.", "date": "2017.10.02", "title": "Британска тенисистка оцеляла в касапницата в Лас Вегас"}
{"url": "https://offnews.bg/sviat/zhertvite-v-las-vegas-rastat-pone-50-ubiti-stotitci-sa-raneni-obnov-666361.html", "text": "Най-малко 50 души са убити, а над 200 са ранени при масовата стрелба в Лас Вегас. В късните часове на нощта стрелец откри огън по време на музикален фестивал в мегаполиса.Нападателят е вече идентифициран - това е 64-годишният Стивън Падък. Той е открил огън от 32-ия етаж на хотела, край който се провеждал концертът.Полицията твърди, че убиецът вече е мъртъв и навярно е действал сам. Според първоначална информация нападателят е местен жител.Все пак полицията издирва и съучастник - жена от азиатски произход, която се казва Марилу Данли. Кадри показват как зрители на концерта напускат мястото на концерта при звука на автоматично оръжие. Мотивите за нападението остават неясни. ", "date": "2017.10.02", "title": "Жертвите в Лас Вегас растат: Поне 50 убити, стотици са ранени (обновена)"}
{"url": "https://offnews.bg/analizi-i-komentari/biat-pozharnikari-a-bojko-malchi-666354.html", "text": "Изборният ден в Каталуния вчера се превърна в кърваво меле - сцени, които няма как да не сте видели в социалните мрежи.  звучи като пълен нонсенс, но точно това стана вчера. Огнеборци пазиха с телата си гражданите от полицията, а жандармерията налагаше с палки своите колеги. По темата за референдума и насилието се изказаха редица европейски политици, но тук Каталуния е далеч - и от очите, и от сърцето.Първият министър на Шотландия, премиерите на Словения и Белгия, групите в ЕП на Зелените и Европейския свободен алианс . Позиция, която е достатъчно обрана, че да може що-годе всеки европейски политик да може да заеме, без да влиза в излишни полемики. Насилие има, диалог е нужен, спор няма.И докато и у нас, и по света социалните мрежи прегряха със снимки и клипове, които показват какво става в Каталуня, по нашите ширини единствено потребителите се вълнуваха.Управляващите този уикенд бяха заети с изключително важната задача да споделят постове и снимки на \"оклеветения\" Делян Добрев, който е назначил цялата си рода в Хасково, барабар със съучениците.Снимки в подкрепа на Добрев как прегръща деца, па как е в народна носия, па колко много направил за България висяха от профилите на бивши министри и депутати.Понеже в Каталуния едва ли някой от ГЕРБ може да назначи братовчед си, за управляващите темата я няма. Дори когато полицаи бият пожарникари, бившият огнеборец, сегашен премиер на България - Бойко Борисов, не трепна пред тези кадри.Прессъобщения от всички офиси на ГЕРБ летят по редакционни пощи, за да заявят своята защита, дори вицепремиерът Валери Симеонов се включи в защитата на Делян Добрев.Единственият български политик, който зае позиция по темата, се оказа . Лидерът на ПЕС е отделил 10 минути, за да напише статус във Фейсбук, както правят всички европейски политици. Не е за хвалба, че Станишев е постъпил адекватно, за укор е фактът, че геополитикът Борисов мълчи упорито, а покрай него и всички останали не смеят да гъкнат за Каталуния.Говорят само за Хасково. Понеже е по-важно.", "date": "2017.10.02", "title": "Бият пожарникари, а Бойко мълчи"}
{"url": "https://offnews.bg/ikonomika/sled-referenduma-spad-na-evroto-ispanskite-aktcii-nadolu-666356.html", "text": "Ексцесиите по време на вчерашния референдум в Каталуния очаквано получиха отзвук на международните борси. Логично насилието доведе до спад на еврото и понижение при цените на акциите на испанските компании.След новината, че  при сутрешната търговия евровалута загуби 0,6% от стойността си до 1,1741 долара.Еврото регистрира и спадове спрямо останалите световни валути. То поевтиня с 0,1% спрямо британския паунд, с 0,12% към японската йена и регистрира триседмично дъно към швейцарския франк.Все пак за инвеститорите няма особена драма. На водещите европейски борси няма истерия от каталунско-испанската драма и не се наблюдават спекулативни разпродажби. Затова и тази сутрин индексите им масово са оцветени в зелено.Извън общата тенденция обаче се движи индексът на борсата в Мадрид. Там Ibex-35 отвори със спад от 1,3%, който идва основно от понижение на акциите на испанските банки.Негативни последствия се наблюдават и при продажбите на испанските държавни облигации. Тя веднага се повиши след допитването в северния регион. Доходността на 10-годишните ценни книги отчете ръст от 7 базисни пункта, достигайки най-високо от средата на месец юли.", "date": "2017.10.02", "title": "След референдума: Спад на еврото, испанските акции надолу"}
{"url": "https://offnews.bg/kultura/ndk-s-nov-glaven-vhod-dokato-prikliuchi-remonta-666365.html", "text": "Поради изпълнение на строително-ремонтните дейности на площада пред НДК, извършвани от Столична община, се налага временно да бъде затворен Централен вход на НДК.До приключването на ремонта основен вход на НДК ще бъде вход А4. Той се намира откъм бул. „Витоша\" над Нов театър – НДК между вход А3 и Зала 42.Отворени за посетители са и вход АЗ откъм паркинга, както и вход А2 откъм бул. „Фридьоф Нансен\" непосредствено до входа на Литературен клуб „Перото\".НДК обръща внимание на всички посетители да си планират повече време и да идват по-рано на събитията, за които са закупили билети.Междувременно Билетният център работи на пълен капацитет в кино „Люмиер Лидл\" с работно време от 9:00 до 20:30 часа.На разположение е и новата .", "date": "2017.10.02", "title": "НДК с нов главен вход, докато приключи ремонта"}
{"url": "https://offnews.bg/futbol/fenovete-na-real-madrid-se-obiaviha-za-edinstvo-na-ispania-666366.html", "text": "Феновете на Реал Мадрид изразиха отрицателното си мнение за референдума в Каталуня, който цели отделянето на провинцията от Испания.Това се случи по време на двубоя от Примера дивисион срещу барселонския Еспаньол на \"Сантяго Бернабеу\". Повечето фенове бяха решили спонтанно да дойдат на стадиона с национални флагове, а от управата на Реал им раздадоха плакати с написано върху тях следното послание: \"Всички ние сме една Испания\" и инструкции да ги пазят до 12-ата минута, когато всички да се изправят и да ги вдигнат високо заедно с флага.Минутата не е избрана случайно, а символизира феновете, които са наричани 12-ия играч. Ярката политическа демонстрация беше огласена и със скандирания \"Да живее Испания\" и определено показа едно по-красиво лице на фона на случващото се в същото време в Барселона.Там местното правителство реши да проведе незаконния референдум, а полицията се опита да го осуети, като на места се стигна до упражняване на насилие.Феновете показаха и симпатия към отбора на Еспаньол, който единствен от каталунските клубове не взе страната на референдума. На терена пък \"белия балет\" победи гостите с 2:0.", "date": "2017.10.02", "title": "Феновете на Реал Мадрид се обявиха за единство на Испания"}
{"url": "https://offnews.bg/nauka/nobelovata-nagrada-za-meditcina-otide-za-otkritie-za-biologichnia-chas-666362.html", "text": "Джефри Хол, Майкъл Росбаш и Майкъл Йънг спечелиха тазгодишната Нобелова награда за медицина. Те бяха отличени за откритите, свързано с работата на биологичния часовник. Откритието им е свързано с молeкулярни механизми, контролиращи биологичния ни часовник. \"Откритията им обясняват как растенията, животните и хората променят биологичния си ритъм, за да го синхронизират с въртенето на Земята\", обявиха от Нобеловия комитет.Нобеловата награда се състои от златен медал, диплом и парична сума. Тази година паричната равностойност на наградата е 9 милиона крони (944 000 евро).Нобеловата награда за физиология и медицина през 2016 г. получи Йошинори Ошисуми (Yoshinori Ohsumi) за неговите открития на механизмите за автофагия.С обявяването на носителя на Нобеловата награда за медицина по традиция беше поставено началото на Нобеловата седмица. ", "date": "2017.10.02", "title": "Нобеловата награда за медицина отиде за откритие за биологичния часовник"}
{"url": "https://offnews.bg/kultura/klub-yalta-otvaria-vrati-za-novia-sezon-programa-666367.html", "text": "След последното парти на открито на Летище София с Марк Найт, клуб \"Yalta\" отваря врати с една от най-разнообразните си и вълнуващи програми. Новият сезон започва обещаващо на 6 октомври в компанията на Cristoph, Joey Daniel и Runo.Този петък клубът ще стартира сезон 2017/2018 с един от титаните на съвременната прогресив хаус музика – Christoph. Въпреки че още в самото начало издава за лейбъли като Selador и Truesoul, aнгличанинът прави най-големия си пробив през 2016 г., когато се присъединява към лейбъла на Hot Since 82 – Knee Deep in Sound.Една година по-късно той затвърждава позициите си, като подписва с два от най-легендарните лейбъла – Bedrock (John Digweed) и Last Night on Earth (Sasha). Работата му за двата лейбъла хваща вниманието на още едно легендарно име от електронната сцена – Eric Prydz, който му дава възможност да се изяви като първия артист, подписал с Pryda Presents (най-новия лейбъл на Prydz), а самото одобрение на Eric говори за разцъфтяващата кариера на Christoph.Заедно с него на сцената на Room 1 ще видим и Joey Daniel. Артистът, чиято кариера може да бъде обобщена като напълно заслужено изкачване до славата. Ключова фигура в холандския нощен живот, Joey е бил гост на почти всеки утвърден клуб и фестивал.Откриващото парти на клуба ще започне с Runo – резидент на клуба от 2014 г. и добре познато име на българската хаус сцена.През октомври в Room 1 на клуба ще чуем още: Tale of Us, DiscoPigg Yoshida и Ramsey Hercules на 14.10, които ще предложат едно по-различно диско парти.На 20.10 Liubo Ursiny ще върне поредицата партита \"TAKEOVER\", заедно с Thugfucker в Room 2.В събота, на 21.10, поле за изява ще бъде дадено на Runo и първото издание на \"Elegant Touch Showcase\".Месечната програма ще завърши на 27.10, отново в интимната Room 2 на YALTA CLUB с Diass и No Orders.От този сезон клуба представя и нова услуга - Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва само да изпратите имената си до 24 часа преди партито на .Билети за всички събития в клуба ще бъдат продавани единствено на място.За повече информация посетете  или ", "date": "2017.10.02", "title": "Клуб Yalta отваря врати за новия сезон (програма)"}
{"url": "https://offnews.bg/futbol/frantcia-vodi-v-sofia-gadzheto-na-pamela-andersan-666369.html", "text": "Нашумелият покрай връзката си със сексимвола Памела Андерсън футболист на Олимпик Марсилия Адил Рами беше включен в групата на Франция за гостуването в София на 7 октомври от световните квалификации.Рами ще замени в състава на селекционера Дидие Дешан Лоран Косиелни от Арсенал, който се оплака от болки в ахилеса.\"Петлите\" са лидери в групата, но пък избраниците на Петър Хубчев нямат загуба пред родна публика през настоящата кампания, което обещава здрава битка на терена.Капитанът на националния отбор Ивелин Попов призова феновете да напълнят \"Васил Левски\" и обеща той и съотборниците му да се раздадат докрай в мача с именития съперник.\"Надявам се, че много фенове ще дойдат и ще ни подкрепят срещу Франция. Когато сме едно цяло, те ни дават криле.Очаквам сърцата игра и победа срещу съперника ни\", заяви оптимистично Попето пред БНТ.Националите са на четвърта позиция в подреждането след Франция, Швеция и Холандия и имат 4 победи и 4 загуби.На 10 октомври пък тимът ни гостува в Люксембург.", "date": "2017.10.02", "title": "Франция води в София гаджето на Памела Андерсън"}
{"url": "https://offnews.bg/nashite-avtori/iz-delnitcite-na-edin-lud-25-29-septemvri-666371.html", "text": "Понеделник, 25 септемвриМиналата седмица ви писах, че антивирусната програма на Касперски не ме пусна в сайта на „Монитор“ под претекст, че това е „зловредна връзка!“ Въпросът се изясни. Специалистът по киберсигурност Красимир Гаджоков установи, че сайтът на „Монитор“ съдържа код, който използва процесора на компютъра ви, за да копа криптовалута - бит-кой.От „Монитор“ опровергаха. Това, викат, е атака срещу „нашия издател“. По поръчка на задкулисието, срещу което „нашият издател“ се бори. Целта е „да блокира компютрите – и вашите, и нашите. За да не можем ние да ви казваме истината. А вие – да я прочетете.“Добре, че не чакаме само на тях…Не знам кой крив и кой прав. Но забелях, че в „Монитор“ живо се интересуват от криптовалутата. Оня ден имаха статия, в която обясняваха, че у нас интересът към нея се увеличавал бързо, тъй като курсът ѝ достигнал $5000 за един бит-кой.Радан Кънев продължава да се извинява за „историческия компромис“: „Нашата огромна политическа отговорност и моята лична е, че допуснахме само лицата на мафията да се договарят в този парламент. Те го правеха и докато се водехме управляващи. Управлявахме си опинците, защото Борисов и Пеевски си взимаха решенията зад гърба ни.“Така си беше и всички ние сме свидетели. Имам само един въпрос към Радан и другите реформатори. Кога разбрахте, господа и ти, дамо? Важно ми е да знам, защото това ще определи дали да мисля за вас като за бавно развиващи се или като за тарикати, трикаджии по Лукарски.Спомням си, че когато Радан нарече Борисов Бай Туй, той му отговори: „Къв е тоя Радан бе, 20 пъти ми е висял като сопол на дувара в Банкя...“ И Радан си замълча. Не отговори верно ли като сопол е висял или по друг някой начин. Тия работи трябва да се изяснят.Президентът Радев се маскирал пред българите в САЩ като Тетка Цачева. Нали съм ви казвал, че Тетка е способна да те рани смъртно с клишета и да те доубие мъчително със скука? И Радев така. Напълнил им главите с изречения. Заръчал да пазят своя език и да не късат връзката с България, за да имат децата им българско самосъзнание и други такива, които те и без него си знаят. Споменал и за борбата с корупцията. Рекъл, че Фьодор Достоевски е написал \"Престъпление и наказание\", но у нас била валидна само първата част от заглавието.Аз пък се сещам, че Горки е написал „Майка“, но у нас винаги слагаме нещо отпред на майката… Обаче това няма връзка със случая. Или има?Не мога да разбера какво им е направил Достоевски, та все за него се хващат. Борисов малко го остави на мира, сега президентът го захапа. Явно някакво родство по гениалност ги напътства.И като стана дума за Радев, та се сещам. „Националното бюро за икономически изследвания“ на САЩ (NBER) публикува доклад, в който пише, че кремълският елит е изнесъл в офшорни сметки над $1 трилион, три пъти повече от валутния резерв на страната. В ръцете на 1% от кремълския елит били съсредоточени най-малко 25% от богатствата на страната с тенденция към нарастване. Капиталите на най-богатите руснаци, укрити в офшорни зони, превишавали съвкупните спестявания на цялото население на Русия.Изобщо, както се казва, Восток дело дебелое! Извинете руския ми, но се опитвам да го забравя…Меркел вече води на Борисов с един мандат. Това ме притеснява. Нашият е изключителен състезател и сега ще се амбицира да я настигне, а може би дори и да я задмине. Те, слава Богу, неговите мандати са кратички, та няма да отнемат повече от четири години…Германия да не я мислим. Там който и да управлява, нищо няма да се промени. То и при нас е така. Там държавата все си върви, тук – все не върви. В Германия който и да дойде на власт, нищо не може да обърка. У нас който и да дойде, нищо не може да оправи…Вторник, 26 септемвриНа среща на лекари с представители на милицията и прокуратурата се обсъждали мерки, за защита от агресивни болни, техните роднини и приятели. (И махали също!)От ръководството на БЛС предложили да се направи списък на агресивните пациенти, който да се разпрати до всички болници. Обсъждало се дори да им се отказват домашни посещения. И вероятно ще ги оставят да умират без лекарска помощ, на собствена отговорност. Ама те и някои неагресивни хора така умират. Ето вчера четох за един гражданин. Първо линейката не дошла два часа. После го закарала в „Пирогов“, но там не го приели и го препратили в УМБАЛ „Св. Ив. Рилски”. Лекарката от Бърза помощ възразила, че пациентът няма да издържи и ще умре по пътя, но от „Пирогов“ я отрязали: „Че при нас ли да умре…” („Труповете се събират в три часа!“)В УМБАЛ го приели с тежки кандърми, но пък нямали нужната апаратура. И доде чакат да я докарат, гражданинът отпътувал… Изобщо не бил агресивен, напротив, молел лекарите да му турят една инжекция и да се приключи с мъките…Друго предложение е да се организират курсове по самоотбрана за лекари. Тоже неплохо! Препоръчвам да изкарат един курс при ММА бойците. За да усвоят техниките на самоотбрана с всички части на тялото – с ръце, с крака, с… с всичко. Също така препоръчвам на всеки доктор да се зачисли по една велосипедна верига. Много удобно средство за самоотбрана. Можеш да си я сгънеш в джоба, но можеш да си я носиш и на врата, като стетоскопа. С любов към пациента в сърцето и с верига в ръката чудеса могат да се направят.Родина – роднина, само една буква разлика. Правиш ѝ една бърза елизия и родината отива при роднината… Точно така направил депутатът от ГЕРБ Делян Добрев със своята малка хасковска родина. Турил си за кмет стар бащин дост, сложил му за заместници свои съученици и съдружници, обкръжил го с братовчеди, кумове и кумци и се получил един истински „дрийм тийм“. По данни от хора, на които явно им се зловиди да гледат как друг си пълни джобовете, през тази малка и сплотена групичка минали общински поръчки за къде 100 млн. лв. Но разпределянето на пари, особено на големи пари, е тънка работа. Трябва да има точен баланс в дяловете между нашите, трябва да се подаде нещичко и на чуждите, за да има мир, далаверите обичат тишината. Но дори и най-подредената далавера, рано или късно се проваля, поради порочната човешка природа. В тихия хасковски дом „изпълзяха като змии, незнайно откъде, сръдни, недоразумения, крамоли и отровиха мекия домашен покой…“ И сега всички крякат, че назначенията в Хасково били роднинско-приятелски. Да, така е, но защо? Защото такива са партиите, такъв им е генезисът. Събира се една група приятели и роднини, залагат на печелившата партия и правят местна организация. А партиите се правят по този начин, защото те не са партии на някакви идеи, да не говорим за цели идеологии, те са търговски дружества. С предмет на дейност – да вземем некой лев. Тоест, партиите са такива, защото членовете им са такива. И пак стигаме до Платон: „Този град е такъв, защото такива са неговите граждани.“ Няма на кой да се сърдим.Знае ги докторът тия работи, но от туй знание само печал… Туй знание ни спира да направим ППЧК. Щото ни са много малко роднините. Отдавна сме излязъл от Пазарджик и съучениците сме ги изпогубил и забравил. Състудентите ни повечето се отдадоха на научна работа и за нищо не стават. В смисъл, за нищо политическо. Да почнеш да учиш хора на стари години да крадат, то е безсмислена работа. При толкова подготвени кадри… Когато преди години пуснахме теста за пригодност за членство в ППЧК, в който имаше изричен въпрос „Колко смятате да откраднете, когато вземем властта?“, единици бяха тези, които проявиха фантазия за над 1 млн. лв. С такива хора какво може да се направи? Милиардерите от ГЕРБ ще ни изкупят още на учредителното събрание.Не става. Или политиката трябва да се промени, или ние. Промяната на българската политика ще отнеме десетилетия, а ние нема да живеем с орлите.„Човек има някакви разбирания, за да живее добре и ако по някакъв начин заживее още по-добре, въпреки разбиранията си, по-умно ще е да промени тях, а не живота си, добруването си“.Ще се променям, братя!Сряда, 27 септемвриO tempora, o mores! Ще го преведа за тези, които не са завършили Механото и не знаят латински – О, времена, о, нрави! Това са думи на Цицерон (Да не се бърка с Цецерон!) от знаменитата му реч към Катилина, която в Механото учехме наизуст в часовете по „Реторика“. Още я помня, почваше така: „Докога, Катилина, ще злоупотребяваш с нашето търпение?... Отдавна трябваше, о Катилина, да те повлекат на наказание…“Поредната злоупотреба е номинирането на Антон Тодоров за шеф на Комисията по досиета. Потърпевшият (той още не знае!) потвърди по телевизора: „Номиниран съм, да, детска мечта ми е това - както би казал Румен Петков.\"В публикация на „Терминал 3“ от 17 февруари 2017 г. се цитира справка на службите за Антон Тодоров, явно правена във връзка с вкарването му в листите на ГЕРБ. Случайно или не Антон Тодоров е роден в Раднево. Много интересен факт, който вие едва ли знаете, държавна психиатрична болница „Д-р Георги Кисьов” в Раднево, най-голямата в България, е открита точно в годината, в която се е родил д-р Филипов. И това ако не е поличба!Та в тази справка намираме пълна Anamnesis vitae и Anamnesis morbi. Пише, че психическото състояние на баща му “невинаги е добро и понякога изпада в остри психопатични кризи”. Осъждан бил за тежка телесна повреда и за кражба на алкохол. Брат му също бил психически неустойчив, осъждан за грабежи и кражба на кола. Колкото до Антон, след като завършва СУ през 1994 г. пациентът, извинете, политологът, кандидатства за работа в РДВР–Стара Загора, после и в Старозагорския затвор, но не го приемат поради “неблагоприятен психологически статус”. Опитва се да пробие и в НРС, но и там не успява, въпреки рамото, което, като лидер на СДС- Ст. Загора, получава лично от Димо Гяуров, тогава директор на НРС.Не казвам нищо, да не си помислите нещо!Оня ден в кулоарите на НС имаше интересна дискусия между лицето (бъзикам се!) и Сашо Диков. Сашо му диреше сметка защо напада Кулезич. Но Антон контраатакува с това, че и той я е нападал. Викал ѝ „лифтинг“. „Литфинг ли е Кулезич?“, попита Антон многократно.Вярно е, че Сашо така ѝ каза на Люба. След едно от многобройните ѝ превъплъщения Диков я срещна в кулоарите на НС и си размениха комплименти. За тези, които не са запознати, помествам разговора накрая.*И с намека за това старо приятелство Антон доказа и своето право на непоследователност, правото си да се развива. После пътьом ровна костите на баща му („Дико Куката“) и мина на основната тема: „Прекръстете се и кажете: „Никога не съм вземал пари от Цветан Василев!“. Диков неохотно се закле в дъщеря си, че ЛИЧНО ТОЙ не е вземал пари от Василев. Неохотно и съвсем не безвъзмездно: „Мръсник безподобен! Мръснико, безподобен! Лъжец безподобен! Наглец!“ (4 пъти!) Журналистът Диков на депутата Тодоров! Но Антон не трепна, явно не му е първица: „Аз, вика, съм по-нагъл и по-брутален от вас! Не се занимавайте с мен! В момента, в който вие спрете, аз ще продължа и ще мина през вас, по начина, който зная аз да го правя…“И понеже много хора във ФБ недоумяват защо Борисов е направил това брутално нещо депутат, та да обясня. Всъщност, то е обяснено прекрасно в „Цялото кралско войнство“. Там има един диалог между главния герой Джек Бърдън и мръсника Тайни Дъфи, който разкрива същинския замисъл на Борисов. Цитирал съм го, но се налага да повторя. Бърдън: „Един пияница си имал пудел и го мъкнел със себе си от кръчма в кръчма. И знаеш ли защо? Да не мислиш, че защото много го обичал. Не, не за това. Мъкнел пудела навсякъде със себе си, за да може да плюе върху него, та да не цапа пода.“Колкото повече хората плюят пуделите около Борисов, толкова по-малко ще се сещат за него.Другото, което прави удобни хора като Дъфи, е, че са доказани мръсници: „Най-хубавото на Дъфи е това, че никой му няма вяра. Вземи човек, на когото поне малко можеш да се довериш, пък после стой буден по цяла нощ и си блъскай главата да му се довериш ли, или не. А с Дъфи си спокоен и сънят ти е спокоен. Трябва само от време на време да му смръзваш пикнята…“Антон Тодоров и законопроектът на БСП са просто два различни начина да се приключи с досиетата. Ако трябва да съм честен, щото не ми се ще, подходът на БСП е по-почтения. Те приготвили законопроект, който предвижда Комисията по досиетата да се закрие и на нейно място да се създаде Институт за национална памет, достъпът до документите да става с искане по ЗДОИ, да се спрат задължителните проверки за чисто минало за кандидати за депутати, президенти и т.н., картончето да не се смята за доказателство за принадлежност към службите и т.н. Докато подходът на ГЕРБ е много по-суфистициран. Ако Антон поеме тази комисия, самите думи „досие“, „лустрация“, „агенти“, „доносници“ ще почнат да предизвикват рефлукс и връщане на стомашно съдържимото.Районния съд в Несебър осъди шведският МММ-боец Ралф Сундберг да плати 4500 лв. глоба за нанасяне на лека телесна повреда на камериерката Диана Петкова.Братя, ако тоя ценоразпис е валиден и за българи, да ги почваме с ритници, а? Скъпичко е, но и революциите не излизат по-евтино. Освен това при революциите гори и суровото покрай сухото. То сурово дип не виждам, ама може да има един-двама читави, които да си идат бадева… Докато, ако ги ритаме, можем да подходим строго индивидуално – да подберем само заслужилите и сред тях да отличим най-заслужилите. Единственото условие е да го правим внимателно и да не увреждаме имуществото им – да не им скъсаме вратовръзка, да изцапаме риза… Оказва се, че един от основните мотиви на прокуратурата да поиска и съдът да отсъди такава присъда е фактът, че шведът не е повредил имуществото на потърпевшата. Ритнал я е чисто, така да се каже. Не пречи, дори се брои за смекчаващо вината обстоятелство, ако мушнем 2-3 ракии преди свещенодействието.На мен например за Антон не биха ми се досвидели тези 4500 лв.", "date": "2017.10.02", "title": "Из делниците на един луд (25-29 септември)"}
{"url": "https://offnews.bg/futbol/bivsh-futbolist-na-arsenal-diagnostitciran-sas-spin-666374.html", "text": "Страшна диагноза беше поставена на бившия котдивоарски футболист на Арсенал Еманюел Ебуе.Той игра за \"артилеристите\" между 2005 и 2011 година, а за последно се подвизаваше в Съндърланд, но през март 2016 скъса договора си и обяви край на кариерата.В последните седмици той се опита да я възроди и влезе в контакт с кипърския АЕЛ Лимасол, където треньор беше преди време Ивайло Петев. Ебуе беше посрещнат на летището като звезда, но при рутинните медицински тестове е открито, че има СПИН.Футболистът веднага пое обратно към Англия, където ще бъде лекуван. Логично изглежда играчът да е пипнал болестта в периода, когато е бил извън футбола, тъй като едно такова заболяване е щяло да бъде веднага хванато при стриктните медицински тестове, на които професионалистите са подлагани постоянно-\"Да, Еманюел има проблеми със здравето. Летим за Англия, за да се види колко сериозно е положението\", коментира агентът на футболиста Текин Беринч в социалните мрежи.", "date": "2017.10.02", "title": "Бивш футболист на Арсенал диагностициран със СПИН"}
{"url": "https://offnews.bg/temida/bivsh-shef-na-politciata-v-dobrich-zaplashval-svidetel-sreshtu-zhivko-666376.html", "text": "Прокуратурата е повдигнала обвинения срещу бившия директор на ОДМВР - Добрич за това, че е отправил закана за убийство към свидетел срещу ексдепутата от ГЕРБ .Антикорупционното звено при Софийска градска прокуратура е привлякла като обвиняем Веселин Колев, който е оглавявал полицията в Добрич в периода 17.04.2015 г. – 01.06.2016 г. за закана с убийство, принуда и склоняване на вещи лица да дадат невярно заключение.Обвинението е повдигнато, след като са събрани доказателство по време на разследването срещу Живко Мартинов, който стана популярен като Живко Суджука. Веселин Колев е обвинен за това, че на 19 септември 2017 г. е отправил закана за убийство на Т. А., който е основен свидетел срещу Мартинов. Отправил му нецензурни думи и го заплашил, че ще го убие, ако отново свидетелства срещу бившия депутат от ГЕРБ. Веселин Колев насочил пръст към свидетеля, имитирайки насочен пистолет и му отправил заплашителни жестове. Това заканване е могло да възбуди основателен страх за осъществяването му, заключават от прокуратурата.На Колев е предявено и друго обвинение, за това, че на 1 ноември 2010 година е принудил двама служители от Пътна полиция да не съставят акт на шофьор на микробус и да го освободят, въпреки че водачът на микробуса не е представил необходимите документи.В хода на разследването са събрани доказателства и за това, че през 2015 г. Веселин Колев е подбуждал три вещи лица да дадат невярно заключение, като случаят е особено тежък. Трите вещи лица са били назначени от Окръжен съд – Добрич, за да изготвят тройна трасологична експертиза по наказателно производство за причиняване на смърт по непредпазливост при управление на МПС.На Колев е наложена мярка за неотклонение „Подписка“.", "date": "2017.10.02", "title": "Бивш шеф на полицията в Добрич заплашвал свидетел срещу Живко Суджука"}
{"url": "https://offnews.bg/knigi/tcitati-ot-novata-rusia-na-gorbachov-666375.html", "text": "Михаил Горбачов – единственият президент на СССР, лицето, което стои зад „перестройката” и човекът, който сам казва, че пречи на руската власт – написа автобиографична книга за времето след промените. В „Новата Русия” Горбачов проследява ключови исторически събития от края на 80-те и 90-те години на XX век, коментирайки вътрешната и външната политика на СССР и – впоследствие – на Русия. Сред темите, които бившият съветски лидер коментира са разпадането на Съветския съюз, неуспешният преход към демокрация и пазарна икономика в Русия и целия Източен блок, възходът на Путин и завръщането на авторитаризма.В мемоарната си книга „Новата Русия” Горбачов описва също последния си ден в Кремъл, какви чувства изпитва човек, застанал начело на една свръхдържава и оказал се в ситуацията в Русия от първите месеци на 1992 г., методите, с които демокрацията е била подменена и сложните социални процеси, настъпили в държавата в резултат на тежката икономическа криза, делото срещу КПСС и годините си след Кремъл.Носителят на Нобелова награда за мир (1990) отправя критики към авторитарния стил на Владимир Путин и начина, по който партията „Единна Русия“ постепенно заприличва на КПСС, печелейки все повече власт и пречейки на създаването на истинска опозиция. Горбачов критикува Кремъл заради опасното залитане към идеологии от началото на XX век, заради липсата на истинска демокрация и свободни избори и заради пренебрегването на нуждите на бедните в страната. Бившият съветски лидер не мълчи и по въпроса за стремежа на САЩ към еднополюсен свят и намесата на американците в политиката на суверенни държави.Сред коментираните в книгата теми са още изгряването на нови велики сили като Китай, промените в климата, нарастващото социално неравенство и кризите, до които то неминуемо ще доведе, ислямският тероризъм, конфронтацията на Русия с НАТО, опасността от нова Студена война и др.", "date": "2017.10.02", "title": "Цитати от \"Новата Русия\" на Горбачов"}
{"url": "https://offnews.bg/obshtestvo/oblekchavat-trafika-po-patia-za-slanchev-briag-666378.html", "text": "Трафикът за и от Слънчев бряг ще е облекчен от следващото лято. Ангажиментът е поет от Агенция „Пътна инфраструктура“, посочи на пресконференция депутатът от ГЕРБ Димитър Бойчев.До една седмица трябва да започнат строителните дейности по два от най-натоварените участъци – обходът на Ахелой и разширението на пътя между Поморие и Ахелой, който трябва да стане четирилентов. Обходът на гр. Ахелой, който трябва да изкара движението от центъра на градчето, е със срок за изпълнение една година. От АПИ са поели ангажимент, че до началото на летния сезон, движението по него ще бъде пуснато частично, поне в едното платно. Преминаването през Ахелой и чакането на светофара в града образуват всяко лято километрични задръствания и в двете посоки на движение.От ГЕРБ – Бургас посочиха, че са осигурени средства и за друг участък в региона. Пътят между Царево и Малко Търново, през Граматиково, ще бъде ремонтиран, каза Ивелина Василева. Участъкът, който е в ужасяващо състояние и не е рехабилитиран близо 40 години, пострада още повече от дъждовете през миналата седмица, а местните готвят и протест, за да обърнат внимание на държавата към себе си. Василева посочи, че е осигурено финансиране още до края на годината да се изготви проект за пътя, а през следващата ще започнат и самите ремонтни дейности.", "date": "2017.10.02", "title": "Облекчават трафика по пътя за Слънчев бряг"}
{"url": "https://offnews.bg/turizam/darzhavata-obeshta-dostap-do-plazhovete-i-za-horata-s-uvrezhdania-666380.html", "text": "Стопаните на плажове да осигурят достъп до ивиците и на хора с двигателни увреждания. Задължението към наематели и концесионери ще бъде вменено чрез анекси към договорите им с Министерството на туризма.Това става ясно след отговор от страна на ведомството към бургазлийката Грета Аспарухова.  от нейна страна, че масово плажовете по Южното Черноморие са недостъпни за хора с увреждания, държавата обеща, че предприема стъпки в тази посока. От министерството посочват, че вече са изготвени над 50 анекса, които трябва да бъдат подписани от концесинерите и наемателите на плажовете. При неизпълнение на поставените условия, ще бъдат налагани и санкции, посочват от ведомството. Изискването ще влезе в сила за летния сезон през 2018 г.", "date": "2017.10.02", "title": "Държавата обеща достъп до плажовете и за хората с увреждания"}
{"url": "https://offnews.bg/tenis/grigor-vze-nagrada-za-naj-stilen-v-pekin-pred-pogleda-na-sharapova-666360.html", "text": "Турнирът в Пекин от сериите ATP 500  още не е започнал, а най-добрият ни тенисист Григор Димитров вече спечели първа награда.Миналогодишният финалист в надпреварата получи признание за своя усет към модата.Първата ни ракета впечатли всички с визията си на гала вечерята на играчите преди турнира, като домакините му връчиха награда за най-добре облечен сред мъжете. При дамите тази призът отиде при бившата №1 в света Петра Квитова от Чехия.Григор заложи на традиционна местна роба в бяло със златист дракон на гърдите и червени панталони, а чехкинята на тъмносиньо бюстие и дълга пола с флорални мотиви.На партито присъства и бившата приятелка на Григор Димитров - Мария Шарапова, като двамата демонстрираха отново добрите си отношения след раздялата. Григор и Маша продължават да поддържат контакт, когато са по турнири в един и същ град.", "date": "2017.10.02", "title": "Григор взе награда за най-стилен в Пекин пред погледа на Шарапова"}
{"url": "https://offnews.bg/politika/polovinata-ot-balgarite-podkrepiat-referendumi-kato-tozi-v-katalunia-666372.html", "text": "46% от българите подкрепят референдуми като този в Иракски Кюрдистан и в Каталуния, но и същият процент се боят от перспективите, които те отварят. 8% не могат да дадат оценка на подобни референдуми.Това показват данните от експресен сондаж на „Галъп интернешънъл“, проведен на 26-27 септември сред 1000 пълнолетни българи чрез интервю по телефона.Проучването е проведено веднага след референдума в Иракски Кюрдистан и в навечерието на референдума в Каталуния.Сондажът е тествал нагласите на респондентите и за спорния закон за образованието в Украйна: 83% смятат, че изучаването на българския език от страна на нашите малцинства в други държави е важна тема.Респондентите са питани и за резултатите на изборите в Германия: 50% от пълнолетните българи са обнадеждени от резултатите, а 21% се чувстват разочаровани.Същевременно около две трети (62%) смятат, че страната ни не е готова за Шенген. 31% са на обратното мнение.", "date": "2017.10.02", "title": "Половината от българите подкрепят референдуми като този в Каталуния"}
{"url": "https://offnews.bg/nauka/zapochva-nobelovata-sedmitca-666338.html", "text": "С обявяването на Нобеловата награда за физиология или медицина днес в Стокхолм започва Нобеловата седмица, съобщи БТА.Носителят или носителите на Нобеловата награда за физика ще бъдат огласени на 3 октомври, за химия - на 4 октомври, за мир - на 6 октомври, за икономика - на 9 октомври. Датата за обявяване на лауреата на наградата за литература още не е уточнена. „По желание на Алфред Нобел (1833 -1896) наградите, носещи неговото име, са за най-важните открития в областта на физиката, химията, физиологията или медицината, за забележителни литературни постижения, за дейност в интерес на световния мир. Първата Нобелова награда е връчена в Сен Тропе през 1901 г. - пет години след смъртта на Алфред Нобел. Церемониите в Стокхолм и Осло, на които лауреатите получават наградите си, по традиция се насрочват на 10 декември, годишнината от смъртта на Нобел. Всяка награда може да бъде присъдена най-много на трима номинирани. Тя се състои от златен медал, диплом и парична сума. Тази година паричната равностойност на наградата е 9 милиона крони (944 000 евро).", "date": "2017.10.02", "title": "Започва Нобеловата седмица"}
{"url": "https://offnews.bg/ikonomika/po-primera-na-valeri-simeonov-i-danachnite-tragvat-na-noshtni-proverk-666381.html", "text": "Все по-голяма част от проверките на НАП за отчитане на оборотите и издаване на касови бележки ще се извършват след 17,30 ч. в делнични дни, нощем и в почивните и празнични дни, съобщиха от приходната агенция.Промяната в работното време на данъчните влиза в сила веднага, като инспекторите, които извършват т. нар. оперативни проверки вече ще работят на смени.Причина за мярката са данни от компютърната система на дистанционната връзка на всеки касов апарат в страната със сървърите на НАП. Те показвали, че надвечер и в почивните дни (когато инспекторите не ходят на проверки) търговските обекти отчитат значителен спад на оборотите.Контролната кампания по Черноморието също е потвърдила, че има случаи, в които спазването на данъчните изисквания рязко намалява в часовете, различни от официалното работно време на НАП.Едновременно с промяната в работния режим на инспекторите, към екипите, извършващи проверки се присъединяват и стотици служители на НАП, които по принцип се занимават с обслужване на клиенти или събиране на просрочени дългове. По този начин от НАП гарантират, че контролът на търговската дейност вече ще е суперстриктен ден и нощ.Основното внимание на инспекторите е фокусирано върху издаването на касови бележки и съответствието на парите в касите на търговците с отчетеното на фискалните устройства. През 2017 г. за пръв път беше въведено и запечатването на обекти за данъчни нарушения, припомнят от приходната администрация.", "date": "2017.10.02", "title": "По примера на Валери Симеонов: И данъчните тръгват на нощни проверки в дискотеките"}
{"url": "https://offnews.bg/politika/kmetat-na-haskovo-se-varna-na-rabota-666341.html", "text": "Кметът на Хасково Добри Беливанов се върна на работа в разгара на скандала с Делян Добрев. Аферата избухна миналата седмица, след като депутатът от БСП Елена Йончева разкри, че на ключовите постове в общината в Хасково са назначени много съученици и роднини на депутата от ГЕРБ и бивш министър на енергетиката Делян Добрев.Вчера Добрев обяви, че подава оставка от всички постове.Структурите на ГЕРБ и вицепремиерът Валери Симеонов се втурнаха да бранят Добрев в декларации.В неделя от местната структура на ГЕРБ в областта поискаха оставката на хасковския кмет и неговото напускане на партията. Той обаче не е съгласен.„Не съм запознат с мотивите за искането да се оттегля. Екипът ми работеше добре”, заяви Беливанов, цитиран от Нова телевизия.", "date": "2017.10.02", "title": "Кметът на Хасково се върна на работа"}
{"url": "https://offnews.bg/sport/sportat-v-efir-na-2-oktomvri-666345.html", "text": "Много тенис и снукър очаква феновете на спорта в ефира днес. През тази седмица водещата ни ракета Григор Димитров започва участие на турнира в Пекин, където ще трябва да защитава 300 точки от миналогодишния финал, който загуби от Анди Мъри.7,30 Тенис, турнир за жени в Пекин Ф+8,00 Тенис, турнир за мъже в Токио Мтел спорт 2 9,30 Тенис, турнир за мъже в Петки Мтел спорт 114,00 Снукър, Европа мастърс Евроспорт 214,30 Тенис, турнир за мъже в Пекин Мтел спорт 220,00 Футбол, Поморие - Локомотив София Диема спорт 20,00 Снукър, Европа мастърс Евроспорт 121,00 Дартс, Гран при Нова спорт", "date": "2017.10.02", "title": "Спортът в ефир на 2 октомври"}
{"url": "https://offnews.bg/politika/slavi-kritikuva-bg-mediite-triabva-da-ima-krav-za-da-obarnat-vnimani-666377.html", "text": "Тв водещият и стартъп политик Слави Трифонов разкритикува българските медии, че са заглушили референдума за промяна на изборните правила в България и въвеждането на мажоритарна система за гласуване.Поводът за тази констатация на шоумена е отразяването на референдума в Каталуния у нас. Според него то било изключително детайлно и се превърнало в централна новина. В същото време за неговото допитване, в което участвали 3,5 милиона души, отразяването било \"много срамежливо\". Оттук Трифонов стига и до извода, че за българските медии един референдум би бил интересен, само ако при провеждането му се лее кръв.Ето и цялото мнение на шоумена, публикувано на профила му във фейсбук:  ", "date": "2017.10.02", "title": "Слави критикува БГ медиите: Трябва да има кръв, за да обърнат внимание на референдум"}
{"url": "https://offnews.bg/sviat/naj-malko-dvama-ubiti-pri-strelba-na-festival-v-las-vegas-video-666339.html", "text": "Най-малко двама са убити, а 24 души са ранени при стрелба по време на концерт в Лас Вегас, съобщават световните агенции.Неизвестен стрелец е открил огън по време на открит фестивал до хотел \"Манделей Бей\" късно вечерта в неделя срещу понеделник местно време.Стотици зрители на концерта са напуснали моментално мястото при звука на автоматично оръжие, както се чува на клипове в социалните мрежи.Според властите стрелецът е мъртъв. Има и съобщения за друг подобен инцидент в Лас Вегас. Районът около стрелбата е отцепен.", "date": "2017.10.02", "title": "Най-малко двама убити при стрелба на фестивал в Лас Вегас (видео)"}
{"url": "https://offnews.bg/politika/joncheva-povezhdame-bitka-sreshtu-modela-dobrev-nezavisimo-v-koia-pa-666388.html", "text": "Всички заставаме зад Елена Йончева. Управлението кумгейт трябва да спре заявиха социалистите в Хасково. Те й пожелаха да стигне докрай при разнищването на случая със скандалите около Делян Добрев.По повод скандалите с депутата от ГЕРБ, народният представител от БСП за България, избран от Хасково, Елена Йончева даде пресконференция, на която бяха и депутати от левицата, членове на ИБ на БСП, общински и областни ръководства и представители на левицата в местната власт. „Моделът Добрев има три елемента – наглост, нарушаване на закона и създаване на икономическа групировка, икономически октопод. Повеждаме битка срещу модела Добрев, независимо в коя партия се случва. Даваме случая на комисията за конфликт на интереси, заяви Йончева. Тя обясни, че Делян Добрев е настоял неговия дрийм тим да бъде назначен в община Хасково, в противоречие на закона за държавния служител. „Секретарят на общината му е кума, тя е без административен опит и въпреки това е назначена там. Директорът на финансовата дирекция му е първа братовчедка и също не е работила в администрация, за да заема този пост”, обясни Йончева и допълни, че вече две години управляват европейски средства, без да са назначени с конкурс.„Първата братовчедка на Делян Добрев е директор на финансовата агенция, а нейният съпруг е председател на Комисията по бюджет и финанси. Законът това не го забранява, но очевидно тук има конфликт на интереси”, обясни Йончева.„Не знаем дали моделът Добрев е моделът ГЕРБ. Но, съдейки по подкрепата, която Делян Добрев получава от организациите на ГЕРБ в страната, се създават съмнения, че може би моделът Добрев е модел на ГЕРБ”, посочи Йончева. Тя каза също, че в ГЕРБ членуват и почтени хора и много иска да разбере как се чувстват тези хора и какво мислят за този случай. „Не мога да повярвам, че хората подкрепят една такава омерта”, каза тя.Елена Йончева говори и по темата за водата в Хасковско. Тя подчерта, че 6 месеца се кри от обществеността в Хасково, че водата има повишени норми както на уран, така и на алфаактивност, което е установено както по новите, така и по старите стандарти. „Хората са предупредени, че водата не е годна за питейни и битови нужди, но хората продължават да плащат за питейна, въпреки че получават промишлена вода”, каза още Йончева. „Стана ясно, че на кмета в Хасково са му препоръчали едни хора. Самият Добрев каза, че е настоявал тези хора да бъдат назначени. Това не е модел, който работи само в община Хасково, а в цялата държава, заяви Атанас Зафиров, член на ИБ на БСП. Той подчерта, че за този партизански модел на управление на държавата говори лично вицепремиерът Симеонов. „Вчера излиза с позиция, в която защитава Делян Добрев. Питаме: Валери Симеонов защитава Добрев ли, Елена Йончева ли напада или защитава модела, срещу който говореше само преди 10 дни?“, каза още той.", "date": "2017.10.02", "title": "Йончева: Повеждаме битка срещу модела Добрев, независимо в коя партия се случва."}
{"url": "https://offnews.bg/evropa/chuzhdite-medii-za-katalunia-shok-v-evropa-trusovete-mozhe-da-obhvan-666344.html", "text": "Трусовете от каталунския референдум може да се разпространят и извън Испания, анализира британският в. \"Гардиан\".Каталуния не е уникална, защото из цяла Европа има групи, които се стремят да предефинират идентичността и да отхвърлят централизираните държави. Опитите на испанското правителство да потисне с брутална сила референдума поставя пред останалите членове на ЕС въпроса доколко Испания е привързана към демократичните норми сега, 42 години след смъртта на диктатора Франсиско Франко, допълва изданието, цитирано от БТА. \"Гардиан\" цитира посланието в \"Туитър\" на белгийския премиер Шарл Мишел: \"Насилието никога не може да бъде отговор!\".Със сигурност никой не смята, че каузата за каталунската независимост ще затихне след сблъсъците в неделя със стотици ранени. Събитията може да навлязат в още по-радикална фаза - сблъсъците да се разраснат, да има реципрочно насилие и подобни протести и другаде, например на олевялото население на икономически онеправданата област Галисия. В Страната на баските, където ЕТА десетилетия водеше кръвопролитна терористична кампания, мечтата за независимост е замразена, но не забравена, отбелязва вестникът и припомня, че по време на размириците в Северна Ирландия ЕТА и ИРА са обменяли съобщения и опит, пише още вестникът.Вотът за независимост в Каталуния премина към хаос и сблъсъци, съобщава \"Ню Йорк таймс\" в заглавие на кореспонденция от Барселона за вчерашния референдум. Сблъсъците с полицаите, пристигнали от други части на Испания, бързо помрачиха очакваната от избирателите празнична обстановка. В края на деня и двете страни обявиха, че са удържали победа - регионалното каталунско правителство каза, че 90 на сто от гласувалите 2,3 милиона избиратели са се обявили за независимост, а от Мадрид заявиха, че референдумът е осуетен, пише вестникът.Изданието отбелязва, че в Испания, преживяла гражданска война и фашистки режим, национализмът е останал на заден план след възстановяването на демокрацията през 1975 година. Сега обаче има признаци, че заплахата на Каталуния да раздели страната променя това статукво. И засега напрежението и липсата на подкрепа (Шотландия и Венецуела са след малцината поддръжници) не намаляват стремежа за независимост на Каталуния - благоденстващ регион с различен език, история и култура, заключава \"Ню Йорк таймс\".\"Вашингтон пост\" съобщава, че въпреки хаоса и насилието референдумът в Каталуния е показал наличието на убедителна подкрепа за отделянето на областта от Испания. Според вестника плебисцитът е предизвикал загриженост и шок из Европа, където мнозина осъждат полицейското насилие, но и са обезпокоени, че каталунските сепаратисти нарушават конституцията на Испания. Вотът беше масов акт на гражданско неподчинение, организирано от регионалното правителство, но тласнат от групи в мрежата WhatsApp, кодирани съобщения и тайни комитети. Имаше вълнуващи моменти, изразяващи мощта на народа, а активистите, организирали вота, много често изпреварваха с две крачки властите в Мадрид, пише вашингтонският вестник.Пред изключително трудна задача се изправя испанският премиер Мариано Рахой, който е твърдо убеден, че основният дълг на неговото правителство е да отстоява закона и да опазва целостта на испанската държава, посочва \"Файненшъл таймс\". Но вчерашната употреба на палки и гумени куршуми рискуват да задълбочат конфронтацията и да отложат момента, в който властите в Мадрид и Каталуния ще седнат на една маса, за да намерят изход от задънената улица. А осъществяването на намеренията на каталунското правителство да прибегне до крайната стъпка - едностранно обявяване на независимост, - може да накара испанската държава временно да отмени автономията на Каталуния и областта да бъде управлявана директно от Мадрид, смята изданието.", "date": "2017.10.02", "title": "Чуждите медии за Каталуния: Шок в Европа, трусовете може да обхванат и други страни"}
{"url": "https://offnews.bg/politika/rabotnitci-v-emko-shte-protestirat-pred-sgradata-na-ministerski-save-666343.html", "text": "Работещи във военното предприятие \"Емко\" отново ще протестират в София. Този път протестът ще се проведе пред сградата на Министерския съвет в София от 14.00 часа. Основното искане на работниците в предприятието е да запазят работните си места. В позиция, която беше разпространена от тяхно име, се посочва, че те настояват да бъдат върнати всички прекратени от министъра на икономиката \"и неговите чиновници\" договори за доставка на продукция. Работниците заявяват, че са обидени от липса на подкрепа към тях от страна на управляващите, като в същото време оценяват подкрепата на различни партии, които са извън управлението: Работещите се обявяват и против използването на контролните органи срещу работещите, като ги квалифицират като нарушители, а ръководството на предприятието - като престъпници. Те се обявяват и против опити на министъра на икономиката да настрои работещите срещу ръководителите им.Очаква се на 6 октомври да бъде проведено заседание на междуведомствения съвет, който разглежда лицензите на военните предприятие. Министърът на икономиката Емил Караниколов коментира миналата седмица, че се надява \"въпросът да бъде решен\". \"По никакъв начин не искаме да придобиваме това дружество\", каза министърът и обясни, че законът позволява при констатирани нередности при съхранението на продукция да се отнема лицензът за износ. В същото време от АБВ поискаха съставяне на парламентарна анкетна комисия, която да проучи и установи всички факти по казуса с „Емко“ и проблемите във военнопромишления комплекс. От партията заявиха, че ще сезират прокуратурата и ще информират Европейската комисия и посланиците на чужди държави у нас за административния произвол от страна на държавата, свързан с отказа на Агенцията по вписванията да впише „Емко“ като собственик на „Дунарит“. ", "date": "2017.10.02", "title": "Работници в 'Емко' ще протестират пред сградата на Министерски съвет"}
{"url": "https://offnews.bg/sviat/petata-po-golemina-britanska-aviokompania-spria-vsichki-poleti-i-otmen-666336.html", "text": "Монарх Еърлайнс (Monarch Airlines) - петата по големина британска авиокомпания - прекрати продажбите на билети, всички около 300 000 резервации за предстоящи полети са отменени, обяви гражданската възухоплавателна администрация, цитиран от Би Би Си.Около 110 000 пътници са в чужбина и трябва да се приберат във Великобритания, заради което властите са организирали повече от 30 самолета да ги върнат в родината.Клиентите, които трябва да излетят от Великобритания, са били посъветвани изобщо не ходят на летището.Монарх преговаряха с британската ГВА за подновяване на лиценза си за продажба на пакети за почивки. Опитите това да се случи продължиха до полунощ в неделя, но в крайна сметка се провалиха.Клиентите могат да проверят новите си полети на сайта на компанията - monarch.caa.co.uk. Те ще се състоят най-малко 48 часа по-късно от първоначално планираното време за излитане.Авиокомпанията превози 6.3 милиона пътници миналата година до 40 дестинации от летищата Гетуик, Лутън, Бирмингам, Лийдс-Брадфорд и Манчестър. Основана е през 1968 г., служителите ѝ са около 2 500 души. \"Монарх\" има авиокомпания, туроператорска фирма и инженерно отделение.", "date": "2017.10.02", "title": "Петата по големина британска авиокомпания спря всички полети и отмени резервациите"}
{"url": "https://offnews.bg/zvezdi/noviat-balgarski-serial-diavolskoto-garlo-e-zasnet-iztcialo-v-rodopi-666348.html", "text": "Завършиха снимките на най-новия български сериал „Дяволското гърло“ в Смолян. Поредицата ще бъде излъчвана по NOVA и е първата, заснета почти изцяло извън София. Екипът е работил при температури от 7 градуса и са обиколили планински върхове, горите край Пампорово, Смолянските езера, Триградското ждрело, пещерата „Дяволското гърло“.Продукцията включва Валери Йорданов, Стоян Радев, Васил Банов и Лидия Инджова, в главните роли ще видим Владимир Карамазов и Теодора Духовникова, като в екипа участват и актьори от Смолянския театър.„Магията на Родопите и силата на българската природа, история и култура са изключително въздействащи за актьорите и целия ни екип. Локацията на сериала е от голямо значение за историята и за драматургичната основа на концепцията. Планината не е просто място, където ще бъдат заснети филмовите сцени, тя представлява пълнокръвен “персонаж”, който участва в цялостното действие и играе важна роля в съдържанието на филма. Качествената картина, силното актьорско присъствие и сюжетът ще завладеят публиката с появата си в ефир”, споделя продуцентът Евтим Милошев.Екипът на поредицата очаква тя да бъде сред най-добрите в родния ефир и има амбициите да стъпи на международния пазар.", "date": "2017.10.02", "title": "Новият български сериал 'Дяволското гърло' е заснет изцяло в Родопите"}
{"url": "https://offnews.bg/futbol/liubimiat-kavaler-na-starata-dama-666347.html", "text": "Някои хора изглеждат създадени един за друг. Подобни истории в живота много – любов от пръв поглед, семейство, деца и живели щастливо до края на дните си. В света на музиката също - три-четири момчета се събират, правят група и създават изключителна музика, която ги надживява и ще ги надживее. В света на футбола пък има хора, които са създадени за определени клубове.В по-романтичното минало на играта примерите са много повече, но и в модерния свят се развиват подобни истории. В следващите редове ще стане дума за една такава - връзката между Пал Дардай и Херта Берлин.Националът на Унгария започва кариерата си в родния Печ, където играе успешно пет години. През 1996-а се мести в Будапеща, но след само един сезон там подписва с Херта. Това се случва през януари 1997-а – столичани са във Втора Бундеслига, но печелят промоция в елита.Година по-късно Старата дама е на трето място, като Дардай записва 21 мача за клуба. Краят на бляскавата кариера е през 2011-а (макар че тук той вече не блести и има само един мач през сезона – пак във Втора Бундеслига), все още в Херта. За отбора от Берлин той записва 286 мача в Бундеслигата и е рекордьор по този показател. Година по-късно унгарецът започва работа като треньор в клуба – на отбора за юноши до 15 години.На 5 февруари 2015-а е назначен за временен треньор и дебютира с победа над Майнц (2:0) два дни по-късно. В края на сезона – след като само един гол раздели тима от 16-ия Хамбургер - подписа постоянен договор с клуба и оттогава Херта бавно, но сигурно върви нагоре.Тимът се класира във втори пореден сезон за Европа и отпадането от Брьондби (2:3 общ резултат) преди година не е учудващо – Дардай е участник в предпоследният случай, в който Херта игра в Европа. Тогава – през 2009-а, три кръга преди края отборът още имаше шанс да стане шампион, но в крайна сметка остана четвърти. По онова време Бундеслигата имаше право на три отбора в Шампионската лига и столичани играха в лига Европа. И в резултат отпаднаха във Втора Бундеслига. Същото стана и през 2012-а: Херта пак игра в Европа и отпадна в плейофа за попълване на Първа/Втора Бундеслига, когато загуби от Фортуна Дюселдорф. Сега това е немислимо. Откакто Дардай е начело, подобни отчайващи флуктуации са част от миналото.Както написах още в началото,. През миналия сезон баварците изстрадаха точката в Берлин с гол в 96-а минута. Тогава Херта игра типично в свой стил – много прибрано, без никакви рискове, с много тичане и раздаване.В неделя също имаше тичане и раздаване. Но и съвсем различен футбол. В отсъствието на наказания лидер и голмайстор Ведад Ибишевич, Дардай имаше друг план. За разлика от Вили Саньол, който разчиташе връщането на Робен, Рибери, Хумелс и Боатенг да оправи нещата. Херта играеше с бързи пасове по земята и с много атаки отдясно. Вайзер и Леки се възползваха от липсата на синхрон между Алаба и Рибери и ги попиляха – Херта вилнееше отдясно, топката се пращаше към винаги свободен човек на границата на наказателното поле, който стреляше, и въпреки това Байерн водеше с 2:0 след 50 минути игра. Тогава обаче само за шест минути синьо-белите изравниха.Първо Генки Харагучи, който за първи път през този сезон беше титуляр, рязко се превърна в Диего Марадона и размина като колчета трима национали на Германия – Кимих, Боатенг и Хумелс – за да поднесе топката на Дуда за 1:2, който вкара първия си гол в елита. После игралият много силно като централен нападател Саломон Калу избута своя съотборник Рекик, за да се възползва от грешката на Толисо и да реализира отблизо за 2:2.Но не бяха само грешките и слабостите на Байерн. Херта игра смело и с много вяра. Херта нападаше и стреляше към вратата. През миналия сезон столичани не го правеха – те бяха най-неприятният и скучен отбор за коментиране. Когато Херта прие Хофенхайм преди 11 месеца, първото полувреме завърши с един гол (автогол), но без нито един точен удар във вратите. В неделя Херта отправи 10 удара към вратата на Байерн. Не е достатъчно? През миналия сезон столичани имаха общо 347 удари към съперниковите врати – само Дармщадт имаше по-малко – като една пета от тях (71) бяха на сметката на Ибишевич. Сега той гледаше отстрани.Дардай и генералният мениджър Михаел Преец (те играха пет години заедно в Берлин) правят малки крачки, но засега те са само в правилна посока. Дори и с транферите – Матю Леки не се разписа през миналия сезон за Инголщадт, през този вече има четири гола. Карим Рекик изглежда стабилен централен защитник, а Дейви Зелке със сигурност ще вкарва голове щом се възстанови от контузията си. И Херта дори е на финансова печалба от трансферите си, защото продаде Джон Антъни Брукс на Волфсбург за 20 милиона евро, а похарчи около 10 милиона.Задачата пред Дардай сега е да направи така, че Херта може да преодолее синдрома втори полусезон, защото досега при него винаги столичани играят по-силно през първата половина от сезона. Но стъпка по стъпка и това може да се случи. Все пак унгарският треньор разполага с трима младежки национали – Вайзер, Зелке и Щарк, които станаха европейски шампиони това лято. Идеята с привличането на Зелке всъщност беше той да играе заедно с Ибишевич (стил Манджукич и Игуаин в Ювентус), но засега няма как да се случи. Но пък когато той се оправи, Дардай ще има избор как да подреди състава си. А това е непривичен лукс за него.Дългосрочната цел пред унгареца, Преец и Херта обаче е след осем години. През 2018-а клубът трябва да реши дали ще има нов стадион. Реално опциите са две – изграждане на нов стадион до „Олимпиящадион“ - на което кметството на Берлин се муси, защото ще има 75-хилядна арена, която ще се използва от дъжд на вятър или местене в Лудвигсфелде – град на юг от Берлин (22 минути с влак от Централна гара). Кметът и градчето в Бранденбург са готови да опънат червения килим за Старата дама (включително евтина земя, данъчни облекчения), а пък Байерн и Шалке показаха, че стадиони извън големия град вършат добра работа.Освен това управата на Берлин не може да наложи вето, защото проектът ще е изцяло с частно финансиране – тоест този вариант изглежда много по-реален. Каквото и да се случи, планът на Херта е да има нов стадион през 2025-а. И със сигурност Любимият кавалер на Старата дама ще иска да е там за първия танц.Място в историята:Шинджи Кагауа. С великолепния си гол срещу Аугсбург той стана най-резултатният японец в Бундеслигата. Кагауа вече има 38 гола – един повече от Шинджи Оказаки.Важните неща от кръга:Борусия Дортмунд не игра добре, но спечели в Аугсбург с 2:1 и увеличи аванса си на върха на класирането. Но точно с подобни измъкнати победи се става шампион. Освен Кагауа, се разписа и Ярмоленко, който вкара гол с пета – първи за него в Бундеслигата и първи на украинец за Борусия. Дортмунд остана и единственият отбор без загуба, след катоХановер и Хофенхайм паднаха за първи път.Хановер загуби в Мьонхенгладбах с 1:2, въпреки че Мартин Харник вкара петия си гол през сезона. Победният гол за Гладбах дойде от дузпа в добавеното време, която реферът Кристиан Дингерт проверяваше две минути с видео асистента. Хофе падна с 2:3 във Фрайбург, като също както в четвъртък в Разград, откри резултата, но не задържа аванса си. Това бе първа победа за Фрайбург през сезона.Голмайсторът на Втора Бундеслига Симон Тероде най-накрая откри сметката си в елита. Той се разписа минута, след като влезе в игра, с първото си докосване до топката. Това обаче не беше достатъчно и Щутгарт загуби с 1:2 във Франкфурт. Орлите играха 30 минути с човек по-малко и вкараха победния гол в добавеното време чрез странична ножица на Себастиен Алер.Байерн Мюнхен за първи път в историята си пропиля аванс от два гола в два последователни мача в Бундеслигата.Франк Рибери ще отсъства дълго заради контузия в коляното, макар все оше от клуба да не са дали официална диагноза (първоначалната е за скъсани връзки). Което може би е добре за Байерн, защото след чак след неговата травма и излизането на Робен, играта на баварците стана по-бърза и по-балансирана. Чарлс Арангис от Байер Леверкузен няма да играе месец заради контузия в прасеца (което е ужасна новина за Чили), Джон Кордоба (Кьолн) и Рани Кедира (Аугсбург) също бяха сменени принудително заради травми.Кьолн вкара първия си гол от втория кръг насам и игра добре, но отново загуби. Този път от Лайпциг с 1:2. Дори и Клаудио Писаро не успя да помогне на козлите, но мениджърът Йорг Шмадке е категоричен, че постът на треньора Петер Щьогер е напълно сигурен.Втора Бундеслига:Холщайн Кийл излезе първи след 3:0 над Бохум. Северняците имат равен брой точки с Фортуна Дюселдорф, който в понеделник вечер приема Дуисбург на Илия Груев. Арминия Билефелд и Унион записаха важни победи като гости над Нюрнберг и Ауе, същото направи и Санкт Паули в Брауншвайг (макар и само благодарение на вратаря Робин Химелман, който спаси всичко, което можеше, включително и дузпа). Кайзерлсаутерн спечели за първи път през сезона – 3:0 над Фюрт.Трета Бундеслига:Тим Даненберг изигра своя мач номер 279 в Трета Бундеслига и вече е футболистът с най-много мачове в историята на третия ешелон. Той е играл за Брауншвайг, Зандхаузен, Кийл и Кемниц, а в момента е в Оснабрюк. Рекордът му обаче беше помрачен от загубата с 1:4 в дербито с Пройсен Мюнстер.Цитатите:„Вече не сме най-силният отбор в Германия“ – Вили Саньол след 2:2 в Берлин.„Има надежда с тези младоци“ – треньорът на Хамбургер Маркус Гисдол за Тацуя Ито, Василье Яневич и Фийте Аро, които играха в дербито на Севера срещу Вердер.„Имахме огромен късмет с победата – това беше най-слабият ни мач, откакто съм в Дортмунд“ – треньорът на Борусия Петер Бос признава очевидното.", "date": "2017.10.02", "title": "Любимият кавалер на Старата дама"}
{"url": "https://offnews.bg/sviat/blizo-900-sa-ranenite-sled-sblasatcite-v-katalunia-666389.html", "text": "893 души са потърсили медицинска помощ след сблъсъците заради референдума в Каталуния, обявиха каталунските власти. Четирима души са пострадали сериозно, но състоянието им е стабилно, обявиха те, цитирани от Ройтерс и БТА. Испански полицаи опитаха да спрат гласуването на референдума, като изземаха урните с бюлетините, а в Барселона стреляха с гумени куршуми. Полицаите нападнаха и каталунските пожарникари, които пазиха с телата си гражданите, решили да гласуват на референдума за независимост.В някои райони на Каталуния фермери използваха трактори и друга селскостопанска техника, за да блокират пътя на полицията.Мадрид обяви референдума за незаконен и дори посочи, че ще отмени временно автономията на Каталуния, ако парламентът обяви независимост. ", "date": "2017.10.02", "title": "Близо 900 са ранените след сблъсъците в Каталуния"}
{"url": "https://offnews.bg/obshtestvo/mladost-shte-obsazhda-proekta-grand-kanion-kojto-veche-ima-razresheni-666349.html", "text": "Обществено обсъждане на проекта \"Гранд Каньон\" на \"Гаранти Коза\"-България организира столичната община Младост на 5 октомври в Търговския център на кръстовището на бул. \"Александър Малинов\" и ул. \"Филип Анрамов\". Началото на дискусията е в 18,30 часа, съобщиха от екипа на кмета Десислава Иванчева. Въпреки че няма изрично нормативно изискване, ръководството на районната администрация прецени, че мащабността на проекта предполага задължително обществено обсъждане. Той ще бъде разгледан в контекста на бъдещето застрояване в \"Младост\" 3. Според издадени през предишните години разрешения, в неголям периметър се предвижда освен комплекса \"Гранд Каньон\", да бъдат издигнати 25 етажна сграда (на кръстовището на бул. \"Ал. Малинов\" и ул. \"Филип Аврамов\"), както и свързана сграда на \"Ул. Филип Аврамов\" и ул. \"Полк. Владимир Серафимов\", информират от община Младост. урската компания Garanti Koza. ", "date": "2017.10.02", "title": "Младост ще обсъжда проекта Гранд Каньон, който вече има разрешение за строеж"}
{"url": "https://offnews.bg/politika/tceliat-gerb-v-zashtita-na-delian-dobrev-ot-zloto-deputati-otkazvat-666346.html", "text": "Вълна от декларации в защита на подалия оставка депутат Делян Добрев дойде от почти всички структури на ГЕРБ и днес. Добрев получи подкрепа и от депутати, и от ГЕРБ - София, и от други непартийни личности.   Партията ожесточено се втурна да брани Делян Добрев, който е бивш министър на енергетиката и настоящ председател на Комисията по енергетика, заради обвиненията на депутата от БСП Елена Йончева, че в общината в Хасково всички са негови роднини и последвалите след това обвинения и трусове. Местните структури на партията съобщават в официални съобщения, че са против оставката и не приемат \"един почтен, знаещ и можещ човек да става заложник на нелепите и добре режисирани внушения на БСП\" (от декларацията на ГЕРБ - Разлог). От ГЕРБ - София стигат и по-далече: . (Едмънд Бърк). В декларацията си те обясняват, че БСП е злото, което е довело България до две национални катастрофи и продължават:От вчера из структурите и депутатите на ГЕРБ тръгна дори специално направен плакат в защита на Добрев. Масово кадри и депутати от ГЕРБ го залепиха на стената си във Фейсбук. Народният представител Станислав Иванов написа, че няма да гласува против оставката на колегата си. Това е мнението и на други депутати от ГЕРБ. В защита на Добрев застана и коалиционният партньор - Обединени патриоти, в лицето на вицепремиера Валери Симеонов. Което означава, че има вариант оставката на Делян Добрев като депутат да не бъде приета. Тази вечер зам.-председателят на ГЕРБ Цветан Цветанов събира всички структури на ГЕРБ в Хасковска област. На срещата ще бъдат общинските ръководства от областта, общинските съветници, общинските кметове и кметовете на кметства от партията, както и подалият оставка Делян Добрев.Не е ясно обаче дали участие в герберската среща ще вземе участие кметът Добри Белинванов, който също е сред поканените. Общинското ръководство на ГЕРБ вчера му поиска оставката като кмет, а Цветанов се дистанцира от него, тъй като не покрил очакванията. А днес отиде на работа. Какво предстои да се случи в Хасково - продължението предстои. ", "date": "2017.10.02", "title": "Целият ГЕРБ в защита на Делян Добрев от 'злото', депутати отказват да гласуват оставката му"}
{"url": "https://offnews.bg/litca/mechtaia-vsichki-hora-da-se-uvazhavat-da-se-usmihvat-i-da-imat-dus-666352.html", "text": "Казват, че хората са големи, колкото са големи мечтите им. Днес ви срещаме с Александър и неговите мечти: Той е на 41 години и е влюбен в спорта. Тренира бадминтон, тенис на маса, спринт, скок на дължина, кара ски, язди кон, владее джудо. Участва в повечето специални олимпийски игри през последните десетина години в различни краища на света – в Китай, САЩ, Чехия, Полша, Гърция и Южна Корея. На световните игри в Атина през 2011 година участва с плуване и печели за България два златни медала, а от игрите в Лос Анджелис през 2015 се завръща със сребърен медал по джудо. Александър е със Синдром на Даун. Днес Сашо се смее, определяйки себе си като спортист ветеран. Започва да се занимава със спорт, без да има никакви планове за бъдещето. Запалва се от баща си, който е художник, но е тренирал бягане с препятствия. Оттогава до днес Сашо успява да покори няколко дисциплини и да завоюва редица медали. Може би, така човек успява – като следва страстта, която го кара да се чувства жив, независимо от препятствията – или въпреки тях!Спортът далеч не е всичко в живота на Сашо. Музиката има своето значимо място в него – може би и защото майка му е учителка по музика. От Металика и Кис, през Майкъл Джексън, до Елвис Пресли – Сашо намира в различните стилове и вдъхновение, и успокоение, като не забравя българската народна музика, на която обича да танцува хора. И сякаш най-радостна за него остава песента на птичките – на лястовиците, защото идва пролетта. Любимият му сезон.Отвъд постиженията и успехите, какъв е светът на Сашо? Може би, като на всеки от нас. Сашо работи и не спира да мечтае – за това хората „да се усмихват и да имат души“. Безценна е подкрепата, която получава от хората, които са до него, и нещата, които е научил от тях. Сашо умее сам да си готви, да чисти и да се грижи за себе си, има диплом за масажист, а от 2010 година е част от екипа на Българска асоциация за лица с интелектуални затруднения (БАЛИЗ). За работното място и колегите си там говори с обич и казва, че от тях получава най-много подкрепа и споделя: „Искам всички да имат работа, това е.“. Приятелите, с които безгрижно пие бира преди, се позагубват с времето, но намира разбиране у колегите си. И споделя: „Не искам да се връщам назад.“ – може би, защото липсата на точно това разбиране в детството му го натъжава и Сашо избира да гледа напред. Сега той се готви за ново предизвикателство - Фестивала на способностите София 2017 на 8 октомври и кани всичките около себе си да се включат. Този фестивал се провежда за първи път в България . Той е за всеки, малък или голям, който иска да провокира собствените си способности чрез различни игри като „Говори с поглед“, „Затвори очи и усети“, „Лабиринт на ума“, „Карти памет“ и други. Освен игрите, на фестивала ще бъдат отворени и различни работилници, където всеки ще може да твори. Сашо кани и вас на фестивала. За да ви разкаже още за мечтите си и да се забавлявате. Вижте повече за събитието на  във Facebook.", "date": "2017.10.02", "title": "„Мечтая всички хора да се уважават, да се усмихват и да имат душа“"}
{"url": "https://offnews.bg/medii/mia-santova-se-zavrashta-v-novinite-na-nova-666351.html", "text": "Миа Сантова се завръща в новините на Нова телевизия като водещ на емисията в 16 часа.Тя ще се появи на екран през ноември, като част от стратегията на Нова Броудкастинг Груп за привличане на най-опитните и разпознаваеми журналисти в България, съобщават от медията.Преди години Сантова стартира кариерата си именно в Нова телевизия - първо като международник, а след това като лице на новините. По-късно тя стана главен редактор на емисиите на Диема. След това оглави българското издание на списание \"Мадам Фигаро\". Последният й ангажимент на екрана е като водещ на \"Уикенд с Миа Сантова\" по ТВ7.„Щастлива съм, че Миа Сантова се завръща в NOVA, където стартира нейната професионална кариера. Натрупаният опит през годините, в съчетание с нейната телевизионна харизма, ще допринесат за осигуряването на още качествено и разнообразно съдържание на новините и актуалните ни предавания на медията“, коментира Силва Зурлева, член на Борда на директорите на Нова Броудкастинг Груп. „Най-хубавите 13 години от професионалния ми живот са в NOVA, която още в началото се превърна в мое семейство. Заедно с колегите поставихме началото на една голяма и силна медия. Въпреки раздялата, никога не съм спирала да следя нейното развитие и трансформацията й от телевизионен канал в най-голямата мултиплатформена медийна и технологична компания. За мен е голямо вдъхновение отново да съм част от екипа на телевизията“, споделя Сантова.", "date": "2017.10.02", "title": "Миа Сантова се завръща в новините на Нова"}
{"url": "https://offnews.bg/futbol/dimitar-berbatov-se-sreshtna-s-poslanika-na-india-666357.html", "text": "Звездното попълнение на Керала Бластърс Димитър Бербатов премина бързо обучение по индийски стил и култура при посещението си в посолството на Индия в София.Талантът от Благоевград и неговият агент Емил Данчев се срещнаха с посланика на Индия - Н. Пр. Пуджа Капур, информира Спортал.Г-жа Капур, както и служители на посолството не пропуснаха възможността да се снимат с българската звезда, а след това споделиха възторга си от срещата с Митко на официалната страница на посолството във Фейсбук.Припомняме, че в следващите дни Бербатов ще замине за Испания, където ще проведе подготовка с Керала Бластърс. От 17 ноември пък официално започва новият шампионат в индийската Суперлига.“Беше удоволствие да приемем в нашето посолство г-н Димитър Бербатов – суперзвезда на българския футбол, бивш капитан на националния отбор на България и бивш играч на Манчестър Юнайтед. Сега той ще играе за Керала Бластърс. Желаем му успех по време на неговото пребиваване в Индия”, написаха от посолството на профила си във Фейсбук.", "date": "2017.10.02", "title": "Димитър Бербатов се срещна с посланика на Индия"}
{"url": "https://offnews.bg/politika/shtom-gerb-iskat-bitka-s-men-shte-ia-poluchat-zaiavi-prezidentat-666353.html", "text": "Президентът Румен Радев заяви, че ще води битката, която е започната срещу него. Пред журналисти на въпрос има ли битка между него и ГЕРБ, държавният глава заяви:Води се тази битка, макар че не смеят да я обявят. Считайте, че щом като я търсят, ще я получат.По думите му от действията на партията на Борисов ставало ясно, че премиерът губи контрол. „От всички действия на ГЕРБ наблюдавам, че или премиерът губи контрол върху партията си, или я насърчава в битката срещу мен“, заяви той.На въпрос ще проведе ли дискусия с премиера Бойко Борисов за модернизация на армията президентът коментира: „Очаквах премиерът да озапти беквокалите си в парламента, но това не се случи. Те пеят все по-високо и все по-фалшиво“.Той допълни, че вече не вижда смисъл от такава среща между него и премиера. „Решението и за самолетите, и за цялостната модернизация на Въоръжените сили е в ръцете на премиера, негова е и отговорността“, заяви Румен Радев.Президентът коментира и това дали има намерение да подпише указа за новия председател на Върховния административен съд (ВАС).„Вече обявих, че очаквам новият състав на ВСС да потвърди кандидатурата. Мисля, че това е основателно и ще даде нова легитимност на кандидатурата в духа на реформите в съдебната система, които провеждаме“.На въпрос това означава ли, че няма да подпише указа той коментира: „Ще разберете на 4-ти октомври“.В последните седмици между депутатите от ГЕРБ и президентската институция се появи напрежение във връзка с избора на нов изтребител за Въоръжените сили. Нарочна комисия в парламента заседава, като проучи обстоятелствата около класирането на участниците в надпреварата. Служебното правителство, назначено от Радев, посочи на първо място шведската компания \"Сааб\". Решението за избор на победител обаче е в ръцете на правителството.Междувременно от ГЕРБ нападнаха президента и по отношение на това, че в администрацията има вероятност от теч на секретна информация. Според предложения за председател на Комисията по досиетата Антон Тодоров и хасковския депутат Делян Добрев в президентството е получена секретна грама от посланика във Вашингтон, в който той съобщава за негова среща с производители на изтребителите F-16. Грамата била адресирана до началника на кабинета на президента Иво Христов, който пък нямал допуск до класифицирана информация.В отговор държавният глава подчерта, че с това се спекулира и няма да коментира „кьорфишеци на самодейци конспиролози.“ Запитан дали Комисията по досиетата си е свършила работата, президентът заяви, че това е въпрос за много сериозен дебат. „На дневен ред е по-скорошният проблем за председателя на тази комисия. Мисля, че кандидатурата в момента е една подигравка с нашето минало и с българското общество. Това е все едно да назначиш бракониера за горски. Точно в това старание, което полагаме да се обедини нацията, това ще я разедини“, категоричен беше държавният глава.Радев коментира и предстоящото председателство на Съвета на ЕС. „Мисля, че управляващите гледат на това председателство като на някаква омерта, която да гарантира спокойствие отвътре и легитимация отвън. Рискуваме точно то да се превърне в една витрина на \"гейт\"-ове, които започнаха да гърмят навсякъде в страната“, заяви президентът.", "date": "2017.10.02", "title": "Щом ГЕРБ искат битка с мен, ще я получат, заяви президентът"}
{"url": "https://offnews.bg/evropa/ek-obiavi-referenduma-v-katalunia-za-nezakonen-666373.html", "text": "Европейската комисия призова днес за бързо преминаване към диалог между властите в Каталуния и в Мадрид.Съгласно испанската конституция вчерашното гласуване в Каталуния бе незаконно, се посочва в изявление на комисията, прочетено от говорител на институцията. За ЕК това е вътрешен въпрос за Испания, който трябва да бъде решен по силата на конституцията, добави говорителят, цитиран от БТА.Сегашният състав на ЕК, както и предишният, вече се произнесе, че ако бъде свикан референдум, съобразен с конституцията, това ще означава, че напускащият държавата регион ще напусне и ЕС. Извън правния поглед, ЕК вярва, че е време за единство и стабилност, не за разделение.Призоваваме всички бързо да преминат от противопоставяне към диалог. Насилието никога не може да бъде средство в политиката. Вярваме във възможностите на премиера Мариано Рахой да се справи при пълно спазване на конституцията и основните права на гражданите, допълни говорителят. Той уточни в отговор на въпрос, че по-късно днес председателят на ЕК Жан-Клод Юнкер ще разговаря по телефона с Рахой.", "date": "2017.10.02", "title": "ЕК обяви референдума в Каталуния за незаконен"}
{"url": "https://offnews.bg/ikonomika/globite-ot-kat-veche-mogat-da-se-plashtat-i-prez-easypay-666350.html", "text": "Глобите към КАТ вече ще могат да се плащат и онлайн. Това съобщиха от EasyPay. Системата позволява да бъде направена проверка по ЕГН на шофьора или по номера на шофьорската книжка. Плащането може да бъде направено директно на каса на EasyPay, като то се отразява веднага в системата на КАТ. По електронен път потребителите могат да платят и през ePay.bg като въведат данните от фиша, който са получили. Плащането може да стане и без регистрация в системата чрез карти VISA или MasterCard.На сайта на МВР могат да бъдат  от справки по електронен път. Освен за задължения към органите на \"Пътна полиция\", може да бъде направена проверка за издадени документи за самоличност, издаване на лицензи и проверка на документи, свързани с пожарната безопасност. ", "date": "2017.10.02", "title": "Глобите от КАТ вече могат да се плащат и през Easypay"}
{"url": "https://offnews.bg/politika/bsp-sofia-grazhdanite-sa-pravi-da-protestirat-sreshtu-platenoto-parki-666342.html", "text": "Протестът на гражданите от \"Лозенец\" срещу разширяването на \"зелената зона\" е напълно справедлив. Управляващите в Столична община буквално се подиграват с тях. Това коментира общинският съветник от групата на БСП Лява България в СОС Николай Николов. Той присъства на протеста на гражданите от \"Лозенец\" пред сградата на Столична община на ул. \"Московска\" №33 вчера. Живеещите в централния софийски квартал излязоха да изразят несъгласието си с решението да бъде разширена \"зелената зона\". \"Докладът за разширяването на \"зелената зона\" мина на последната сесия на СОС преди лятната ваканция, припомни Николай Николов. - С колегите от нашата група гласувахме против, но управляващите го приеха. Тогава говореха, че били правили обществено допитване и живеещите в засегнатите квартали били съгласни. На днешния протест на гражданите от \"Лозенец\" чух точно обратното. И изобщо не ме учудва. Защото вече е традиция управляващите в Столична община да злоупотребяват с мнението на гражданите. Когато трябва да приемат подобен безумен доклад като разширяването на \"зелената зона\", те обявяват обществено обсъждане в неудобен за гражданите час и в последния момент. Има ли обществено обсъждане? Има! Чули ли са мнението на гражданите? Не са. Но очевидно, че не им е нужно, за да гласуват решението, което искат. Това е пълна подигравка на управляващите в Столична община с гражданите на София!  Според Николай Николов хората са напълно в правото си да протестират срещу разширяването на зоната за платено паркиране и по още една причина. Защото реално столичани не усещат подобрение на инфраструктурата в центъра, въпреки огромните суми, които Центърът за градска мобилност акумулира от платената зона за паркиране.\"Живеещите в районите със \"зелена зона\" са принудени да плащат висока годишна такса за автомобилите си, а в същото време нямат гарантирано паркомясто в разчертаните зони за спиране на автомобили около кооперациите им, коментира още Николай Николов. - Това също буди справедлив гняв у гражданите. И какво излиза в крайна сметка - управляващите в Столична община разширяват \"зелената зона\", без да питат хората, принуждават ги да си плащат скъпо, без да им гарантират паркоместа, а накрая гражданите така и не разбират какво се случва с техните пари. Защото улиците продължават да са с дупки като кратери и да приличат на лунен пейзаж, тротоарите са в окаяно състояние, а за капак хората не могат да спират автомобилите пред домовете си, въпреки че плащат за \"зелена зона\". Кое от всичко това е справедливо и кой нормален човек би го търпял?!\".", "date": "2017.10.02", "title": "БСП-София: Гражданите са прави да протестират срещу платеното паркиране"}
{"url": "https://offnews.bg/obshtestvo/minimalnata-pensia-veche-e-200-lv-666331.html", "text": "От 1 октомври минималната пенсия вече е 200 лева, като средното увеличение е 16,67 лева. Увеличението е за 824 000 пенсионери у нас.Следващото ще бъде от 1 юли 2018 г. с още 3,8 на сто.А от 1 януари 2019 г. предстои отпадане на тавана на новите пенсии. В бъдеще пенсията ще зависи изцяло от осигурителния принос.", "date": "2017.10.02", "title": "Минималната пенсия вече е 200 лв."}
{"url": "https://offnews.bg/sviat/aleia-na-slavata-v-rusia-josif-kobzon-ovchar-i-geroj-na-truda-666337.html", "text": "Русия вдигна паметник на известния певец Йосиф Кобзон преживе. Алеята на славата се намира в забайкалското село Агинское. На нея са поставени бюстовете на овчар, герой на Русия, животновъд, герой на труда и на депутата от Държавната дума народния артист на СССР Йосиф Кобзон, съобщават местните власти, цитирани от БГНЕС. Йосиф Кобзон вече 20 години е депутат от региона.За изработката и поставянето на бюстовете регионалното правителство е отделило 3,3 милиона рубли. Това е първият паметник на Кобзон в Русия.През 2003 година той получава привилегията да се превъплъти в още един монумент в украинския Донецк, по-късно част от размирния източен район на страната под контрола на сепаратистите.Кобзон е роден именно в тази част на Украйна. Роденият през 1937 г. Кобзон е познат като „гласът на СССР” и „съветския Франк Синатра”. През февруари миналата година името на певеца и политик попадна в обновения списък със санкции на ЕС срещу руски и украински политици. ", "date": "2017.10.02", "title": "Алея на славата в Русия - Йосиф Кобзон, овчар и герой на труда"}
{"url": "https://offnews.bg/futbol/referendumat-v-katalunia-razplaka-pike-666323.html", "text": "Централният бранител на Барселона и испанския национален отбор Жерард Пике се превърна в основна фигура след мача на каталунците с Лас Палмас. Двубоят се изигра при закрити врата и беше спечелен от Барселона с 3:0.До последно провеждането му беше под въпрос заради напрегнатата обстановка покрай референдума за независимост на Каталуня, но в крайна сметка беше взето решение да се изиграе без публика.Като главен радетел за свободата на каталунското изразяване защитникът беше заобиколен от десетки журналисти и Пике не скри емоциите си, като се просълзи, докато говори.“Шефовете се опитаха да отложат мача, но не беше възможно. Беше много тежко да играем след всичко случило се. Беше много тежък ден. Семейства, деца, дядовци искаха да гласуват, но полицията… снимките говорят сами.Действията бяха видяни от целия свят и мисля, че ще има последствия”, сподели номер 3 относно насилието по улиците на Барселона, довело до над 700 ранени.Според информация на местните медии, Пике е настоявал мач да няма, но в крайна сметка мнението му не е било прието.", "date": "2017.10.02", "title": "Референдумът в Каталуня разплака Пике"}
{"url": "https://offnews.bg/sviat/puchdemon-izvoiuvahme-si-pravoto-za-republika-katalunia-666325.html", "text": "Каталунците извоюваха правото да имат независима държава, заяви премиерът на Каталуния Карлес Пучдемон в тържествено обръщение към народа на автономната област.Той благодари за мобилизацията на милиони хора да участие в референдума за независимост, въпреки забраната и насилието от страна на испанската полиция.Премиерът категорично заяви \"ние сме европейски граждани и страдаме от посегателства над нашите права и свободи\". Той добави, че до няколко дни неговото правителство ще внесе резултатите от референдума в регионалния парламент, за да може той да приложи закона за референдума.Това означава едностранно обявяване на независимост, ако мнозинството избиратели се произнесат за отделяне от Испания.", "date": "2017.10.02", "title": "Пучдемон: Извоювахме си правото за Република Каталуния"}
{"url": "https://offnews.bg/obshtestvo/do-21-dnes-pod-10-v-nedelia-666327.html", "text": "Днешният ден започва с намалена видимост на места. През деня ще има по-значителна облачност над източните и югозападните райони, където на изолирани места ще превали слаб дъжд. Над останалата част от страната ще преобладава слънчево време.Ще духа слаб, по морския бряг умерен вятър от изток-североизток. Максималните температури ще са между 16° и 21°, според прогнозата на НИМХ-БАН.Над планините ще има предимно значителна облачност. Ще духа слаб североизточен вятър. Максималната температура на височина 1200 метра ще е около 10°, на 2000 метра - около 5°.Над Черноморието ще има значителна облачност и на отдели места ще превали слаб дъжд. Ще духа до умерен североизточен вятър. Максимални температури на въздуха: 17-18°. Температурата на морската вода е 18-19°. Вълнението на морето ще бъде 2-3 бала.Първата октомврийска работна седмица ще продължи със средни максимални температури 19-21 градуса, в събота и неделя се очакват дъжд и захлаждане, с със средна максимална температура за страната 17 градуса и минимална под 10.", "date": "2017.10.02", "title": "До 21° днес, под 10° - в неделя"}
{"url": "https://offnews.bg/obshtestvo/siniata-i-zelenata-zona-veche-sa-do-19-30-chasa-666332.html", "text": "Синята и зелената зона в София вече работят с удължено работно време - от 8.30 до 19.30 ч.В събота синята зона също ще е с удължено работно време - до 18 ч., а не до 14 ч., както беше досега.В столицата се разширява и зоната за платено паркиране в кварталите \"Лозенец\" и \"Средец\" с още 5 000 платени паркоместа. Маркировката е поставена през уикенда, сложени са и необходимите знаци, уточняват от Центъра за градска мобилност.", "date": "2017.10.02", "title": "Синята и зелената зона вече са до 19.30 часа"}
{"url": "https://offnews.bg/obshtestvo/testvat-sirenite-dnes-666333.html", "text": "Сирените ще бъдат включени днес в 13 ч. в няколко града.Сигналът за тревога ще бъде звучи заради тест на сиренната система в Бургас, Варна, Кърджали, Монтана, Пазарджик, Плевен, Пловдив, Русе, София, Смолян, Враца и региона в 30-километровата зона около АЕЦ \"Козлодуй\".", "date": "2017.10.02", "title": "Тестват сирените днес"}
{"url": "https://offnews.bg/sviat/ranenite-v-katalunia-veche-sa-844-kmetat-na-barselona-nareche-ispansk-666324.html", "text": "844 души са ранените при сблъсъците с полицията, която се намеси, за да не допусне гласуване в референдума за независимост на Каталуния, съобщи регионалното правителство на автономната област, предаде Ройтерс.Организации и профсъюзи, отстояващи независимостта на Каталуния, отправиха призив за обща стачка в автономната област на 3 октомври, съобщи в. \"Вангуардия\", като цитира ръководителя на групировката \"Омниум\" Жорди Куишарт.Каталунското правителство, което е за независимост, заяви, че днес Испания \"е срам за Европа\" заради начина, по който се опита да смаже опита на Каталуния да проведе референдум за отцепване, предаде Асошиейтед прес, цитирана от БТА.Правителственият говорител Жорди Турел каза, че действията на полицията са \"пълна диващина, международен скандал\".Според думите му въпреки действията на полицията са успели да гласуват милиони каталунци, а полицията е затворила само 319 от около 2300 секции.Испанската агенция ЕФЕ съобщи, че днес в Каталуния по време на референдума са били задържани шестима души, заподозрени в оказване на съпротива и неподчинение на властта.Кметицата на Барселона Ада Колау нарече испанския премиер Мариано Рахой \"страхливец, който се крие зад прокурори и съдилища.Тя също така каза, че Европейският съюз трябва да заеме становище за това, което се случва в Каталуния.", "date": "2017.10.02", "title": "Ранените в Каталуния вече са 844. Кметът на Барселона нарече испанския премиер страхливец"}
{"url": "https://offnews.bg/obshtestvo/v-tcentara-na-sofia-belite-brezi-i-banishora-bez-voda-dnes-666329.html", "text": "\"Софийска вода\" предупреждава за спиране на водата в някои части на София днес заради ремонти.От 10 до 22 часа няма да има вода в жк \"Славия\", ул. „Житница“, ул. „Хайдушка поляна“, ул. 691, ул. „Хайдушко изворче“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка поляна“ до бл. 32.Във връзка с подмяна на спирателни кранове на ул. „Смърч“ и ул. „Битоля“, жк „Белите брези“, се налага спиране на водоподаването от 10 до 18 часа по ул. „Ворино“ от ул. „Проф. Д-р Димитър Атанасов“ до ул. „Битоля“, по ул. „Битоля“ от ул. „Хайдушка гора“ до бул. „Гоце Делчев“ и по ул. „Смърч“ от ул. „Дойран“ до ул. „Битоля“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Битоля“ ъгъла с ул. „Смърч“; ул. „Битоля“ ъгъла с ул. „Хайдушка гора“.Заради подмяна на сградно водопроводно отклонение на ул. „Шейново“, Център, се налага спиране на водоподаването от 9 до 16 часа на ул. „Мургаш“, ул. „Шейново“, ул. „Васил Априлов“, бул. „Евлоги и Христо Георгиеви“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шейново“ №19.Във връзка с изпълнение на инвестиционен проект за реконструкция на уличен водопровод на ул. „Охрид“ кв. „Банишора“, се налага спиране на водоподаването от 9 до 21 часа по ул. „Охрид“ от ул. „Свищов“ до ул. „Опълченска“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Охрид“ ъгъла с ул. „Подполковник Калитин“.След възстановяване на водоснабдяването е възможно временно повишаване мътността на водата, но след реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Подмяна на сградно водопроводно отклонение на ул. „Илия Джагаров“, с. Локорско ще е причината за спирането на водоподаването от 10 до 14 часа на ул. „Илия Джагаров“, по ул. „Цветан Пешев“ от ул. „Илия Джагаров“ до ул. „Поп Стоил Петков“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илия Джагаров“ ъгъла с ул. „Цветан Пешев“.", "date": "2017.10.02", "title": "В центъра на София, Белите брези и Банишора без вода днес"}
{"url": "https://offnews.bg/nashite-avtori/muza-666328.html", "text": "Добър вечер. Пътувам за Бургас с късния влак, знам, че сте само информация и не сте книжарница, но много ми се налага да ми продадете химикалката си. Ето, вижте, имате няколко. Знам, че е неприлично и необичайно, но е въпрос на живот и живот. Не, не се казва на живот и смърт, когато става дума за писане. Писането е само живот. Трябва ми химикалката, моля ви. От сърце. Госпожо, не ме принуждавайте да ставам груб. Сега ще ви простя това злобно отношение, но нека спрем дотук. Аз ще си намеря химикалка, така или иначе. Но вие ще си останете все така злобна. Да не кажа злокобна. Изпълнена от зла прокоба. Простете ми, не исках да ви обидя. Само ви обяснявам, че по това време на Централна гара няма откъде другаде да се снабдя с нещо за писане. Давам ви пет лева за него. Отказа ми категорично и затвори прозорчето под носа ми. Спря да ме забелязва, а аз вече щях да се пръсна. Ако просто ми се ходеше до тоалетна, щях да отида и да се облекча срещу петдесет стотинки, но това беше вдъхновение и то напираше отвътре по-силно от най-голямата нужда, която някога ви е гонила. Не, аналогията не е подходяща, моето вдъхновение бе за нещо красиво, изящно, леко. Моето вдъхновение не е за тоалетната чиния. То е за звездите, мечтите, цветята, небето. Не може в тоя свят да има само мрак и мизерия. Само хибридни войни и пропаганда. Опитвах се да наизустя думите, които вдъхновението ми диктуваше, но те увисваха за секунда във въздуха и се пукваха като сапунени мехури. Спешно ми трябваше химикалка!Реших да опитам на следващото отворено гише. Вече не се траеше. Виеше ми се свят, подгъваха ми се коленете, идеше ми да полетя или да изкрещя, но наблизо имаше полицаи и всяко от тези действия би ги озадачило крайно и би ги накарало да си мислят за мен разни неприятни неща. Приближих се към лелята, която беше принудена да продава билети по това време на деня и със сигурност не бе във възторг от този факт. С физиономията й можеше да си подквасиш млякото. Бифидус есенсис. Ще бъде трудна задача, да не кажа невъзможна. Добър вечер. Не, няма да си купувам билет, вече имам. Влакът ми тръгва за Бургас след половин час, а аз имам голям проблем. Може на пръв поглед да ви се стори нещо незначително и странно, но за мен е важно. Ще си платя. Давам ви десет лева за една химикалка. Трябва да напиша нещо, което ми дойде на ума преди малко. Трябва да го уловя, докато не е избягало. Хубаво е. Не е лошо. Не е за убийства, нито за изневери. Не е за измами, нито за престъпления. Не е за политика, нито е за темата на деня от вестниците. Не, не съм журналист, слава Богу. Писател съм. Вярвам, че думите могат да лекуват. Че могат да дават надежда и да спасяват души човешки. Защото в началото бе Словото. А Словото го изразяваме чрез думите. Звучи ви абстрактно, така ли. Ние сме твари словесни, ето аз ви говоря, обаче вие не ме разбирате. Затова ще ви го кажа по друг начин.Обикновено нося в раницата си по десетина химикалки. Защото вдъхновението е ужасно нещо. Има си свой непокорен нрав и не се вълнува от културните ми пристрастия към настоящия момент. Този път обаче не ми е останала нито една, някъде съм ги изгубил. И с влизането на Централна гара отнякъде ме осени голяма мисъл. Такава, която може да накара хората да се усмихват. Това място винаги ми е влияело. Може би защото съдбите на всички нас тук се пресичат и точката събира енергията ни в едно. Виждам едно малко момиченце, баба му го води за ръка. Бабата му се усмихва и му говори. Споменава му нещо за майка му. Момиченцето почва да се радва и да пита баба си още други неща. И те се отнасят до майката на момиченцето. Бабата се обръща на другата страна, за да придърпа тежкия куфар и едва тогава намира още думи, с които да накара момиченцето да се усмихва. То е на около 6 години. Бабата може да премине през стени. И ето, тяхната съдба се е пресякла с моята. А и с онази на онези двама възрастни джентълмени с раниците, които не говорят много, но по обувките им личи, че отиват на планина. И с четвъртата съдба на момичето и момчето, които се държат за ръка. Пета, шеста, десетки и стотици съдби. И всички те в един миг преминават оттук.Господине, това е банално. Кое. Това за съдбите. Всеки ден съм тук и нищо такова не виждам. Освен това химикалките ми се водят и не мога да ви услужа. Бих ви подарила, но са ми под бройка. Не ми е позволено, съжалявам. Но госпожо, аз не твърдя, че не е банално. Само ви описах картината, която ме накара да се спра, да я запечатам в съзнанието си, да я осмисля и да сътворя нещо, което ще помогне на всички ни да не се тревожим и да не изпитваме омраза. Но ние не изпитваме омраза, господине. Ние сме си такива, каквито сме си. Никой няма нужда от вашите думи, повярвайте ми. Но това са специални думи! Какви специални – абракадабра ли. Не виждате ли, че вече никой не говори. Само мучим, лаем, съскаме и грухтим. А някои само си отварят устата ритмично. Ето така. УА, УА, УА. Чакат да им хвърлиш въдица. Ще ме извиняват животинките. Госпожо, не бива да унивате. Със сигурност има начин дори вие да се зарадвате на самия факт, че живеете. То пък един живот, да не почвам да ти разказвам за болестите си. Ето, госпожо, това вече е наистина банално. По-банално и от моето изречение за съдбите и енергията. Но вие няма да ме откажете да напиша онези думи, които музата крие от мен. Аз ще си намеря химикалка и ще ги запиша. Нека на никого не послужат. Но поне на мен са послужили.Няма да ме огрее, помислих си. И тая жена ще постъпи жестоко с мен. Като много други жени. Нашият малък тъп разговор обаче не ми се отрази негативно на вдъхновението. Ще ме попитате защо не написах думите в телефона си или на преносимия компютър. Ще ви отговоря, че не е същото. Не му отива на такова място като Централна гара да пишеш върху такива прибори. Имах си бележник с редове и твърди корици и чисто и просто ми трябваше една химикалка. Или поне молив. Моливче. Ето го! Пред мен на земята. Съвсем се скапа цялата история. Заприлича на сладникава импресийка, да ме прощават умниците. Момиченцето с бабата си беше изпуснало моливчето навярно. Може би. Но беше такова, детско моливче, синьо на цвят, марка фабер. Взех го. Седнах на пейката. Извадих бележника. Преброих бавно обратно от десет до нула със затворени очи. Хайде. Идвай. Да започваме. Върхът на моливчето се приближи към хартията. Ръката ми трепна. Може би тя си спомни първата дума. И затова трепна. Но аз вече я бях забравил. Тая дума. Първата. Забравих я. Ужас. Одъртях. Заеби.", "date": "2017.10.02", "title": "Муза"}
{"url": "https://offnews.bg/obshtestvo/prezidentat-otkriva-uchebnata-godina-v-su-666330.html", "text": "Президентът ще открие учебната година в Софийския университет днес.Ген. Румен Радев ще присъства на церемонията в аулата на Ректората, която започва в 10 ч.Откриването на 2017/2018 г. по факултети ще се проведе в различни часове. Първо, в 8 ч., ще има утреня в параклиса на Богословския факултет, а в 8.45 ч. св. литургия и водосвет. Последен учебната година ще открие Факултетът по начална и предучилищна педагогика. Началото е планирано за 14.30 ч.Академията на МВР днес също открива учебната си година. В 11 ч. там началото ще бъде дадено в присъствието на министъра на вътрешните работи Валентин Радев.", "date": "2017.10.02", "title": "Президентът открива учебната година в СУ"}
{"url": "https://offnews.bg/sviat/avstralijski-tijnejdzhar-pochina-smazan-ot-tezhesti-vav-fitnes-666334.html", "text": "Австралийски тийнейджър почина, след като беше смазан от оборудване за вдигане на тежести във фитнес, съобщи Би Би Си.15-годишният Бен Шоу се опитал да вдигне от лежанка 98 кг миналия вторник, когато станал инцидентът в Бризбън.Той бил намерен от персонала на фитнеса и откаран в болница, където починал в събота.Не е известно колко време е останал затиснат под тежестите, пише Би Би Си. Според Daily Mail е останал затиснат около 30 минути.\"Бен почина вчера следобед. До него бяха семейството и приятелите му\", се казва в изявление на семейството.Родителите са решили да дарят органите му и тъкани за трансплантации.Властите обявиха, че е твърде рано да се каже дали ще бъдат повдигнати обвинения, но започва разследване.Според правилата в клуба клиенти под 16 г. трябва да бъдат под надзор, когато вдигат тежести.", "date": "2017.10.02", "title": "Австралийски тийнейджър почина, смазан от тежести във фитнес"}
{"url": "https://offnews.bg/112/sarfist-se-udavi-kraj-ahtopol-666335.html", "text": "Сърфист се е удавил край Ахтопол, съобщи МВР - Бургас. Тялото на мъжа -  36-годишен от София, е намерено късно вечерта в петък в района на неохраняемата зона на залив \"Свети Георги\" край Ахтопол. Сигнал за инцидента е подаден в Районно управление на Царево късно вечерта. Все още се изясняват обстоятелствата за инцидента. ", "date": "2017.10.02", "title": "Сърфист се удави край Ахтопол"}
{"url": "https://offnews.bg/sviat/90-protcenta-ot-kataluntcite-kazaha-ad%c3%a9u-na-ispania-666326.html", "text": " 90 процента от гласувалите на референдума в Каталуния са поискали независимост за автономната област. Това показват резултатите от вчерашния референдум, който бе забранен от властите в Мадрид и премина при репресии от страна на испанската полиция. Преди минути от правителството на автономната област в Барселона обяви данните. Процентът за \"да\" е много по-висок от предварителните прогнози и вероятно е бил повлиян от насилието от страна на органите на реда, което е мобилизирало максимално каталунските сепаратисти.По последни данни Говорителят на правителството Жорди Турул обяви, че в референдума са участвали 2,26 милиона души. От тях 2,02 милиона са гласували за независимост.Избирателната активност е била около 42,3 процента. В Каталуния право на глас имат общо 5,34 милиона души.Бюлетина с \"не\" са подали 7,9 на сто от гласувалите, празните бюлетини са 2 на сто, а невалидните - 0,9 на сто.По-рано тази нощ премиерът на автономната област Карлес Пучдемон направи Очаква се до дни регионалният парламент в Барселона да обяви едностранно отделяне на областта от Испания.", "date": "2017.10.02", "title": "90 процента от каталунците казаха adéu на Испания"}
