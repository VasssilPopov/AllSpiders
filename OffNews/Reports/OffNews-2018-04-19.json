{"url": "https://offnews.bg/obshtestvo/patriarh-neofit-veche-ne-e-v-reanimatcia-679039.html", "text": "Патриарх Неофит вече не е в реанимация. Това съобщиха от болница \"Токуда\", където той беше приет по спешност снощи. Здравословното състояние на патриарха се подобрява. Лечението му продължава в терапевтично отделение, обясниха от лечебното заведение.Оттам вече обясниха, че патриарх Неофит има коморбидни заболявания, свързани с възрастта му. Той е приет за наблюдение, защото е преценено, че в състоянието му има известна доза критичност. ", "date": "2018.04.19", "title": "Патриарх Неофит вече не е в реанимация"}
{"url": "https://offnews.bg/politika/mareshki-ne-ochakvame-che-balgaria-shte-bade-priako-zastrashena-ot-s-679042.html", "text": "Заседанието на КСНС приключи, в момента се правят редакции на текста. Има консенсус, уточняват се последни текстове. Това заяви  пред журналисти лидерът на \"Воля\" Веселин Марешки, който напусна първи свикания от президента Румен Радев Консултативен съвет по национална сигурност. \"Един от основните въпроси беше модернизацията на армията. Мисля, че има консенсус. Относно това дали трябва да бъде модернизирана има някакви разногласия относно темповете и сроковете\", посочи Марешки, цитиран от \"Фокус\". \"Разногласията не са големи. За следващите 3 години беше показано какъв е планът и с колко не се доизпълнява. Разликата за следващата година беше 100 млн., не мисля, че това е голям проблем и ще наруши програмата за модернизирането на армията\", допълни той.На въпрос дали са обсъждани преки заплахи за националната сигурност Марешки отговори, че според него към днешна дата ситуацията в България е максимално спокойна и страната не е застрашена от терористични или други акции, свързани с конфликти по света.Според данните, които имаме, не очакваме, че България може да бъде пряко застрашена от случващото се в Сирия, подчерта той.На въпрос дали е обсъждана сделката за ЧЕЗ Веселин Марешки посочи: \"Не, обсъждана беше ситуацията в Сирия и другите критични точки като Украйна и т.н. и модернизацията на армията\".", "date": "2018.04.19", "title": "Марешки: Не очакваме, че България ще бъде пряко застрашена от случващото се в Сирия"}
{"url": "https://offnews.bg/sviat/priblizhen-na-kastro-stana-prezident-na-kuba-679038.html", "text": "Досегашният вицепрезидент на Куба Мигел Диас-Канел беше избран от парламента за президент на страната.Той е първият кубинец на поста, който не е от семейство Кастро, за последните 60 години. За кандидатурата на Диас-Канел гласуваха 603 от 604 депутати. Той беше единственият кандидат да наследи Раул Кастро начело на страната.Според кубинската конституция председателят на Държавния съвет е едновременно глава на държавата и правителството и се избира за срок от 5 години. Раул Кастро беше президент в продължение на 10 години. Преди него неоспорим лидер на Куба беше Фидел Кастро.", "date": "2018.04.19", "title": "Приближен на Кастро стана президент на Куба"}
{"url": "https://offnews.bg/politika/radev-za-godina-armiata-namalia-s-1000-dushi-tehnikata-ostaria-a-ob-679043.html", "text": "\"За една година армията намаля с близо 1000 човека, старата техника остаря с още 1 година, а нова не бе придобита, обстановката около нас не стана по-спокойна\".Това заяви президентът Румен Радев след края на продължилия 6 часа Консултативен съвет за национална сигурност.\"Не е овладян процесът на напускане на военнослужещи, а предприетите мерки не могат да дадат бърз резултат. Остава открит въпросът за способността на въоръжените сили да изпълнят ангажиментите си в пълен обем\", допълни президентът.\"КСНС се обедини около това, че съществените промени в геополитическата среда изправят националната ни сигурност пред нови предизвикателства\", посочи Радев, цитиран от \"Фокус\".\"Членовете на Съвета се обединиха около позицията, че съществените промени в геополитическата среда, отличаващи се с особена динамика в последно време, изправят националната сигурност на Република България пред нови предизвикателства. Актуалната външна среда на сигурност е особено динамична и се характеризира с геополитически промени, предизвикателства пред международния правов ред, засилване ролята на недържавни субекти с помощта на нови и деструктивни технологии, хибридни действия и кибератаки, демографски и климатични промени, нарастващ недостиг на ресурси, които са в основата на вътрешни и международни конфликти и миграционни потоци\", допълни той.\"Неразрешените кризи с геополитическа значимост, процесите на дестабилизация в Черноморския регион и Източното Средиземноморие, нарастващата геополитическа конкуренция в региона на Западните Балкани, международният тероризъм, миграционният натиск, конфликтите в Близкия Изток и Азия, продължават да излагат на риск националната ни сигурност, сигурността в целия регион, а и в евроатлантическата зона като цяло. Развиват се паралелни процеси на съперничество и сътрудничество\", продължи президентът.По време на заседанието са се обединили около няколко предложения към изпълнителната и законодателната власти:\"Призовавам институциите да се отнесат отговорно към проблемите на Въоръжените сили и към сигурността на българските граждани. Призовавам за делово и отговорно отношение към нашите съюзници. Виждате, обстановката е такава, че времето за обещания и декларации изтече. Дела трябват!\", подчерта Радев.", "date": "2018.04.19", "title": "Радев: За година армията намаля с 1000 души, техниката остаря, а обстановката не е по-спокойна"}
{"url": "https://offnews.bg/tehnologii/mtel-pokaza-tehnologichni-reshenia-za-umno-upravlenie-na-obshtini-679040.html", "text": "Телекомът демонстрира за пръв път у нас в Монтана възможностите на Narrowband IoT технологията., част от , представи за пръв път у нас умни решения за градска среда с помощта на Narrowband IoT (NB-IoT) технология. На събитие в град Монтана телекомът демонстрира възможности за контрол на въздуха, управление на отпадъци, интелигентно осветление и умно паркиране.Narrowband IoT е технологичен стандарт, който свързва широка гама от устройства, машини и услуги с помощта на клетъчни телекомуникационни технологии. Основните предимства на технологията са свързани с по-ниски разходи за устройства, по-дълъг живот на батериите, по-добро покритие на закрито, оптимизиран пренос на данни, двупосочна комуникация, ниско време закъснение, висока сигурност на връзката и качество на предлаганите услуги.„Радвам се, че Мтел е първата компания у нас, която предлага умни решения с помощта на Narrowband IoT. Това е технология, която ще промени към по-добро не само управлението на градските зони, но също така представянето на цели индустрии и живота на хората като цяло. Убеден съм, че услугите, които предлагаме, ще спестят много разходи на българските общини, предлагайки по-добри условия на живот на техните жители. Мтел вече осъществява пилотни проекти и има готовност да внедри новите умни решения в цялата страна”, сподели Красимир Петров, директор „Конвергентна мрежа и услуги” в Мтел.Решението за контрол на въздуха отчита нива на замърсяване и прахови частици, като също така измерва температура и влажност. Системата е приложима за открити и закрити пространства, а информацията се следи с помощта на уеб-базирано приложение. С помощта на решението общините ще имат информация в реално време за качеството на въздуха.Услугата за умно управление на отпадъци е подходяща за общини и сметосъбиращи компании. С помощта на датчици тя автоматично идентифицира степента на запълване на контейнерите за смет. Системата предлага автоматизирани изчисления на маршрут и навигация, базирани на анализ на информация, като също така предлага отчет за сметосъбиране до клиентите. Използването ѝ спестява времеви ресурс, а във финансов аспект може да намали с до 70% разходите за сметосъбиране.Системата за умно осветление използва LED модули, за да оптимизира контрола на уличните светлини, регулирайки автоматично степента на осветеност през цялото денонощие. Модулите са съвместими със съществуващите стълбове за осветление и са лесни за адаптиране. Използването на умно осветление с помощта на Narrowband IoT технология подобрява условията на живот в градските зони и намалява с до 25% годишните разходи.Narrowband IoT решението за умно паркиране засича свободните места за паркиране, позволява запазване на паркомясто онлайн, автоматично определя най-краткия маршрут до свободното място и осъществява безкасови трансакции в платените зони. Системата осъществява централизирано следене, отчитайки тенденциите в паркирането, степента на заетост и нарушенията. Внедряването ѝ подобрява заетостта на паркоместата с до 25% и увеличава събираемостта на приходите от нарушения с до 20% на година.Монтана е една от 132 общини у нас, с която Мтел си партнира успешно, като предлага пълно портфолио от телекомуникационни решения – гласови услуги, мобилен интернет, фиксирани услуги, ИКТ решения, услуги за сигурност и наблюдение. Един от последните реализирани институционални проекти от телекома е обслужването на „Бърза помощ” на територията на цяла България. Мтел предоставя цялостното информационно и ИТ обслужване на „Бърза помощ”, включващо управление на кол център, виртуална частна мрежа, център за данни, позициониране на линейките, връзка между стотици локации.Предлагането на решения с помощта на Narrowband IoT технология е поредната стъпка от стратегията на Мтел да бъде технологичен лидер на телеком пазара. Компанията се стреми постоянно да следва световните тенденции, които показват, че „Интернет на нещата” ще играе все по-важна роля. Очаква се IoT връзките в света да бъдат 25 милиарда през 2025 г., като 13,8 милиарда от тях ще бъдат индустриални, а 11,4 милиарда – потребителски.", "date": "2018.04.19", "title": "Мтел показа технологични решения за умно управление на общини"}
{"url": "https://offnews.bg/obshtestvo/ivancheva-pritiskala-investitorite-po-tri-nachina-obiavi-glavniat-arh-679046.html", "text": "Кметът на \"Младост\" Десислава Иванчева притискала инвеститорите по три начина, заяви главният архитект на София Здравко Здравков.Той обясни, че прави тази констатация на базата на сигнали от инвеститори за неспазване на срокове от страна на районната администрация. Първият начин е необявяване на разрешение за строеж, след като такова е било издавано от главния архитект, вторият - незаверяване на планове за безопасност и планове за управление на отпадъци, третият - неспазване на процедурите по обявяване на градоустройствен план.Според Здравков в администрацията на район \"Младост\" имало практика да не се обявяват разрешенията за строеж. Вместо това те \"отлежавали\" с месеци в кабинета на Иванчева, което е нарушение, защото след издаване на разрешение на строеж администрацията трябва да уведоми заинтересованите страни в 14-дневен срок. Има поредица от забавени градоустройствени преписки. Те били изпратени за обявяване, но това не се случвало, обясни Здравков. По думите му има над 10 жалби от инвеститори, според които в администрацията в \"Младост\" е имало забавяне на документи. По случаите е сезирана Комисията по архитектура. Изпратена е и справка до председателя на Столичния общински съвет (СОС) Елен Герджиков.Здравков коментира, че Иванчева вършела работата си с \"изключително нежелание\" - нямала никакъв интерес да се занимава с проблемите на района и да комуникира с администрацията на главния архитект.\"Когато поемаш заявки пред избирателите, трябва да знаеш и как да ги изпълниш\", подчерта той. ", "date": "2018.04.19", "title": "Иванчева притискала инвеститорите по три начина, обяви главният архитект"}
{"url": "https://offnews.bg/izvan-terena/futbolistki-obeshtavat-erotichna-fotosesia-679045.html", "text": "Момичетата от женския футболен отбор Енисей обещаха на феновете си еротична фотосесия в края на сезона.Условието за това обаче е те да ги подкрепят горещо и да им помогнат да спечелят шампионата, който стартира на 18 април и ще завърши на 23 октомври.През отминалия сезон Енисей зае седмото място от осем отбора и заявлението на дамите определено има почва.Феновете бяха подгряни какво ги чака с кадри на защитничката Наташа Морозова, която вече има определен опит в еротичните фотосесии.", "date": "2018.04.19", "title": "Футболистки обещават еротична фотосесия"}
{"url": "https://offnews.bg/politika/spored-tcvetanov-na-ksns-obsazhdali-izlizane-ot-es-i-nato-prezidentst-679048.html", "text": "Зам.-председателят на ГЕРБ Цветан Цветанов обвини президента Румен Радев, че иска да извади България от ЕС и НАТО. Според Цветанов в началото на провелия се днес Консултативен съвет за национална сигурност е обсъдена позиция по въпроса. Уводната част на КСНС започна с изводи за излизане от ЕС и НАТО. Тези екземпляри, които ни бяха дадени, бяха събрани след това от администрацията на президента. И той усети, че има голям проблем, ако излезем и говорим за нея, каза Цветанов след края на продължилото 5 часа заседание.\"Години след приемането ни в НАТО и в ЕС, ние искаме да останем там, да бъде достойни членове и да си гарантираме сигурността на България. Премиерът също подкрепи изцяло и беше съпричастен с емоционалните реакции на членовете на част от членовете\", подчерта Цветанов.\"Като започнахме дискусията, държах много да се уточнят нещата със \"светлината\" и \"тъмнината\". И когато говорим за динамиката в геополитически план, бях категоричен, че с позицията на президента по някой път, която се отклонява от позицията на правителството, не даваме ясен знак към геополитическите ни партньори\", допълни той. Цветанов все пак не каза какво е било първото предложение на Радев и призова Президентството да го оповести. Малко след това от прессекретариата на президента разпространиха позиция, че твърденията на Цветанов са манипулативни и изпратиха черновата на първоначалното предложение за позиция на КСНС, направено от президента, в което няма такова предложение.Черновата е малко по-дълга от приетото предложение, като е съкратено изреждане на конфликтите в региона и къде може да се очаква ескалация на напрежението. След обсъждането на предложението е отпаднала и последната точка от решенията, според която Държавна агенция \"Разузнаване\" и служба \"Военна информация\" да предоставят месечни анализи на средата за сигурност и да дават препоръки за минимизиране на рисковете за националната сигурност. При останалите решения са променени единствено първоначално предложените срокове за изпълнение, като са удължени с няколко месеца. След заседанието на КСНС лидерът на БСП Корнелия Нинова също опроверга Цветанов. \"Абсурд. В никакъв случай не е имало изказване за излизане от ЕС и НАТО. Това не е чернова – винаги на КСНС президентът дава проект за декларация след дискусията. В началото на тази декларация беше направен много подробен и дълъг анализ на ситуацията в света, в Близкия Изток, на Балканите – обща информация за конфликтните места, за противоречията, т.е. познатата информация. И беше много дълго – мисля, че декларация от 3 или 4 страници и затова с корекции и с предложения се ориентирахме към нейното съкращаване и най-вече към изваждане на решенията. Не толкова описания на конфликтите, защото всички ги знаем къде са\", коментира Нинова, цитирана от \"Фокус\".Тя уточни, че не е останала с впечатление, че тези изречения внушават излизане от ЕС и НАТО.\"Мисля, че това е лично мнение на г-н Цветан Цветанов. Нямаше такива изказвания, имаше съвсем спокоен разговор кое да остане, кое да отпадне. Изненадана съм от това говорене на г-н Цветанов\", каза Нинова.", "date": "2018.04.19", "title": "Според Цветанов на КСНС обсъждали излизане от ЕС и НАТО, Президентството го опроверга"}
{"url": "https://offnews.bg/112/avtobus-izgoria-na-patia-za-giueshevo-679052.html", "text": "Автобус с 46 пътници се запали на пътя от Кюстендил за ГКПП „Гюешево”, край местността Дервена. Сигнал за инцидента е получен около 18.30 часа. Автобусът е пътувал от София за Македония.Возилото е изгоряло напълно. Шофьорът е извел бързо пътниците. За щастие, няма пострадали. По първоначална информация причината за пожара е късо съединение, съобщи bTV.Пътниците са върнати в София с друг автобус.", "date": "2018.04.19", "title": "Автобус изгоря на пътя за Гюешево"}
{"url": "https://offnews.bg/futbol/dunav-i-etar-se-pozdraviha-s-pobedi-679050.html", "text": "Отборите на Дунав и Етър се поздравиха с победи в четвъртия кръг на Група “Б” на втората осмица на Първа лига.Русенци сложиха край на поредицата си от 7 поредни мача без победа и се върна в борбата за третото място в плейофната група, след като победиха с 1:0 у дома Локомотив (Пд). Единственият гол в срещата реализира Исмаил Иса през първата част.Отборът на Етър пък постигна волева победа с 4:2 над Септември у дома. Играчите на Красимир Балъков постигнаха обрат, след като губеха с 1:2.При резултат 2:2 те останаха с човек по-малко, след като Георги Сърмов получи два бързи жълти картона, но това не попречи на крайния успех.Румен Руменов, Самб Бадара, Ерик Почански и Георги Пашов бяха точни за домакините, докато Асен Чандъров и Иван Стоянов вкараха за гостите.", "date": "2018.04.19", "title": "Дунав и Етър се поздравиха с победи"}
{"url": "https://offnews.bg/interviu/izvanredno-polozhenie-s-iva-sveshtarova-i-vili-prager-678995.html", "text": "Може би сте виждали Ива Свещарова и Вили Прагер в представлението Shamebox, което се играе успешно на сцената на ДНК и спечели Икар в категорията за съвременен танц и пърформанс. Ако не сте - загубили сте много.Двамата са млади, ерудирани, с богат опит и множество европейски награди зад гърба си, а представлението им надниква в тайнствата на личността, където срамът се заражда. През 2015 г. двамата решават, че ще хванат понятието срам и ще го обяснят по-добре дори от философи, но не с думи, а с действия и жестове. Решават, че ще отворят нови пространства в изразяването на сцената и ще накарат зрителя да признае за всички пъти, в които се е изчервявал от самия себе си.Освен че активно се занимават със сценична дейност, също така са си поставили за цел да превърнат страната ни в едно от най-разпознаваемите пространства за съвременен танц и пърформанс. И честно казано им се получава, защото вече 11 години, рамо до рамо със Стефан Щерев, организират един фестивал, който в рамките на 10 дни събира световния \"каймак\" на творците в сферата - .Съвременният танц и пърформанса за мнозинството у нас все още са непознати понятия, но Ива и Вили са решени с всички сили да покажат новите идеи в изкуството на българската публика, да внесат нови нюанси в сценичната обстановка тук и не на последно място - да помагат на българските артисти да излязат извън пределите на България и имената им да бъдат чути.С  те създават цяла среда - за артистите, публиката и хората, които стоят зад едно представление. От утре - 20 април, до края на месеца ще видим и чуем спектакли от САЩ, Франция, Израел, Австралия, Германия и разбира се - България. Артистите ще имат възможност да почерпят от опита на колегите си от света, а публиката да - се докосне до нови усещания.Вили: Ние първо сме завършили тук, в България, в експериментаторските класове на Николай Георгиев и школата 4ХС. По някакъв начин той ни тласна към един друг театър и други изпълнителски изкуства. След това виждахме, че нещата през 90-те години в България не са такива, каквито си представяхме, че ще бъдат по-рано. Но вече имаше възможност да се пътува. Започнахме да посещаваме различни курсове, фестивали и уъркшопове в чужбина, където видяхме, че нещата седят по съвсем друг начин. Вече има възможности младите да се запознаят със съвременното изкуство, но доколко те са адекватни - това е друг въпрос. Има неформално обучение, което е факт тук, в София.Ива: Изборът да учим в чужбина идва от посоката, в която искахме да се развиваме, и тя по някакъв начин ни подсказа кои университети биха подпомогнали бъдещото ни развитие. Програмите тук ни се виждаха по-ограничени, обстановката не беше достатъчно мотивираща и провокативна за нас като артисти и така решихме да направим тази крачка.Вили: Почвайки да пътуваме преди 20 години по различни фестивали в Европа, започнахме да се съизмерваме с европейските артисти и това ни накара да потърсим друга среда за развитие.Ива: Тук по някакъв начин изкуството е още затворено, когато искаш да експериментираш или да се вдъхновяваш от другите изкуства, някак си не се получава. Когато учих в Германия, получавах информация от много различни артистични сфери, наблюдавах желание да се провокира мисленето на хората, да върви към различни посоки. В момента, в който излезеш от сферата, която познаваш, и започнеш да работиш с други форми, пространството, което се получава от този силен артистичен сблъсък, е търсеното развитие.Вили: Публиката има нужда да гледа, трябва да и се предлагат различни форми на съвременното изкуство, за да се откриват в него. Познавам ужасно много хора, които не искаха да стъпват на театър, защото им е скучно. Ние трябваше да убедим тези млади хора да пробват това нещо и на голяма част от тях им хареса, публиката абсолютно се развива. Пърформанс звучеше дори като лоша дума, но ето, развиват се нещата - имаме Икар, имаме ДНК, нещата са много по-отворени - и интернет, и пътуването - това дава възможност на хората да видят, че има и други неща.Ина: Разширяването на публиката тук, в София, идва от постоянството на артистите - на нас и хората, които се занимават с подобно изкуство активно. В началото наистина беше много трудно, особено да бъде артикулирано по най-достъпен начин що е то съвременен танц, смяташе се, че това е изкуство само за интелигентни хора, смяташе се, че това изкуство е твърде абстрактно, неразбираемо - твърдения, които нямат общо с истината. Хората в тази сфера наистина експериментират, пробват нови форми, но това не значи, че е трудно да се комуникира с тях, напротив - използват се език и теми, които са доста актуални и дават възможност на зрителя да бъде активен, съпричастен на това, което се случва. Като казвам активен, имам предвид, че структурата на този тип представления дават възможност за един мисловен процес, където човекът може да бъде активен в съжденията си.Вили: Срамът е една тема, с която започнахме да се занимаваме преди 2 години - когато стартирахме работата по Shamebox, тъй като общо се смята, че на сцената артиста няма срам, на сцената не се показва срам, че артистите са безсрамни хора. Ние намерихме нещо преформативно и сценично в срама, което с развитието на представлението решихме, че можем да вкараме в онлайн пространството, искахме да излезем от театъра, от сцената, като пробвахме първо с по-безобидни сайтове - като Фейсбук и т.н. По-нататък решехме, че в един порно чат можем също постоянно да изпитваме срам, не да играем, а да сме в ситуацията на срам, бидейки там.Ива: Започнахме да работим по проекта с идеята да развием нещо, което е свързано с публичното унижение. Размишлявайки дълго време върху публичното унижение, си казахме: \"Добре, но къде е нашето място в този проект, имало ли е време, в което сме били унижени, как е рефлектирало върху нас\" и постепенно стигнахме до момента, в който говорихме за срам. Възстановихме лични истории, които са свързани със ситуации, в които сме изпитвали срам, събрахме доста материал, който преработвахме безкрайно дълго. Беше трудно да преформатираме срама в телата си, той не е чак толкова видим. Едно от основните неща при срама е изчервяването като реакция. Тези процеси няма как толкова лесно да бъдат пресъздадени на сцена. Решихме да използваме навеждането на глава - един от основните актове, когато човек не издържа на контакта с другите, когато изпитва срам. Превърнахме го в механично движение и върху него насложихме другите ситуации.Вили: Много пъти ни се е искало да се откажем, тъй като трудностите са огромни, много е трудно да продължава всяка година, изисква се огромен инат, защото финансовата ситуация е тежка. Получаваме подкрепа от институциите, както и от програма \"Европа\" на ЕС. България вече не се смята за нещо толкова екзотично. Някога световните имена идваха, просто защото България беше екзотика. Страната ни е част от Европейския съюз, хонорарите са европейски, ние не можем да избягаме от тези неща. Дълго време съществувахме благодарение на чужди организации. Институциите трябва по-сериозно да приемат партньорството с нас, артистите, тъй като ние наистина създаваме културен контекст, за което искаме по-сериозен финансов ангажимент от държавата. Трябва да се вникне в нуждите и необходимостите, това ще бъде добре за всички ни.Ина: Интересно е, че фестивалът вече е доста видим и разпознат извън нашия български контекст. За всяко поредно издание получаваме огромно количество имейли от артисти, които си предлагат работите, от друга страна, ни пишат и продуценти на артисти на световно ниво, което много ни радва. Това показва, че за 11 години сме си свършили работата и това е едно от нещата, които ни вдъхват надежда, че трябва да издържим на този финансов натиск, който имаме всяка година.Ясно е, че има нужда от такъв тип фестивал - разпознат е навън, има интерес, нужен е за местната среда, защото благодарение на него развиваме публиката за този тип изкуство. Не може да си представим, че можем да разширим зрителския кръг само с българските представления, които излизат за една календарна година. Събития като Antistatic са генератор на разширение на културното поле.Ива: Тази година най-накрая осъществихме българската танцова платформа. Работим по нея две години. Тя стана факт от голямото ни желание да отворим полето към нашите чуждестранни партньори. Поканили сме директори и куратори от различи международни институции, театри и фестивали, за да видят българските представления. Международните имена имат възможност да видят цели 13 български спектакъла в рамките на 4 дни.Вили: Идеята е България да не бъде в опашката, да не бъде в периферията на Европа, а да е в центъра на събитията. Години наред показвахме много международни представления, сега решихме да обърнем фокуса. Преди години имаше балканска танцова платформа, тя изигра важна роля в развитието на много артисти.Вили: Постарали сме се да покажем почти всички активни артисти в сферата на танца и пърформанса с продукциите им от последните 2 години. От българска страна поканихме цялото поле, което да покаже какво се случва тук. Поканили сме утвърдени имена като Иво Димчев, Станислав Генадиев, Живко Желязков, Мирослава Захова, театър \"Атом\", както и много млади и прохождащи колеги.Всеки ден ще бъде маратон с 4 представления, като билетите са на символична цена от 8 лева. Между 20 и 30 април обявяваме извънредно положение, за да може изпълнителските изкуства да бъдат на фокус.Ще отрием фестивала с представлението на легендарния Марк Томкинс  - едно голямо име в съвременния танц, на около 70 години е, ще представи представление в почит на великите артисти от сцената, а също така ще даде майсторски клас в нашата образователна програма \"Без дистанция\". Невероятно е това, което се случи с тези три уъркшопа, които организирахме. Младите артисти ще имат възможност да се докоснат до опита на утвърдените си колеги от света.Ина: Артистие, които сме поканили, са активни, почти всички са част от независимата сцена, изключение е само \"Арабеск\" като институция. Международната програма ще включва само 5 заглавия, а едно от най-интересните е . Намирам го за доста любопитно, защото ни дава възможност да проникнем в атлетизма, женствеността и уязвимостта през двете невероятни тела на изпълнителките, които са шампиони по бодибилдинг. Представлението ще покаже много интересен сценичен език, който на места изглежда изглежда силов, а в същото време се вижда интересната поетика, която създават силните женски тела.Вили: Защото всички работим в едно извънредно положение. Постоянно трябва да надграждаме нашите възможности и желания в едно извънредно положение. От друга страна, не става въпрос за бомби, в цялата международна ситуация, в която се намира света, искаме да обявим едно извънредно положение чрез изкуството.Вили: Преди години, когато видях за първи път суши, ми изглеждаше много странно. След като го пробвах, много го харесах. Хора, бъдете любопитни, Antistatic е нещо ново и различно, опитайте и ще разберете дали ще се пристрастите, или просто ще искате да вкусвате съвременното изкуство от време на време.Ива: Живеем в забързан свят, на ден трябва да влизаме в различни роли и да се нагърбваме с много работа, така вече е устроен светът. Заради всички ангажименти ни остава все по-малко време за нас самите, аз винаги се плаша от моментите, в които не мога да си дам нещо, което да ме нахрани душевно. Смятам, че Antistatic може да накара публиката да забрави за напрежението и ангажиментите. Това е за душата, един по-различен час.", "date": "2018.04.19", "title": "Извънредно положение с Ива Свещарова и Вили Прагер"}
{"url": "https://offnews.bg/sviat/nad-120-arestuvani-na-protestite-v-erevan-679051.html", "text": "123-ма души са били арестувани днес във връзка с протестите в Ереван срещу бившия президент на Армения Серж Саркисян, станал премиер. Сред арестуваните има 22-ма непълнолетни. По-късно всички арестувани бяха освободени. Тази сутрин стотици демонстранти се опитаха да блокират входа на правителствена сграда в центъра на арменската столица, с което предизвикаха намесата на полицейски сили за борба с безредици.Полицията разчисти пътя към сградата и служителите от министерства и ведомства успяха да отидат на работа, но бяха посрещнати с викове \"Позор\".По-късно 200-300 участници в протеста започнаха шествие из града, за да съберат привърженици, които да участват в митинга, насрочен за по-късно.Днес е седмият ден от протестите срещу оставането във властта на Саркисян, който стана президент през 2008 г. и се върна като премиер благодарение на оспорвана конституционна реформа, съобщи ТАСС, цитирана от БТА.", "date": "2018.04.19", "title": "Над 120 арестувани на протестите в Ереван"}
{"url": "https://offnews.bg/dw/borisov-pred-shvejtcarski-vestnik-karateto-me-prevarna-v-boretc-za-mi-679034.html", "text": "Опитът, придобит в бойните изкуства, помогнал много на премиера Борисов в политиката. \"При каратето не става дума за насилие, а за съобразителност и ценности. Това ме превърна в борец за мир и определи моя политически стил - постоянен диалог и компромиси, докато намерим правилното решение\", казва Борисов в интервю за швейцарското издание \"Нойе Цюрхер Цайтунг\" (НЦЦ), цитирано от \"Дойче веле\".В интервюто българският министър-председател не оставя и грам съмнение относно западната принадлежност на България, но в същото време предупреждава, че не бива да се проявява прекалена твърдост спрямо Русия, коментира германската медия.На въпрос на НЦЦ дали е популист, след като от десетилетие насам налага своя личен отпечатък на властта в България, но в същото време обича да се дистанцира от политическата класа, Борисов отговаря отрицателно и добавя: „Аз съм човек, който иска да върши добрини за обществото\". Попитан защо центрист като него управлява в съюз с отчасти дясноекстремистки сили, Борисов отговаря: \"Такава беше волята на народа. А ние в България казваме: Глас народен - глас Божи\".По-нататък Борисов пояснява, че естествените съюзници на ГЕРБ от десния спектър не са успели да влязат в парламента, а бившите комунисти и партията на турското малцинство са били напълно неприемливи като коалиционни партньори. \"През последната година показахме, че с \"Обединените патриоти\" се допълваме добре\", отбелязва още премиерът и дава за пример защитата на границата с Турция и овладяването на миграционната криза, както и повишаването на пенсиите и на разходите за образование.Борисов отговаря и на въпрос за причините, довели до отказа на правителството да ратифицира Истанбулската конвенция. Той обяснява, че отказът се дължи на неконструктивното поведение на социалистите, които изкривили дебата, насаждайки страх в обществото с твърдението, че става дума за въвеждане на „трети пол\". По този въпрос Борисов е категоричен: „Основните виновници са социалистите и близкият до тях президент Румен Радев. Те са длъжни да обяснят защо защитават домашното насилие\".На въпрос къде позиционира България в конфликта между Запада и Русия, Борисов изтъква традиционните културни, исторически и религиозни връзки на страната с Русия. Според него е съвсем нормално да има чувство на благодарност за това, че хиляди руснаци са дали живота си за освобождаването на България от Османската империя. В същото време премиерът подчертава, че не може да има и грам съмнение относно западната принадлежност на страната: „Изобщо не става дума за избор между Русия и Запада: България е ЕС, България е НАТО. Историята, културата, бизнесът и традициите са едно, но западната ориентация е решение, което ние сме взели категорично\", заявява министър-председателят.Той обяснява и защо България, за разлика от повечето страни в ЕС, не експулсира руски дипломати във връзка с покушението срещу Сергей Скрипал. По думите му по-строги мерки срещу Русия би следвало да се приемат чак след като бъдат представени допълнителни доказателства за вината ѝ. „Презумпцията за невиновност заема централно място в европейската ценностна система и в принципите на правовата държава\", казва Борисов и добавя, че никоя страна не бива да бъде осъждана, преди да се изясни дали наистина носи вина.Във връзка с българското европредседателство и стратегията на Еврокомисията за прием на страните от Западните Балкани, Борисов коментира: \"Това е най-бедният и най-изостаналият регион в цяла Европа. И затова искам Балканите да се превърнат в строителна площадка за важни инфраструктурни проекти, за транспортни коридори, които да свързват Азия и Европа и да стимулират връзките между градове като София, Белград и Солун.\" Борисов посочва, че отчита като свой личен успех факта, че Западните Балкани отново са се превърнали в приоритетен регион.", "date": "2018.04.19", "title": "Борисов пред швейцарски вестник: Каратето ме превърна в борец за мир"}
{"url": "https://offnews.bg/temida/povdignaha-obvinenie-na-ivancheva-posrednikat-napravil-samopriznania-679041.html", "text": "Специализираната прокуратура е повдигнала обвинения на кмета на \"Младост\" Десислава Иванчева за вземане на подкуп в особено големи размери, съобщи bTV. Обвинения са получили нейната заместничка Биляна Петрова и посредникът на сделката, който по информация на OFFNews е бившият кмет на \"Младост\" Петко Дюлгеров.С това обвинение между 10 и 30 години заплашват Иванчева, която беше арестувана зрелищно във вторник.Утре Специализираният съд трябва да реши дали ще остави за постоянно в ареста Иванчева и нейната заместничка.Посредникът на сделката е направил пълни самопризнания, съобщи БНТ. Вероятно за него ще бъде поискана по-лека мярка за неотклонение домашен арест.Иванчева беше задържана с първата вноска от уговорените 250 000 евро. Първата вноска била 70 000 евро, от които посредникът си взел 14 000 евро. Според спецпрокуратурата при разследването са използвани и специални разузнавателни средства.", "date": "2018.04.19", "title": "Повдигнаха обвинение на Иванчева, посредникът направил самопризнания"}
{"url": "https://offnews.bg/kultura/oshte-edin-grandiozen-solar-easter-trinity-ni-ochakva-na-5-maj-679036.html", "text": "Solar Easter Trinity е един от най-успешните фестивали на клуб \"Ялта\", който всяка година събира хиляди фенове на електронната музика. Еднодневното събитие се завръща за седмото си поредно издание с line-up, който не е за изпускане. На 5 май, в две парти зали в Inter Expo Center, ще посрещнем Jamie Jones, Loco Dice, Bjarki, Gaiser, Marco Faraone, Markantonio, Roberto Capuano и wAFF.Началото на вечерта ще бъде в ръцете на резидентите на клуба – DIASS и Liubo Ursiny.През годините концепцията, добрата организация и брилянтната селекция от артисти създадоха на Solar Easter неповторима идентичност. И тази година организаторите на фестивала са се погрижили за цялостното му високо ниво, а десетте внимателно подбрани артисти ще забавляват феновете на качествения саунд до ранната сутрин на 6 Май.Не е случайно, че именно Jamie Jones оглавява листата с хедлайнери. Създателят на Hot Creations е един от най-желаните артисти, заради емблематичната му музика, която проправи пътя на едно по-меко и мелодично техно в световен мащаб.Loco Dice е следващият важен гост на събитието и абсолютен фаворит на публиката. Българските фенове не са виждали резидента на DC-10 от почти две години, което прави завръщането му още по-специално. Bjarki е исландецът, който заема челно място в редицата на успелите международни артисти от 2014-а, когато Nina Kravitz започва да издава музиката му чрез лейбъла си трип. Виновникът за хитовото парче I Wanna Go Bang идва в България за пръв път, благодарение на Solar Easter Trinity.На 5 май ще чуем и live сет, представен от американеца Gaiser – смелият експериментатор с пет студийни албума, последният от които издаден през 2017 г. и изпълнен с емоционално, качествено техно. Програмата за вечерта продължава с италианеца Marco Faraone от Drumcode, който ни представи сета си в \"Ялта\" през ноември. Резидентът на Music On се завръща в София, за да се качи зад пулта на мащабния фестивал. Заедно с него, още един италианец ще се погрижи за високото ниво на партито, а именно Markantonio. Той е неизменна част от неаполитанското техно и европейската денс сцена като цяло. Първокласен DJ, продуцент и собственик на лейбъл, Markantonio е издавал за лейбъли като Drumcode, Sleaze, Alchemy и Tortured.Roberto Capuano е следващият топ артист, който ще обогати тазгодишното издание на фестивала. Той е една от най-ярките звезди на неговото поколение, като заедно с Markantonio представляват едни от най-добрите посланици на автентичните техно звуци от Неапол. Не на последно място, в програмата за вечертаще се включи и wAFF – един от най-търсените и ангажирани клубни артисти в момента. Освен резидент на DC-10 (Ибиза), той е част от влиятелното семейство на Hot Creations/Paradise.Как ще са разпределeни артистите в двете парти зали и каква ще е програмата по часове, предстои да разберем съвсем скоро.Билетите са в продажба в мрежата на Eventim на цени от 35 лв. за стандартен билет и 70 лв. за VIP билет.", "date": "2018.04.19", "title": "Още един грандиозен Solar Easter Trinity ни очаква на 5 май"}
{"url": "https://offnews.bg/tenis/grigor-dimitrov-obarna-kolshrajber-i-e-na-1-4-final-v-monte-karlo-679033.html", "text": "Най-добрият ни тенисист Григор Димитров постигна впечатляващ обрат срещу Филип Колшрайбер в третия кръг на турнира от сериите \"Мастърс\" в Монте Карло и след 3:6, 6:4, 6:4 за 2 часа и 24 минути се класира за 1/4-финалите на надпреварата. Там негов съперник ще бъде партньорът му  на двойки Давид Гофен от Белгия.По станалата вече традиция, хасковлията изигра слаб първи сет, в който допусна пробив в третия гейм и така и не успя да намери играта си и да отвърне на удара. След загубата на първата част, българинът намери играта си, като дори си позволи някои трикови отигравания край мрежата, които са го превърнали в любимец на публиката. Германецът започна да греши и в крайна сметка Димитров взе втория сет с 6:3 след 86 минути игра.В третия сет германецът започна ударно, като спечели подаването си, а след това повече с две точки, но Григор охлади амбициите му и изравни. Двамата печелеха подаванията си до 3:3, след което Григор стигна до пробив в мача, който след това затвърди и в крайна сметка се поздрави с успеха.", "date": "2018.04.19", "title": "Григор Димитров обърна Колшрайбер и е на 1/4-финал в Монте Карло"}
{"url": "https://offnews.bg/futbol/reshavat-v-petak-za-sanktciite-sled-tcska-levski-679047.html", "text": "Дисциплинарната комисия към Българския футболен съюз ще се събере в петък, 20 април, за да реши какви да са санкциите след мача ЦСКА - Левски.Двубоят, завършил 2:2, беше помрачен от инцидент след хвърлена бомба от привърженик на Левски, която едва не остави млада полицайка без зрение. Минималното наказание е парична глоба и лишаване от домакинство за една среща, а максималното е за три мача, като глобата достига 30 000 лева.Ако последствията не бъдат разтълкувани от ДК като \"тежки\", без публика ще е мачът с Верея. Ако \"сините\" бъдат наказани \"с тежки последствия\" и ако подобен инцидент се повтори до края на сезона, те ще бъдат изхвърлени от групата и глобени с още 20 хил. лв.От Левски осъдиха инцидента в официалния си сайт и настояват за изясняване на всички факти и обстоятелства около него. От Герена обаче продължават упорито да изписват името на съперника с малки букви.", "date": "2018.04.19", "title": "Решават в петък за санкциите след ЦСКА - Левски"}
{"url": "https://offnews.bg/sviat/vav-velikobritania-za-parvi-pat-osadiha-zhena-za-domashno-nasilie-679025.html", "text": "22-годишна британка беше осъдена на 7,5 години затвор за домашно насилие и \"принудителен контрол\". Това е първата в историята на страната жена, осъдена заради домашно насилие, съобщи руската служба на Би Би Си.  Джордан Уорт е осъдена за това, че в продължение на четири години оказвала психически и физически тормоз на приятеля си - 22-годишния Алекс Скил, който страда от хидроцефалия. Заради преживения тормоз Скил се оказал на косъм от смъртта. Пред британски медии Скил разказва, че Джордан го е наранявала с нож, поливала го е с вряла вода, забранявала му да спи на едно легло с нея и решавала какви дрехи да носи. Освен това тя му забранявала да контактува със свои роднини и близки, чупила му мобилните телефони и контролирала страницата му във Фейсбук. Алекс Скил разказва, че се запознал с Джордан, когато бил на 16 години. Тя била първото му гадже. Според Sun Джордан Уорт израснала с любящи родители, имала хубави оценки в училище и в университета, искала да стане учителка. Освен това тя била доброволец в приюти за животни и събирала пари в помощ на деца в Африка. Двамата изглеждали като идеалната двойка, но според Алекс всичко било фасада, зад която се криел преживеният от него ежедневен ужас. \"Физическото насилие започна преди 9 месеца, а в продължение на четири години имаше морални унижения\", казва Алекс в интервю за Daily Mail.По думите му неговите роднини разбрали за психическия тормоз, но не подозирали и за физическото насилие. \"В продължение на две години тя се стараеше да ме държи настрана от тях. Аз имам много любящо семейство, любящи родители, но тя не ми даваше да говоря с тях. Биеше ме и ме заливаше с вряла вода, нараняваше ми ръцете, като казваше, че съм говорил със семейството си, макар че не беше вярно\", допълва той. Ситуацията се утежнявала от това, че Скил страда от хидроцефалия, което го правило още по-уязвим. ", "date": "2018.04.19", "title": "Във Великобритания за първи път осъдиха жена за домашно насилие"}
{"url": "https://offnews.bg/futbol/predpriemat-novi-merki-sreshtu-futbolnoto-huliganstvo-679035.html", "text": "Министърът на младежта и спорта Красен Кралев, главният секретар на МВР главен комисар Младен Маринов, директорът на СДВР Ивайло Иванов и зам.-директорът на СДВР Антон Златанов проведоха работна среща. Темата на разговора бе изготвянето на обща стратегия между ММС и МВР срещу вандализма по време на футболни мачове, а поводът - вчерашният инцидент по време на мача ЦСКА - Левски при който млада полицайка пострада след хвърлена бомба.Спортният министър и представителите на МВР бяха категорични, че затварянето на стадиони и лишаването от домакинства на футболни клубове не е решението на проблема с футболното хулиганство, което води до тежки инциденти.Първата крачка, която ще бъде предприета е, че МВР ще изготви препоръки към ММС, които ще осигурят засилване на контрола на достъпа и персонализация на лицата, които имат достъп до футболните събития.Следващата стъпка, която цели да осигури спокойствието на стадионите, ще бъде организирането на работна група между представители на МВР, ММС, БФС и двете парламентарни комисии – Комисията по въпросите на децата, младежта и спорта и Комисията по вътрешна сигурност и обществен ред.Целта на работната група ще бъде изработване на ефективни законодателни промени, които да доведат до засилване на личната отговорност. Ще бъдат изготвени промени в Наредбата за лицензиране на стадионите и спортните съоръжения и в Закона за опазване на обществения ред при провеждането на спортни мероприятия.Първата стъпка, около която се обединиха ММС и МВР, е Националният стадион “Васил Левски” да бъде оборудван изцяло със система за контрол на достъпа, за да може да поеме основните рискови футболни срещи.Първата работна среща между ММС, МВР, БФС и представители на двете парламентарни комисии ще се проведе утре, 20.04.2018 г. /петък/ от 14:00 часа на Националния стадион “Васил Левски”. След срещата са предвидени изявления за медиите.Собственикът на Левски Спас Русев също обави, че ще инициира среща с професионалното ръководство на МВР, на която ще поиска да бъдат взети всички необходими мерки за предотвратяване на безобразията по стадионите. Припомняме, че бомбата беше хвърлена от сектор с привърженици на синия клуб.", "date": "2018.04.19", "title": "Предприемат нови мерки срещу футболното хулиганство"}
{"url": "https://offnews.bg/sviat/bez-vrashtane-kam-kapitalizma-obeshta-noviat-prezident-na-kuba-v-parv-679049.html", "text": "Новият президент на Куба Мигел Диас-Канел произнесе своята първа реч пред парламента след встъпването си в длъжност, обещавайки да продължи социалистическата революция, водена от предшествениците му Фидел и Раул Кастро, предадоха световните агенции, цитирани от БТА. Словото на новия президент беше предавано по кубинската телевизия.В речта си Диас-Канел заяви, че първите му мисли след встъпването в длъжност са за историческото поколение, което ръководеше страната след победата на Кубинската революция през 1959 година.Той изрази почит към своя предшественик, 86-годишния Раул Кастро, определяйки го като най-добрия ученик на брат му Фидел.Ръководството на страната не може да забрави нито за секунда отговорността си пред народа на Куба, подчерта 57-годишният Диас-Канел и увери, че смяната на властта не означава кардинални промени в централно планираната икономика и еднопартийната система и че няма да има връщане към капитализма.Раул Кастро присъстваше на речта, седнал на първия ред в парламента. ", "date": "2018.04.19", "title": "Без връщане към капитализма, обеща новият президент на Куба в първата си реч"}
{"url": "https://offnews.bg/drugi/mok-startira-protcedurata-po-vrachvane-srebroto-na-milka-maneva-ot-lon-679027.html", "text": "Международният олимпийски комитет е стартирал вече процедурата по връчване на сребърния медал на състезателката по вдигане на тежести Милка Манева за представянето й на Олимпийските игри в Лондон през 2012 г.Това окончателно слага точка на сагата и вече официално означава, че българката може да се смята за олимпийска вицешампионка, а Българската федерация по вдигане на тежести печели медал от въпросната олимпиада, съобщи за www.wfbulgaria.com президентът на БФВТ Неделчо Колев.Както е известно Милка Манева се нареди пета по време на Игрите в Лондон, но повторното тестване на пробите установи, че три състезателки преди нея са използвали забранени субстанции и съобразно допинг разпоредбите на МОК и МФ се дисквалифицират.По тази причина председателят на БОК Стефка Костадинова е изпратила писмо до БФВТ, с което уведомява президента на федерацията Неделчо Колев за стартираната процедура по връчване на медала.„Уважаеми г-н Колев,МОК ни информира, че вследствие на взетите решения за дисквалификация на Мая Манеса, Светлана Царукаева и Сибел Симсек, които са се класирали на Олимпийските игри в Лондон на първо, второ и четвърто място в състезанията по вдигане на тежести в кат. 63 кг, Милка Манева сега е класирана на второ място.За да се пристъпи към преразпределянето съобразно новото класиране, моля Милка Манева да изпрати в БОК дипломата спечелена за петото място, която БОК ще изпрати обратно в МОК. След това МОК ще пристъпи към процедура за преразпределяне на медала колкото е възможно по-бързо.Допълнително ще бъдем уведомени за възможностите за провеждане на церемония по връчването на олимпийския медал на Милка Манева,“ се казва още в писмото.", "date": "2018.04.19", "title": "МОК стартира процедурата по връчване среброто на Милка Манева от Лондон 2012"}
{"url": "https://offnews.bg/112/velosipedist-se-blasna-na-trakia-i-predizvika-verizhna-katastrofa-679030.html", "text": "Велосипедист е пострадал на магистрала \"Тракия\", след като се е ударил в заграждения за ремонт на пътя. Той е настанен в болница за лечение, съобщи МВР.Сигналът за пътния инцидент на платното в посока София е постъпил днес, към 13.30 часа. След падането на велосипедиста на магистралата е станала и верижна катастрофа. Причината 4 коли да се ударят е отвличане на вниманието на шофьорите заради инцидента с колоездача, обясняват от полицията. Водачите на автомобилите също са транспортирани в болнично заведение за преглед. ", "date": "2018.04.19", "title": "Велосипедист се блъсна на 'Тракия' и предизвика верижна катастрофа"}
{"url": "https://offnews.bg/ikonomika/za-deveta-poredna-godina-shte-se-provede-forumat-shumat-na-parite-679004.html", "text": "През май ще се проведе деветото издание на форума „Шумът на парите“. Събитието традиционно събира на една сцена едни от най-големите финансови, бизнес експерти и лектори в България.Тази година то ще се проведе в зала EFE на хотел Маринела, на 22 и 23 май, а достъпът за всички е абсолютно свободен.В двата дни от програмата темите на фокус ще бъдат – „Капиталови пазари“, „Недвижими имоти“, „Лични финанси“, „Банки и небанкови финансови институции“, „Технологии на успеха“.Изненадата в тазгодишното издание ще бъде представянето на изцяло нов панел, който ще засегне тема, свързана с развитието на икономиката и растежа, под надслов „Двигатели на растежа“.В деветото издание на „Шумът на парите“ гостите ще получат отговор на въпроси, касаещи банковия пазар и имотния сектор, ще открият как по-добре да управляват личните си финанси и къде да инвестират парите си, какви са възможностите и тенденциите, които новите технологии поставят на пътя ни и много други.Форумът в цифри:През изминалите години форумът привлече повече от 40 водещи компании и над 150 уважавани лектори, сред които имена, като Франк дьо Плесикс, главен изпълнителен директор и председател на Борда на директорите на IKS KB Amundi Group, Синиша Крнета и Иван Щериев, изпълнителни директори на Белградската фондова борса и Македонската фондова борса, Михаел Бюл, главен изпълнителен директор на Виенската фондова борса, Атанас Райков, генерален мениджър на Viber за Централна и Източна Европа, Румяна Тренчева, изпълнителен директор на SAP Bulgaria & SAP South-East Europe, Цветан Алексиев, изпълнителен директор на Sirma group Holding, Кристофор Павлов, главен икономист на Уникредит Булбанк, Асен Ягодин, изпълнителен директор на Пощенска банка и други.Събитието „Шумът на парите“ събра над 12000 души публика от 2010 г. насам.Спонсори на проявата през 2018 г. са: Първа Инвестиционна банка, CSOFT, Уникредит Булбанк, SIRMA Group, Градус, Aмерикански университет в България, ALCOMET, TBI BANK, Amundi asset management, Сосиете Женерал Експресбанк, Admiral Markets, Garitage park, Юг Маркет и Юг Маркет Фонд Мениджмънт, Residential Park Lozen, Philip Morris, Qatar Airways, International Hotel Casino & Tower Suites, Opel.", "date": "2018.04.19", "title": "За девета поредна година ще се проведе форумът Шумът на парите"}
{"url": "https://offnews.bg/analizi-i-komentari/kakvo-ne-beshe-nared-v-aresta-na-zhenata-kmet-679024.html", "text": "Какво не беше наред вчера в ареста на жената кмет.Първо, липсваше ми още полиция. Не могат само тридесет полицая да арестуват две жени. Можеха да дойдат сто, а най-добре триста. И какво е това - само осем коли? Къде е мощта на антикорупцията. Можеха поне един бронетранспортьор да докарат. Хеликоптер нещо...Второ. Как може да държат жените само с белезници четири часа на улицата? Толкова ли не можахте да се сетите за чували на главите, пранги на краката и бой с бухалки. Можехте поне да ги простреляте в краката. Толкова ли ви се свидят куршумите?Трето. Как така 70 бона в кашон? Ама не ви ли е срам? Можеха да бъдат намерени в труп на прасе или още по-добре в труп на бездомно куче. Така и защитниците на животните щяха да имат отношение.Четвърто. Липсваше цигански оркестър, който да свири затворнически песни. Никога не подценявайте музикалния фон.Пето. Къде бяха репортерите които да питат \"как се чувствате?\". Ама това не е професионално. Ало телевизиите?Шесто. Можеше да се издигне предварително бесилка в градинката отсреща? Толкова ли е скъпо?Седмо. Полицаите броят парите на асфалта. Е не помислихте ли за маса, столове и поне една машина за броене на пари? Ами как искате полицията да си върши нормално работата при тези условия?Осмо и последно. Крайно време е някой презер*атив да даде интервю, как това е законно, демократично, логично, и европейско. Опа... това последното вече го правят. Извинявам се.Б. ред. - Емил Йотовски е сценарист, драматург и писател.", "date": "2018.04.19", "title": "Какво не беше наред в ареста на жената кмет"}
{"url": "https://offnews.bg/politika/deputatite-prieha-pravila-za-turisticheskite-paketi-679007.html", "text": "Депутатите приеха окончателно промени в Закона за туризма.Текстовете, които бяха приети на второ четене днес, предвиждат кметовете вече ще имат не 2, а 3 месеца за категоризиране. Промените са свързани и с организираните пакетни пътувания.Измененията разширяват закрилата на пакетните туристически пътувания - точно уредено е какви са условията и реда за този тип пътувания. Промените уреждат точно как след сключен договор ще могат да се увеличават цените за подобни пътувания. Това ще може да става само ако в договора изрично е записана възможност за увеличение на цената, която потребителят трябва да плати. Ако има такава клауза, в договора ще трябва да е записано и че пътуващият има право да поиска намаление на цената.Ако туроператорът вдигне цената се вдигне с повече от 8%,той трябва да уведоми пътуващия не по-късно от 20 дни преди пътуването.След сключен договор, на пътуващите може да се наложи да платят повече само при определени обстоятелства - промяна на валутния курс, поскъпне горивото, промяна в данъците и таксите в страната на пътуване. Ако обаче има намаление в цената на някое от тези неща -  потребителят може да поиска да намали на цената на туристическия пакет.Промените предвиждат още, че Министерството на туризма става Централно звено за контакт с останалите държави от ЕС по отношение на  предоставянето на туристически услуги. С измененията туроператорът се задължава да оказва съдействие на изпаднал в затруднение пътуващ като осигури полезна информация за достъп до здравни услуги, местни власти или консулска помощ. Ако туристът е изпаднал в беда поради собствената си небрежност, туроператорът може да поиска разумна такса за съдействието си, но без да формира печалба.Промените въвеждат и основни характеристики за туристическите услуги, като дестинация, местоположение, предвидени хранения и други. ", "date": "2018.04.19", "title": "Депутатите приеха правила за туристическите пакети"}
{"url": "https://offnews.bg/112/apashi-ograbiha-3-selski-kmetstva-za-edna-nosht-678993.html", "text": "Три селски кметства в област Видин са били разбити и ограбени за една нощ, съобщават от Районното полицейско управление в Белоградчик.От полицията посочват, че през нощта на 17 срещу 18 април неизвестни към момента лица са откраднали 95 лева от канцеларията на кметството в село Гюргич. Пивницата в селото също е била ограбена. От нея апашите са взели 120 лева на монети. И двете кражби са извършени с взлом.Същата нощ, от кметството в село Протопопинци, са били откраднати 10 лева и телевизор. Извършителите са използвали техническо средство, за да отворят входната врата на сградата.Крадците са успели да влязат и в кметството на село Плешивец, но от там не са откраднали нищо. Случаите са докладвани в Районна прокуратура – Белоградчик. Работата на разследващите по установяване авторите на деянията продължава, образувани са досъдебни производства.", "date": "2018.04.19", "title": "Апаши ограбиха 3 селски кметства за една нощ"}
{"url": "https://offnews.bg/futbol/iliana-raeva-za-derbito-tcska-levski-divashka-rabota-679010.html", "text": "Председателят на българската федерация по художествена гимнастика и половинка на Наско Сираков - Илиана Раева не се сдържа и скочи на футболните ултраси след грозни сцени вчера на \"Васил Левски\", които помрачиха дербито между ЦСКА и Левски.Припомняме, че ранена полицайка бе откарана по спешност в Пирогов, където бе извършена операция, за да може жената да запази зрението си. Тя бе уцелена с бомбичка, хвърлена от Сектор \"Б\".\"Тази снимка ми се показа във \"Фейсбук\" за \"добро утро\". Дивашка работа... Агитките в Европа заедно си пият бирата преди и след мач... Футболните мачове са празници.\"Левски\" и ЦСКА - та това трябва да е грандиозен футболен спектакъл в пълния смисъл на думата! Тук футболът е война, омраза и дивотия...В какво превърнаха футбола в България?! Хайде, да ви е ДОБРО УТРОТО!\"", "date": "2018.04.19", "title": "Илиана Раева за дербито ЦСКА - Левски: Дивашка работа"}
{"url": "https://offnews.bg/protesti/protest-v-zashtita-na-pirin-predi-zasedanieto-na-ksns-pri-prezidenta-679009.html", "text": "Пореден протест срещу решението от миналата година за промяна в плана за управление на парк \"Пирин\" се проведе днес пред Министерския съвет.Протестиращите настояват решението на правителството от 28 декември 2017 г. да бъде отменено, както и министърът на околната среда и водите Нено Димов да подаде оставка.Освен това исканията им вклюват отхвърляне на внесените \"лобистки\" поправки в Закона за горите, които според тях разрешават масова сеч и бетониране.Природозащитници и граждани протестираха на площад \"Независимост\", тъй като от 14 часа започна заседание на КСНС в сградата на Президентството на Дондуков 1.Съветът беше свикан от президента Румен Радев миналата седмица заради потенциални рискове за националната сигурност и конфликта в Близкия изток.  ", "date": "2018.04.19", "title": "Протест в защита на Пирин преди заседанието на КСНС при президента"}
{"url": "https://offnews.bg/kultura/niama-koj-da-varne-parite-za-otmenenia-kontcert-na-smokie-v-burgas-679031.html", "text": "Промоутърската компания EventsJar и разпространителят на билети \"Тикетпро\" не могат да се разберат кой трябва да върне парите на хората, закупили си пропуски за отменения концерт на Smokie в Бургас. Скандалът стигна дори до омбудсмана на Бургас Тодор Стамболиев, който днес разказа за случая в съобщение до медиите.Концертът на Smokie в Бургас трябваше да е през февруари, но неразбирателство между промоутъра и \"Тикетпро\" пречи на хората да си вземат парите обратно.EventsJar твърдят, че \"Тикетпро България\" ЕООД трябва да върнат парите, като дори е изпратена нотариална покана за явяване в кантора на нотариус за извъсъдебно разбиране, но до такова не се е стигнало.\"Поради горното, следва да имате предвид, че EventsJar, като организатори на концерта, правно и юридически не носят отговорност за връщането на парите за тези билети\", казват в съобщението до медиите промоутърите, цитирани отСпоред омбудсмана на този етап зрителите могат да търсят парите си по съдебен път, но това не е добър вариант, защото означава повече разходи от стойността на билетите.Тикетпро не са коментирали случая все още. Опитахме се осъществим връзка с тях, но на сайта им няма телефон за контакт, нито имейл, а само форма за контакт, на която все пак пуснахме запитване. При отговор от тяхна страна ще ви информираме.", "date": "2018.04.19", "title": "Няма кой да върне парите за отменения концерт на Smokie в Бургас"}
{"url": "https://offnews.bg/politika/malina-edreva-polititci-koito-podkrepiaha-ivancheva-sega-izbiagaha-679005.html", "text": "Единственият начин за борба с корупцията е нетърпимостта, подаване на сигнали до компетентните органи. Политици, които подкрепяха кмета на Младост Десислава Иванчева, избягаха от нея. Това заяви председателят на групата на ГЕРБ в Столичния общински съвет Малина Едрева по Нова тв. Недопустимо е да дискредитираме институциите, че провеждат активни мероприятия. Политици по този начин оправдават действията си, бягат от политическата си отговорност. Подкрепяха Иванчева, сега избягаха от нея, но - както става ясно, са имали сигнали и не са ги подавали до компетентните органи, допълни Едрева. Привидната некомпетентност на кмета Иванчева явно е била свързана с други интереси, каза още Едрева. Тя поясни, че винаги, когато в общината са били получавани сигнали за забавени преписки и административни нарушения, са предприемани конкретни мерки. Канехме г-жа Иванчева и нейния екип на заседанията на ресорните комисии в СОС, за да подпомогнем работата й, обясни Едрева. ", "date": "2018.04.19", "title": "Малина Едрева: Политици, които подкрепяха Иванчева, сега избягаха от нея и отговорността"}
{"url": "https://offnews.bg/ikonomika/kiril-komarov-e-noviat-predsedatel-na-upravitelnia-savet-na-svetovnata-679028.html", "text": "Кирил Комаров е новият председател на Управителния съвет на Световната ядрена асоциация (WNA). Това стана ясно по време на провелата се в Мадрид международна конференция World Nuclear Fuel Cycle 2018, която се организира от Института за атомна енергия (NEI) и Световната ядрена асоциация (WNA). Руската корпорация „Росатом“ бе партньор на събитието.Комаров е първи заместник-генерален директор и директор на Блока за развитие на международния бизнес на руската корпорация „Росатом“.Роден е на 29 декември 1973 г. в Санкт Петербург. През 1992 г. завършва със златен медал Правния лицей към Уралската държавна юридическа академия. През 1997 г. завършва с отличие Съдебно-прокурорския факултет към академията. След това записва аспирантура, като през 2000 г. защитава дисертация на тема: „Държавно управление: средства в икономическата сфера“. Кандидат на юридическите науки.От февруари 2015 г. освен първи заместник-генерален директор на „Росатом“ е и директор на ОАО „Атоменергопром“.", "date": "2018.04.19", "title": "Кирил Комаров е новият председател на Управителния съвет на Световната ядрена асоциация"}
{"url": "https://offnews.bg/112/zadarzhaha-politcai-i-shef-na-rajonno-razsledvat-gi-za-vaorazheni-gra-679032.html", "text": "Четирима полицаи са арестувани при акция в Пловдивско, съобщиСред задържаните е началникът на районното управление в Раковски. По първоначална информация арестуваните са разследвани за въоръжени грабежи и изнудване. Очаквайте подробности!", "date": "2018.04.19", "title": "Задържаха полицаи и шеф на районно, разследват ги за въоръжени грабежи"}
{"url": "https://offnews.bg/offtopic/izbledniala-komunikatcia-otkrivate-li-sebe-si-galeria-679002.html", "text": "Как чрез технологиите, уж създадени за комуникация, всъщност връзката между хората избледнява - това показва фотопроектът  в серия от снимки на обичайния вече начин на живот.\"Децата прекарват средно по 7,5 часа на ден пред екрана. Тийнейджърите - по 9 часа са в социалните мрежи\", пишат създателите на проекта.\"Мисля, че е време да илюстрираме тази нова реалност с фотографския проект, публикувайки го във Фейсбук, Туитър и Инстаграм\".Галерията от снимки е публикувана на 16 април и само за няколко дни има хиляди споделяния.", "date": "2018.04.19", "title": "Избледняла комуникация: откривате ли себе си? (галерия)"}
{"url": "https://offnews.bg/dw/naj-skapoto-uchilishte-v-sveta-679029.html", "text": "Говорителят на училището Фелипе Лоран е едва на 25 години, говори перфектно френски и английски, макар че матерният му език е испански, а той самият идва от Колумбия. С тази биография, с кашмиреното си палто, със сивия костюм по мярка и с цилиндричната шапка той сякаш олицетворява духа и идеите на училището: интернационално, с традиции и строга дисциплина, просмукано от богатство.Репортерката на „Ди Цайт\" Алине Ванер е сред малкото журналисти, които през последните десетилетия са пристъпвали прага на „Льо Розе\". Световноизвестният швейцарски интернат се бои от всяка евентуална драскотина по своя излъскан до блясък имидж. Посещението е разрешено само при условие, че няма да се правят снимки, а имената на учениците ще останат в тайна. Защото там, където учат принцове, деца на поп-звезди, наследници на президенти и на милиардери, дискретността е върховна повеля.Годишната такса е 87 хиляди евроГодишното обучение в „Льо Розе\", основан през 1880 година, струва около 87 хиляди евро. Всяка година интернатът приема 400 ученици на възраст между 8 и 18 години, а обучението се води на английски и на френски, но и на още 25 майчини езика. В „Льо Розе\" в момента учат деца от 70 различни държави, които завършват интерната с международно признати дипломи. Година след година 30% от абсолвентите веднага успяват да получат място за следване в някои от елитните „бръшлянови\" университети в САЩ, в Оксфорд, Кеймбридж и в другите световни храмове на висшето образование. Класовете се състоят от не повече от 15 души, а класните стаи приличат на приказка от бъдещето: чинове с хидравлика, инвидуални портове за преносими компютри и проектори. Класовете не са с постоянен състав - децата непрекъснато сменят съкласниците си, в зависимост от индивидуалните потребности и учебния план.Журналистката от „Ди Цайт\" разглежда и концертната зала за 900 души, игрищата за тенис, футбол и волейбол, конюшната с понита, плувния басейн и зеленчуковата градина. Общежитията на момчетата и момичетата са стриктно разделени. До 1967 година „Льо Розе\" е само момчешки интернат, от тогава насам вече се приемат по равно момчета и момичета, които учат заедно, но иначе имат дори отделни трапезарии. За момичетата има специална сауна, турска баня и курсове по йога и танци. А през зимата цялото училище се премества за три месеца в луксозния курорт Гщад, където момчетата и момичетата могат на воля да карат ски, а в почивките получават горещ шоколад и натурален портокалов сок под лъчите на зимното слънце.Железни правилаЛуксозен свят за свръхбогатите? - пита се репортерката малко преди да влезе в една от стаите на момчетата. Две легла, две маси, два обикновени стола - и нищо повече. В коридора - етажерка, където нощем всички са длъжни да депозират мобилните си телефони. „Ние не сме петзвезден хотел\", обяснява Фелипе Лоран - това е училище, където децата се учат на дисциплина и самостоятелност. В „Льо Розе\" важат железни правила, които запълват цели 16 страници. Който взима дрога, пуши или напуска нощем интерната без разрешение, който открадне нещо или пък бъде засечен на един и същи етаж с лице от другия пол - изхвърча незабавно. Ако не почистиш стаята си, ако не се грижиш както трябва за ученическата си униформа, ако си недружелюбен, ругаеш или закъсняваш, също те чака цяла палитра от възможни наказания: наказателни обиколки бегом около игрищата или дължини в плувния басейн, а понякога дори и задължението цяла седмица да ходиш с вратовръзка…Директорът Кристоф Гюден обяснява, че когато на едно място са събрани стотици млади хора, които имат амбицията да постигнат нещо значимо в живота си, тогава всеки трябва да се съобразява с другите. А особено за тийнейджърите изчистените структури са особено важни. „Льо Розе\" не е уста за всяка лъжица - не само заради парите. Неслучайно на година-две се случва деца да напускат по собствено желание. А за да влезеш в „Льо Розе\", не стигат само парите. Колкото и известно да е фамилното ти име, с което ще се закичи интернатът, трябва да докажеш, че те бива - такива са правилата за приема на ученици. Всяка година за едно място кандидатстват по четири деца, а в деня на приемните изпити всяко от тях трябва да положи цели три обхватни изпита. Разбира се, плюс отличните свидетелства и препоръки, без които не се явява нито един кандидат.И още условияПри подбора на учениците се гледат обаче не само документите и личните качества. В „Льо Розе\" важи принципът, че от една и съща страна се приемат най-много 10% от учениците, като 55-60% идват от европейски държави. Това е особено важно за имиджа на интерната, който - според думите на директора Кристоф Гюден - се съсредоточава върху европейската култура. Родителите пък изпращат децата си в този интернат не само заради отличното образование, имиджа, традициите и условията. Те ценят още стабилността и сигурността на държавата Швейцария. Включително и заради това са склонни да плащат толкова много пари.", "date": "2018.04.19", "title": "Най-скъпото училище в света"}
{"url": "https://offnews.bg/politika/emil-hristov-se-izvini-na-horata-s-uvrezhdania-koito-ne-biaha-pusnati-678981.html", "text": "Зам.-председателят на Народното събрание Емил Христов, който е депутат от ГЕРБ, се извини на хората с увреждания, които вчера не бяха пуснати в сградата на парламента. Той отново обясни, че не е знаел, че хората имат пропуски. \"Никой не ме беше информирал\", подчерта Христов и обясни, че решението те да не бъдат допускани до Народното събрание е било взето от охраната. \"Вчера се показа неприятно лице на българския парламент. Извинявам се оттук на всички онези, които вчера видяха това неприятно лице. Извинявам се за изкривената информация, достигнала до тях. Съжалявам, че стигнахме до там. Просто трябваше всички да имаме търпение да изчакаме по- малко от 15 минути\", каза той.", "date": "2018.04.19", "title": "Емил Христов се извини на хората с увреждания, които не бяха пуснати в НС"}
{"url": "https://offnews.bg/volejbol/izgoniha-radostin-stojchev-ot-modena-678988.html", "text": "Бившият национален селекционер по волейбол Радостин Стойчев беше позорно уволнен от италианския Модена след бунт на играчите.Стойчев, провъзгласен у нас за волейболния Моуриньо заради работата си в друг италиански тим - Тренто, беше освободен официално след открит бунт на играчите. Почти целият отбор на гранда Модена се обяви публично против българския специалист, който бе привлечен миналото лято.Такова нещо не се е случвало досега, коментираха местните медии. От популярното спортно предаване Barba & Capelli бяха поканили като гости двамата лидери на тима Ървин Нгапет и Бруно Резенде.Изненадващо обаче с тях в студиото се появи почти целият състав на Модена, който отпадна в полуфиналите на серия \"А\" от Кучине Лубе (Чивитанова) на Цветан Соколов. Те поискаха незабавно освобождаване на Стойчев и го получиха часове по-късно.“Модена Волей съобщава, че прекратява сътрудничеството си с треньора Радостин Стойчев, на когото благодари за свършената работа”, пише в официалното съобщение от клуба.", "date": "2018.04.19", "title": "Изгониха Радостин Стойчев от Модена"}
{"url": "https://offnews.bg/temida/tcatcarov-se-zasegna-ot-kritikite-na-zaharieva-za-aresta-tova-pozitci-678983.html", "text": "Позиция на целия кабинет ли е твърдението, че при ареста на кметицата на \"Младост\" са прехвърлени границите.Това попита главният прокурор Сотир Цацаров по повод  за В интервю за агенция \"фокус\" от Рим, където е на работно посещение, главният прокурор казва, че всеки има право на позиция. Смущаващо в случая обаче било, че думите \"прехвърлиха се границите\" идват от вицепремиера, отговорен за съдебната реформа, а позицията е изказана на официален брифинг на Министерския съвет.\"Въпросът е какво послание, какъв сигнал излъчват тези думи към Специализираната прокуратура и особено към новосъздадената Комисия за противодействие на корупцията, при положение че в случая става дума за първото им общо разследване за тежко корупционно престъпление, коментира Цацаров. - Въпросът е доколко това послание кореспондира широко прокламираните и от самата министър Захариева антикорупционни политики на правителството. Най-после въпросът е дали твърдението, че още първите успешни съвместни действия на прокуратурата и комисията са прехвърлили границата, е позиция на целия кабинет, която неговият вицепремиер огласява на глас. Ако посланието, отправено към нас, е, че има граница, която ние не трябва да преминаваме, за мен очевидно има пълно разминаване между официалните декларации за борба с корупцията и действителните очаквания, които изпълнителната власт има.\"Главният прокурор добавя, че няма представа за какъв анализ говори министър Захариева, когато заявява, че по случая ще се извърши анализ.\"Няма как обаче тя или който и да е друг представител на изпълнителната власт да има участие в анализа на доказателствата по това дело, което по закон е правомощие само на наблюдаващите прокурори и на разследващите органи. Иначе досега на анализи, планове и пътни карти сме се нагледали достатъчно. Отдавна вече е време за действие\", казва още той.Със сходна позиция, отново пред „Фокус“, излезе и председателят на новата антикорупционна комисия (КПКОНПИ) Пламен Георгиев.Прокуратурата си свърши работата по единствения възможен по закон начин по случая с кметицата на столичния район \"Младост\", каза той.\"Ако не ме лъже паметта, чл. 162 от Наказателно-процесуалния кодекс предвижда как се извършва претърсване и изземване. Чл. 162, разбира се, говори за помещения, но в конкретния случай се прилага аналогично и за автомобил. Нашият закон е категоричен, че това процесуално-следствено действие, за да има после стойност, трябва да се извърши в присъствието на лицето, което ползва в случая автомобила, т.е. г-жа Иванчева. Единственият възможен начин да се извърши това претърсване е в присъствието на г-жа Иванчева и тя трябва да бъде поканена първоначално – дори законът го предвижда – да предостави търсените вещи, а след това започва и самото претърсване. Така че няма друг начин, по който да бъде извършено“, обяснява той.", "date": "2018.04.19", "title": "Цацаров се засегна от критиките на Захариева за ареста: Това позиция на целия кабинет ли е?"}
{"url": "https://offnews.bg/kultura/kak-raboti-teatarat-sabitie-za-detca-pokazva-tajnite-na-teatralnia-k-678985.html", "text": "\"Разходка из света на театралния костюм\" е събитие за деца, част от поредицата \"Как работи театърът\".На 21 април (събота) от 11 ч. в Камерната зала в Театър „София“ актьорите Илия Виделинов и София Маринкова ще отведат децата на приключение в една непозната страна.За да опознаят тази страна, те ще използват специална карта и ще научат що е то театрален костюм, как се ражда, къде живее. Децата ще научат много любопитни факти от историята на театралния костюм, за костюмите от различни епохи и за отделните елементи на костюмите. Ще се обърне внимание и на театралния грим и перуките.В края на събитието децата ще имат възможност да разгледат отблизо различни костюми, елементи от костюми и перуки, които са били част от представления на сцената на Театър „София“.Събитието е подходящо за деца над 5 години.Цена на билет за 1 дете: 6 лв.Цена за 1 възрастен придружител: 0 лв.Билети се продават на касите на театър \"София\", а местата са ограничени.", "date": "2018.04.19", "title": "Как работи театърът - събитие за деца показва тайните на театралния костюм"}
{"url": "https://offnews.bg/temida/banditi-prevarnali-baba-v-mule-za-kokain-zaradi-dalg-tia-lezhi-v-zatv-679008.html", "text": "Специализираната прокуратура повдигна обвинения на седем участници в организирана престъпна група, занимавала се с разпространение на наркотици и изнудване в района на Враца. Шестима от участниците са задържани при операция на ГДБОП и Специализираната прокуратура. Седмият се укрива и е обявен за издирване.Групата е била поставена под наблюдение още през 2017 г. след постъпили жалби на пострадали граждани. Образувано е и досъдебно производство. Разследващите установили по един от случаите, че в началото на 2017 г. участник в групата дал на възрастна жена от Враца заем от 6000 с условието да ги върне на вноски в рамките на 3 месеца в сметка на неговия брат(който също е член на групата). Освен това накарал жената да подпише разписка, че е получила от него 10 000 лева. Завел я и при нотариус, където я накарал да подпише договор за покупко-продажба на жилището й във Враца.В акта било отразено, че тя е продала апартамента за 18 000 лева, въпреки че 2 години по-рано го е купила за 42 000 лв. Впоследствие двамата братя накарали жената да изтегли парите, които й превели по банков път, и да им ги предаде. Обяснили, че след като изплати дълга си от 6000 лева, ще й върнат жилището. Жената успяла да погаси заемаи поискала от единия от братята да върне апартамента й. Той заявил, че това е невъзможно, тъй като тя изплащала дълга си на брат му, не на него. През лятото на 2017 г. жената е била задържана на летището в Цюрих със 700 г. кокаин и в момента е в швейцарски затвор. Обяснила пред близки, че е била изпратена от братята в Бразилия, за да им пренесе наркотици и срещу „услугата“ да получи обратно жилището си. Освен за участие в ОПГ, на един от групата са повдигнати и обвинения за закана за убийство и изнудване.Днес Специализираната прокуратура ще внесе в Специализирания наказателен съд искане за „Задържане под стража“ на петима от задържаните. Шестият е преведен в място за лишаване от свобода, където да изтърпи наказание от предходно осъждане, от чието изпълнение се е отклонил до задържането му от Специализираната прокуратура и ГДБОП. ", "date": "2018.04.19", "title": "Бандити превърнали баба в муле за кокаин заради дълг, тя лежи в затвор в Цюрих"}
{"url": "https://offnews.bg/politika/siderov-posreshta-rozhden-den-v-krim-679026.html", "text": "Лидерът на \"Атака\" Волен Сидеров посрещна рождения си ден в Крим.Той е там за участие в икономически форум в Ялта заедно с заедно с колегите си от парламентарната група на \"Обединените патриоти\" Явор Нотев, Десислав Чуколов и Маргарита Николова. Основната тема на форума е \"Глобалното бъдеще. Бъдещето на Русия\".Идва това време, в което ЕС ще се еманципира от влиянието на САЩ и ще започне по-самостоятелна политика. Това ще е шанс и за България, защото е силно зависима от Брюксел и Вашингтон, коментира Сидеров.Сред темите на икономическия форум в Ялта са цифровата икономика, международното сътрудничество за териториално развитие, инвестициите във високотехнологични индустрии, бъдещата енергийна икономика, опазването на културното наследство, благоденствието на хората, както и екологията.Всяка година на форума присъстват високопоставени руски държавни служители, международни експерти, бизнесмени и икономисти, представители на бизнес организации и лидери на общественото мнение.Той посочи, че партия \"Aтака\" е имала наблюдатели по време на референдума в Крим през 2014 г. Според него тогава си проличало, че хората искат анексирането на полуострова от Русия.Волен Сидеров добавя, че кризата в отношенията между Европа и Русия няма да продължи дълго:Сидеров посочи още, че сегашното правителство и Борисов правят усилия да компенсират загубата от спрения проект за \"Южен поток\" и в момента обмислят някакъв друг вариант за газопровода, в който да се включи България.  Лидерът на АТАКА определи, че е \"много е важно\", че България не е експулсирала руски дипломати.По време на престоя си в Крим Сидеров ще даде интервюта за Russia Today, Russia 24 и телевизия ORT.", "date": "2018.04.19", "title": "Сидеров посреща рожден ден в Крим"}
{"url": "https://offnews.bg/zimni/koukalova-spira-s-biatlona-678991.html", "text": "Двукратната световна шампионка по биатлон Габриела Коукалова обяви, че спира със спорта. Чехкинята пропусна олимпийския сезон заради травма и през това време написа пикантна автобиография, която излезе наскоро по книжарниците.\"Не искам да се връщам в биатлона, защото този спорт е много травматичен за мен. Всичко, свързано с него, вече ме затруднява. Не знам дали ке подновя кариерата си. За две години всичко може да се случи. Има много спортисти, които са се отказвали и след това не са се завръщали. Не знам какво ще стане с мен, зависи от възстановяването\", споделя Коукалова пред \"Tyden\".Иначе в автобиографията си, озаглавена \"Другата\", Коукалова споделя куп интимни детайли от живота си, включително кога е правила за първи път секс.“Бих искала да кажа, че съм била на 15, но не е така”, откровеничи тя. Първият любовник на Коукалова е с 12-години по-възрастен от нея приятел на сестра й: “Той ме заведе у дома и там се случи. Трябва да призная, че той беше джентълмен и аз се наслаждавах на всяка една минута.”На следващия ден тя има състезание и печели. Оттогава Коукалова редовно прави любов, за да се отпусне преди състезание. “Разбира се, треньорът ми не одобрява това, но за мен е нещо като медитация. Това ми помага, освен ако, разбира се, не се превръща в тричасова нощна гимнастика\", пише чехкинята.", "date": "2018.04.19", "title": "Коукалова спира с биатлона"}
{"url": "https://offnews.bg/obshtestvo/90-na-sto-ot-poluchilite-ubezhishte-u-nas-prez-2017-sa-sirijtci-679018.html", "text": "През 2017 година 90 на сто от получилите убежище в България са били сирийци, сочат данни на Евростат, предаде БТА.Сирийците, получили закрила у нас, са 1530. За сравнение, статут на бежанци за същия период е бил даден на 110 иракчани и на двама души без гражданство.Миналата година са били издадени 1705 одобрения по подадени молби за международна закрила, 800 от които са били за убежище. От 4740 молби миналата година България е одобрила 1695, което прави 36 на сто.В ЕС през 2017 г. закрила са получили 538 120 чужденци и това е спад с 25 на сто в сравнение с данните за 2016 година. Разселени са били 24 000 мигранти по квотите на ЕК.По брой сред получилите закрила в ЕС водят сирийците (175 800, или 33 на сто), втори са афганистанците (100 700, или 19 на сто), а трети са иракчаните (64 300, или 12 на сто). Общо 70 на сто от всички сирийци, получили закрила в ЕС, са добили статута си от Германия, показват данните.", "date": "2018.04.19", "title": "90 на сто от получилите убежище у нас през 2017 са сирийци"}
{"url": "https://offnews.bg/kultura/ostava-edin-den-do-kontcerta-na-dark-tranquillity-programa-678989.html", "text": "Отдавна чаканият втори концерт на Dark Tranquillity ще се състои утре - 20 април, в столичния клуб \"Mixtape 5\".Събитието е част от световното турне по представяне на последната творба на групата озаглавена „ATOMA”. Преди шведите на сцената ще видим пътуващите с тях две групи - 5Rand и Miracle Flair.19:00 часа – Врати/начало19:30 часа – 5Rand20:15 часа – Miracle Flair21:15 часа – Dark Tranquillity23:00 часа – очакван крайОрганизятарите от BGTSC напомнят, че обща цел е по време на събитието да няма инциденти, а само положителни емоции. За това е необходимо всички желаещи да посетят концерта да спазват правилата на клуба.", "date": "2018.04.19", "title": "Остава един ден до концерта на Dark Tranquillity (програма)"}
{"url": "https://offnews.bg/temida/shefat-na-kpkonpi-obiasniava-zashto-kmetitcata-na-mladost-stoia-chas-678990.html", "text": "Прокуратурата си свърши работата по единствения възможен по закон начин по случая с кметицата на столичния район \"Младост\", категоричен е председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев.В интервю за агенция \"Фокус\" той коментира критиките срещу показността на ареста, по време на който Иванчева бе държана над 4 часа с белезници права, на пътното платно.  Георгиев обяснява и защо се е наложило арестуваната да престои толкова дълго с белезници на публично място.\"Ако не ме лъже паметта, чл. 162 от Наказателно-процесуалния кодекс предвижда как се извършва претърсване и изземване. Чл. 162, разбира се, говори за помещения, но в конкретния случай се прилага аналогично и за автомобил. Нашият закон е категоричен, че това процесуално-следствено действие, за да има после стойност, трябва да се извърши в присъствието на лицето, което ползва в случая автомобила, т.е. г-жа Иванчева. Единственият възможен начин да се извърши това претърсване е в присъствието на г-жа Иванчева и тя трябва да бъде поканена първоначално – дори законът го предвижда – да предостави търсените вещи, а след това започва и самото претърсване. Така че няма друг начин, по който да бъде извършено\", обяснява пред \"Фокус\" председателят на антикорупционния орган.Дългото чакане се наложило, защото намерената сума била твърде голяма и трябвало да бъде преброена и описана на място - банкнота по банкнота, включително серийните номера.\"Разбирате, че ако това не беше направено, ако се сбърка например една цифра на една банкнота, това може да опорочи после целия протокол и се рискуваше, ако се опорочи това процесуално-следствено действие, а именно да се извърши в неприсъствието на г-жа Иванчева, после можеше да няма доказателствена стойност\", обяснява той.\"Стига толкова обещания. Обещанията за борба с корупцията бяха дотук. Оттук нататък вече има действия и мисля, че крайно време е, когато се виждат някакви положителни резултати, да се даде и съответната оценка за това, което е свършено\", добавя Георгиев.Той коментира, че споделя мнението на вицепремиера Захариева, че никой не е щастлив от оправдателни присъди, но му е много странно такова изказване да се прави в контекста на една за успешна акция. \"Разбира се, тепърва съдът ще оцени нашите действия, но с оглед обема на събраните доказателства, за мен тук, конкретно по този случай, има пълни основания. Даже като бивш прокурор мога да кажа, че аз бих бил щастлив да работя по един случай с толкова изобилстващи доказателства и наистина не знам в какъв контекст е направен този коментар\", казва Георгиев.", "date": "2018.04.19", "title": "Шефът на КПКОНПИ обяснява защо кметицата на 'Младост\" стоя часове наред права с белезници"}
{"url": "https://offnews.bg/politika/bsp-predlaga-oriazvane-na-zaplatite-na-deputatite-s-600-leva-678982.html", "text": "Социалистите внесоха в деловодството на парламента предложение за намаляване на заплатата на депутатите с почти 600 лева. Те предлагат изменение в Правилника за организацията и дейността на Народното събрание.От БСП настояват основното възнаграждение на народните представители да бъде фиксираната сума, която да е по-малка от сегашното им възнаграждение. Социалистите искат от сегашните 3540 лв. заплатата да бъде намалена да бъде намалена на 2976 лв.В момента заплатата на депутатите е обвързана със средната работна заплата в страна - те получават три средномесечни заплати. На всеки три месеца заплатите им се преизчисляват и когато средната заплата в страната се е повишила, депутатските възнаграждения също се увеличават. Ако възнаграждението на депутатите бъде замразено, това няма да се отрази само на тях. Замразени ще бъдат възнагражденията на премиера, президента, министрите, конституционните съдии и други.\"Тази мярка ще се отрази на още 19 структури в страната. Това е политическият и административен елит в страната, чиито заплати зависят от тези на депутатите. Знаем, че ще има съпротива. Ще има тежка съпротива срещу това и ще изкарат БСП по-черни и от дявола\", обясни Нинова.Социалистите искат още да бъде сложен край на дългите депутатски ваканции. \"Предлагаме депутатите да почиват само на официално обявените в страната празници, както всички други българи. Без никакви извънредни отпуски\", каза лидерът на БСП.От ГЕРБ обаче не харесаха идеята на социалистите, която беше лансирана още вчера, но днес беше внесена в деловодството. В декларация от трибуната на Народното събрание Спас Гърневски определи като евтин популизъм идеята за отмяна на привилегиите на депутатите.Гърневски припомни, че през 2014 г тогавашният председател на БСП и на парламента Михаил Миков сериозно разкритикува идеята за замразяване на депутатските заплати. Депутатът пот ГЕРБ цитира и думите на Миков отпреди 5 години:\"Когато в цялата страна има ръст на заплатите е ненормално да се замразяват тези на депутатите. Другото е обикновено сиромахомилство и евтин популизъм...\".Отговорът на Нинова не закъсня: \"Казвам се Корнелия Нинова, а не Михаил Миков и провеждам политиката на новото ръководство на партията такава, каквато я разбирам“.", "date": "2018.04.19", "title": "БСП предлага орязване на заплатите на депутатите с 600 лева"}
{"url": "https://offnews.bg/obshtestvo/koj-se-zhalva-ot-kmetitcata-na-mladost-prototipat-na-investitora-s-p-678975.html", "text": "Кметът на \"Младост\" Десислава Иванчева чака в ареста на ул. \"Майор Векилски\" 2, до Централния софийски затвор, решението на прокуратурата дали ще поиска постоянен арест за нея и заместничката ѝ Биляна Петрова. Най-вероятно мярката им ще бъде гледана утре.  Третият обвиняем - бившият кмет на района Петко Дюлгеров, може да се размине с по-лека мярка, защото е съдействал на разследващите. Въпросът кой е бизнесменът, осигурил парите - 70 000 евро, с които бяха заловени тримата, трябва да се търси сред жалвалите се публично от Десислава Иванчева в Столична община, стана ясно от пресконференцията на спецпрокуратурата и КПКОНПИ вчера. Кръгът се стеснява от: , обясни шефът на спецпрокуратурата Иван Гешев. Сред най-известните инвеститори, оплаквали се от Иванчева и подали жалби, са Изабела Сярова, Димитър Логофетов и Христо Джампалски. Сярова дори обяви гладна стачка, а кметът Иванчева обясни през февруари миналата година, че мотивът за пречките пред строежа до бл. 64 е: основите са изкопани с 29 см по-дълбоко от предвиденото по разрешения план. На заседанието на комисията по градоустройство и архитектура стана ясно обаче, Иванчева е наела частна фирма да констатира нарушението, което е открила. Тази частна фирма обаче е била наета без конкурс, а по думите на шефа на строителния контрол в София Влади Калинов собственикът е получил разрешение за по-дълбоките основи. \"Булинв\" на Логофетов и Джампалски иска да строи в \"Младост 4\". Иванчева бави преписката им, те имат разрешение за строеж от 2012 г. Кметът на столичния район \"Младост\" трябва спре решенията си да спре строежите до блок 64 и блок 70, препоръча преди повече от година комисията по градоустройство и архитектура на \"Московска\" 33.Строежът до бл. 64 е законен, а заповедта за блокирането до блок 70 е нищожна и е обжалвана от инвеститорите в съда. В заповедта има много грешки, в това число и юридически, обяви на заседанието главният архитект Здравко Здравков. През март т. г. Иванчева подаде сигнал до прокуратурата със съмнения за фалшификация на подписи в документи за строителство. Проблеми имаше и турската компания Garanti Koza, която обяви преди година - на 18 април 2017, че започва реализацията на проекта си \"Гранд каньон\" в столичния квартал \"Младост\", след като е получила разрешение за строеж за първата му фаза. Проектът на мястото на бившата \"Аско Деница\", беше представен още през 2014 г., а година по-късно получи и сертификат за приоритетна инвестиция от правителството. Целият комплекс е разположен на  43 дка, който ще намалее до 37 дка след изграждането на прилежащата улична инфраструктура и даряването й на общината, обясняват от турското дружество. През 2016 г. дъщерната компания \"Гаранти-Коза България\", чрез която се реализира проектът, получи разрешение да изгради пред бъдещия комплекс парк с площ от 11 дка. Заради разрешителното, подписано от главния архитект на района - Весела Тасева, Иванчева я уволни.Инвеститорът Иван Михайлов е най-близо до описанието на прокурор Гешев. Неговата жалба е от 18 ноември 2017 г. Той иска да строи сграда с \"обществено-обслужваща функция и средно застрояване\". \"Аз самият живея дълги години извън страната, желая да се върна тук, в моята родна страна, да инвестирам и да развивам бизнес, но как да се върне тук човек, при положение че среща такова грандиозно неразбиране от административните органи\", пише в жалбата си срещу Иванчева Михайлов. Тя е адресирана до Административния съд в София чрез кмета Младост. Михайлов обвинява Иванчева в пълно бездействие. Той обяснява, че главният архитект на столицата Здравко Здравков му е издал виза за проектиране и е уведомил за това с писмо Иванчева. От съответния районен кмет се изисква само да бъде уведомен, обяснява Михайлов уведомителния режим на своя случай.Иванчева не предприема никакви действия, а Михайлов се диви: Смятам, че функцията на държавните и общински органи е да подпомагат гражданите, а не да ги възпират. Още повече, че липсата на каквито и да било аргументи за подобно поведение и отношение обижда и убива всякакво желание за развитие, пише Михайлов. И още: Така създадената ситуация може да се интерпретира като саботаж на държавната политика. Не може действията на един кмет да са в противовес с цялостната нагласа на държавата и обществото. Нима привличането на чуждестранни инвестиции не е водеща цел на управляващите?, разсъждава Михайлов. Той се среща и със съветниците на заседание на комисията по градоустройство и архитектура. ", "date": "2018.04.19", "title": "Кой се жалва от кметицата на Младост - прототипът на инвеститора с подкупа"}
{"url": "https://offnews.bg/na-tozi-den/19-april-balgarskata-armia-okupira-vardarska-makedonia-678936.html", "text": "На тази дата през 1941 г. българската армия окупира Вардарска Македония.Това се случва в съответствие с ангажиментите на България към Страните от Оста.Българската армия окупира Вардарска Македония, а на 20 април – Беломорска Тракия, което се възприема за национално обединение.След Втората световна война на по-голямата част от територията на Вардарска Македония се обособява отделна съюзна република в рамките на Югославия. След получаване на независимост през 1991 година на нейна територия възниква независимата Република Македония.", "date": "2018.04.19", "title": "19 април - българската армия окупира Вардарска Македония"}
{"url": "https://offnews.bg/futbol/krotone-zapazi-intrigata-v-seria-a-678969.html", "text": "Застрашеният от изпадане тим на Кротоне се оказа в ролята на арбитър за титлата в Серия А, след като удържа 1:1 у дома срещу лидера Ювентус в двубой от 33-ия кръг и запази интригата за скудетото жива.В същото време преследвачът на Юве Наполи постигна драматичен успех с 4:2 над Удинезе у дома и така разликата с лидера преди директния сблъсък в Торино стана четири точки.Треньорът на \"Старата госпожа\" Масимилиано Алегри напусна бесен скамейката след последния съдийски сигнал на стадиона срещу Кротоне, но на пресконференцията демонстрира спокойствие.\"Още преди около месец и половина казах, че титлата ще се реши в директния двубой с Наполи. Това беше много важна среща.Имаме преднина от четири точки, остават още доста срещи до края и директен двубой с Наполи. Днес не играхме добре, но трябва да мислим за директния двубой. Трябва да играем по-добре и да печелим двубоите си\", коментира наставникът за Premium Sport.", "date": "2018.04.19", "title": "Кротоне запази интригата в Серия А"}
{"url": "https://offnews.bg/medii/gledajte-chumata-tazi-vecher-po-epic-drama-678917.html", "text": "Предпоследния епизод на ноар трилъра \"Чумата\" ще излъчи днес драматичният тв канал Epic Drama. Можете да го гледате в 23:00 ч, а ако сте пропуснали първият епизод от сериала, той може да бъде видян онлайн тук - .Черната смърт се спуска над Севиля от 16-ти век - един от най-богатите и значими градове в света. Тук е европейският вход към златото на Новия свят. Градът е привидно благочестив, а всъщност затънал в страх, алчност и битки за власт. Нравите в манастирите са разпуснати, публичните домове са регулирани и болниците са използвани като гробища. Управляват мистицизмът и хаосът.Потопен в интриги и предателство, \"Чумата\" е уникален конспиративен трилър, който ще ви изправи косата от напрежение и ще ви върне в сложните времена, когато обществените забрани и тайният хедонизъм вървят ръка за ръка.Финалният шести епизод на сезона ще бъде излъчен на 22 април, неделя, от 23:00.", "date": "2018.04.19", "title": "Гледайте 'Чумата' тази вечер по Epic Drama"}
{"url": "https://offnews.bg/obshtestvo/do-25-gradusa-dnes-v-planinite-mozhe-da-prevali-678946.html", "text": "Днес преди обяд ще е слънчево, но по-късно през деня на отделни места облачността временно ще се увеличи. Главно в планинските райони, ще превали краткотраен дъжд, придружен с гръмотевици. Ще духа слаб, в Дунавската равнина - до умерен северозападен вятър. Минималните температури ще са между 6 и 11 градуса, максималните - между 20 и 25 градуса. Вечерта и през нощта срещу петък вятърът в източните райони ще се ориентира от север-североизток, ще се усили и с него ще започне да нахлува сравнително хладен въздух. Превалявания ще има на повече места, сочи прогнозата на НИМХ-БАН.По Черноморието преди обяд ще бъде предимно слънчево. Около и след обяд облачността ще се увеличи, но през деня вероятността за валежи е малка. Ще духа слаб до умерен вятър от север-северозапад. Максималните температури ще са 18-20 градуса. Температурата на морската вода е 11-12 градуса. Вълнението на морето ще бъде 2 бала. Над планините преди обяд ще е предимно слънчево, но по-късно през деня облачността ще се увеличи и ще е по-често значителна. На места, главно в масивите в западната половина на страната, ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 13 градуса, на 2000 метра - около 6 градуса.", "date": "2018.04.19", "title": "До 25 градуса днес, в планините може да превали"}
{"url": "https://offnews.bg/obshtestvo/hristianite-pochitat-joan-vehtopeshternik-678826.html", "text": "Християните почитат днес Преподобни Йоан Вехтопещерник, живял през VІІІ век.Той се подвизавал в манастира, основан в Палестина близо до Йерусалим от св. Харитон Изповедник. За храм на манастира служела една пещера. По-късно св. Харитон живял и в друга пещера близо до гр. Йерихон, където също построил манастир. Затова първата пещера била наречена Вехта (стара), откъдето и преподобни Йоан бил наречен Вехтопещерник.Обикнал Христа от цялото си сърце, той още от младини започнал да пътува по светите места и да слуша съвети от святи люде и отшелници. Най-после се настанил в Харитоновата пещер, където се отдал на строги подвизи. Много години прекарал в пост, молитва и бдение, като винаги мислел за смъртта и се учел на смирение. Достигнал святост и тихо завършил живота си.", "date": "2018.04.19", "title": "Християните почитат Йоан Вехтопещерник"}
{"url": "https://offnews.bg/obshtestvo/savetat-na-detcata-kam-dazd-obiaviava-konkurs-za-logo-678986.html", "text": "Националният детски консултативен орган към Държавната агенция за закрила на детето обявява национален конкурс за изработване на лого. Целта на надпреварата е да се изобрази по най-добрия начин същността на Съвета на децата и неговата роля в живота на младите хора в страната.Конкурсът ще се проведе в периода 17 април до 17 май 2018 г., като в него могат да участват деца и ученици до 18 г. Победителят ще бъде обявен на 1 юни, когато празнуваме Международния ден на децата. Той ще получи грамота и предметна награда. Рисунките на децата трябва да са във формат А4 и да са изработени с моливи, пастели, флумастери, водни или маслени бои и др. Всеки участник има право на едно предложение за лого.Творбите могат да бъдат изпращани на адреса на ДАЗД в София или по електронната поща на агенцията.Повече за регламента на конкурса може да .", "date": "2018.04.19", "title": "Съветът на децата към ДАЗД обявява конкурс за лого"}
{"url": "https://offnews.bg/obshtestvo/materialite-sreshtu-ivancheva-bili-mechta-za-vseki-prokuror-678972.html", "text": "Ръководителят на Специализираната прокуратура Иван Гешев разкри какво се е случило в часовете преди показния арест на кметицата на „Младост” Десислава Иванчева в сутрешния блок на Нова телевизия. Иванчева бе хваната със 70 000 евро – първата вноска от поискан рушвет от 500 000 евро. Изнудваният е голям инвеститор, който искал да строи на няколко места в столичния квартал и трябвало да плати крупната сума „под масата”, за да получи разрешителни.След това посредникът – бившият кмет на „Младост” Петко Дюлгеров, се срещнал с Иванчева и нейната заместничка Биляна Петрова в друго заведение.Във въпросното заведение имало и охранителни камери, записите от които вече са иззети.Той поясни, че след задържането на замесените в схемата парите са броени на място, на кръстовището пред Спортната палата, защото това налагал законът.Той бе категоричен, че по случая има записи, представляващи „всичко, за което един прокурор може да мечтае”.", "date": "2018.04.19", "title": "Материалите срещу Иванчева били мечта за всеки прокурор"}
{"url": "https://offnews.bg/nashite-avtori/res-xlvi-rusofilite-i-iulia-krasteva-678971.html", "text": "Да започнем с вид обръщение към всички инепти, коментирали Истанбулската конвенция: да забраним ли и “Фиделио”, единствената опера на Бетовен? Там Леонора се преоблича като мъжа Фиделио, за да спаси съпруга си Флорестан от затвора. Защо тоя педал Бетовен (плюс авторите на либретото Йозеф Зонлайтнер и Жан-Никола Буйи) така ни обърква най-вероломно и джендърски?***Да забраним и Върджиния Улф? Щот тя нещо там правила в Сейнт Айвз Бей в Корнуол, докато наблюдавала фара Годреви, докато подготвяла бъдещия си тих бунт? Да забраним и нейната Блумзбъри Груп, щот там са се обсъждали невероятни (досега и у нас) неща като правата на жените?***Are we The Cowardly Lion, after all?***Що да не забраним и лейди Макбет от Мценска околия – щот Катерина Измайлова убива тъста си и си намира любовник?***Държавата на ограничените възможности? Не, по-скоро държавата на ограничените с възможности.***Но към нашите истински несгоди, продуцирани от сегашното управление. Отделно от липсата на квалифицирана работна ръка, визия за образование, здравна система, сигурност, доходи и т.н., получавате гербаджийски мозъци, които са като Пентиум 2 – при две едновременни команди “мисленето” им блокира.***March Madness по български: ето ви пример с дедесарите-гинки на Борисов за ЧЕЗ. Уж държавата не може да се меси между две частни фирми, но внезапно иска да участва, обаче некви гадове пречат, затва внезапно уж няма интерес от сделката, ма де факто една тайно одържавена банка (спасена с държавни пари наскоро) щяла да участва, ма всъщност нямало да участва, щот държавната ББР уверява, че и тя нямало, хем необвързана, хем с “ангажименти”... Триадата Борисов-Пеевски-Цацаров и тук смята всички ви/ни за идиоти. И благодарение на мнозинството идиоти, успява.***Борисов, еднокнижният “повелител на Западните Балкани” (“международният лидер”, който дори не може да попита къде е тоалетната на чужд език, а само да измучи като Алековия герой нещо в стил “где е онова”) го е страх да не го удари пак токът.***Тук даже не става дума за опробриуми като да се участва в търгов “прозорец” от 5 часа за 90 милиона. Но така и става, докато вниманието е обсебено от катастрофични глупости, включително и за нова световна война.***Световна война на простотията срещу авторството (auteurship anyone?), предизвикана от достъпа на плебса и прекариата до вид медиа, по цял свят. Тя бушува поне от 15 години насам. У нас е спечелена категорично преди поне десетилетие, и плащането на “репарациите” тепърва предстои.***А колко е просто, г-да русофили: можем спокойно да обичаме Русия и всичко руско, докато в същото време ненавиждаме квази-постимперското съветско-путински-кагебистко “възраждане” там, което не може да съществува без архивраг. Докато - де факто - крепостничеството си стои.***Специално за вас – Треплев: “Нужны новые формы. Новые форми нужны, а если их нет, то лучше ничего не нужно... Человек умный, простой, немножко, знаешь, меланхоличный... Теперь он пьет одно только пиво и может любить только немолодых”. Чехов сякаш ви е описал в “Чайка” още през 1896.***Коалицията ГЕРБ-OП-БСП-ДПС е “стабиуна”, досущ като онзи антагонист в пернишкия виц, който първо набил протагонистката, и едва тогава тя го харесауа.***Най-трогателните са “патриотите” – рекетират “повелителя” и дори определени бизнеси, и се наместват на все повече хранилки. На този фон Валери изглежда като единствения Вазов луд, който се осмелява да протестира (включително срещу измамните лотарии). Дано не го обесят на касапницата.***В същото време знакови инвеститори се изтеглят от гербаджийско-коалиционната кочина, с приятелското смигване на уж левите от БСП и под благия поглед на Агата. Не Агата Кристи, нали.***Как не се намери поне един друг наш “Мопасан”, който да скочи и да каже, тая монстрозна Айфелова кула обижда моя Париж.***БГ-общество на невежеството и гнилата носталгия: по “соц”-а и неговите окаяни (по Рада Москова) социални придобивки. И никаква чувствителност относно тоталното морално сриване на човека като такъв. Смазващият край на 400 години ренесанс, хуманизъм, просвещение и квото там; направо ми идва да перифразирам Ленин, наблюдавайки сегашна България: пока народ безграмотен, из всех искусств важнейшим для нас является телевидение.***Да сме наясно: при нас начело са полуграмотни примати, далеч от всякакъв културен и най-вече политически éclat. Още по-начело с шефа на българската планета на маймуните - с неговите анилинги към Самодържеца и Султана, плюс чистата търчи-лъжи политика. Обикновен хам, дет викат руснаците.***Но да – и вече почвам да се изморявам да бия “камбаната”: на паразитите не им пука кво ше стане с гостоприемника.***Ненужници.***Безглави, но еротични в мъничкото си битие на малка култура в долния десен ъгъл на Европа – това сме ние, сякаш като в “Paranonia” на Дали.***Т. нар. “външна политика” на Борисов: нещо като онова френско “c'est Thérèse qui rit quand on la baise”. Много съм “еприс” по “философските” афоризми, да. Да напомня още един: if you’re pussy, they fuck you. Къде е ботевският дух, който не иска да е pussy – и още по-добре, pussy whipped?***Най-трагичният момент в най-новата ни история? 17 юни 2001, когато Сакскобурготската престъпна група спечели изборите. Всички беди, които ни се струпват оттогава и изяждат бъдещето на децата ни – от Борисов до Пеевски – са свързани с тази проклета дата.***А аз, понеже съм от отбора на felix qui potuit rerum cognoscere causas, напомням, че няма нужда от никво разгорещено “диатрибе”. Простотията на ГЕРБ вече ми се струва окончателно нетърпима (извън самия “тапир номер едно”) – последният пример е “калинът” Кирилов, който се позова на “граф Монте Кристо” и бягството от замъка Иф. Само че, досущ както своя напълно неук вожд, и той не си е дочел – когато Дантес бяга, нито е граф, еле па “Монте Кристо”.***Имаме спешна нужда още в четвърти клас да се преподава “прозореца на Джохари”, защото не сме нация per se, и е време да си го признаем. Нация е нещо, което – доминантно - припознава едни и същи цели; както сме били, например, през лятото на 1912, което води и до героизма в първата Балканска война. Днес сме “нещо като” нация, в която средният българин не припознава своя fellow българин като свой. В развитите общества (макар и да не бива да се абсолютизира), ако рангът на един индивид не отговаря на ранга му в друга сфера, това се смята за позитивно явление, а не за проблем. Have a quiet think about that.***Нашият, български “свръх-Аз”, за разлика от “оригинала” на Фройд, страда от нещо трагично: липсва му чувството за дълг. Ерго, ние се превръщаме само в Id: нация на инстинкта, а не на, хм, моралния императив.***Нация от “стабиуни” рисувачи, а не от “поантилисти” и “дивизионисти”. Но за Джаксън Полък – следващият път.***А за Юлия Кръстева само шепнешком и с калпак в ръка, уважаеми г-да плебеи.***Domine, dirige nos.Още на facebook.com/ivailo.noisy.tsvetkovNB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2018.04.19", "title": "Res XLVI: Русофилите и Юлия Кръстева"}
{"url": "https://offnews.bg/obshtestvo/na-6-mesta-v-stolitcata-bez-voda-dnes-678942.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на спирателен кран на ул. \"Марица\" в кв. \"Подуене\", се налага спиране на водоподаването от 09:00 до 18:00 часа в района на ул. \"Марица\", от ул. \"Черковна до ул. \"Васил Друмев\", ул. \"Люле Бургас\", от ул. \"Марица\" до бул. \"Ген. Данаил Николаев\", района между ул. \"Черковна\", бул. \"Мадрид\" и бул. \"Ген. Данаил Николаев\", както и жп гара \"Подуяне\".Във връзка с подмяна на сградно водопроводно отклонение на бул. \"Евлоги и Христо Георгиеви\" в Център, се налага спиране на водоподаването от 09:30 до 19:30 часа на бул. \"Евлоги и Христо Георгиеви\", от ул. \"Оборище\" до бул. \"Янко Сакъзов\".Изграждане на сградно водопроводно отклонение на ул. \"Богдановец\" в кв. \"Крива река\", се налага спиране на водоподаването от 10:00 до 19:00 часа на ул. \"Богдановец\".Поради изграждане на сградно водопроводно отклонение на бул. \"Цар Борис III\", жк. \"Хиподрума\", се налага спиране на водоподаването от 10:00 до 18:00 часа на бул. \"Цар Борис III\", от ул. \"Видлич\" до ул. \"Лерин\" и ул. \"Кратово\".Монтаж на спирателен кран на бул. \"Христо Ботев\", кв. \"Банишора\", налага спиране на водоподаването от 10:00 до 19:00 часа на ул. \"Струга\" от бул. \"Княгиня Мария Луиза\" до бул. \"Христо Ботев\", бул. \"Христо Ботев\" - от ул. \"Струга\" до бул. \"Княгиня Мария Луиза\".Диагностика на уличен водопровод на ул. 15, с. Долни Богров, налага спиране на водоподаването от 09:00 до 16:00 часа на ул. 15, от ул. 20 до ул. 24.", "date": "2018.04.19", "title": "На 6 места в столицата без вода днес"}
{"url": "https://offnews.bg/112/lekarite-ot-isul-spasiha-zrenieto-na-politcajkata-ranena-na-derbito-l-678973.html", "text": "Лекарят, оперирал 24-годишната полицайка, която пострада при снощното дерби между Левски и ЦСКА в София, е оптимист за нейното зрение. Жената бешe ранена от хвърлена бомбичка и е подложена на спешна операция в ИСУЛ, продължила над 2 часа.Полицайката се е намирала в един от входовете на стадиона заедно със свои колеги, а хвърлената бомбичка е счупила стъклопакета на вратата.От около на полицайката е извадено 4-милиметрово стъкло.Тя е служител на Жандармерията само от 6 месеца, каза в предаването „Тази сутрин” главният секретар на МВР Младен Маринов.Задържани са общо 40 души, които са били в непосредствена близост до мястото, откъдето се предполага, че е хвърлена бомбичката, допълни той. Взети са им натривки от ръцете, за да се търсят следи от взривно вещество.„Всичко показва, че това е целенасочено действие към полицейските служители”, отбеляза Младен Маринов. „Нямам друго обяснение освен хулигански подбуди и действия, които не бих ги обяснил за човешко същество”, посочи той.Според него не трябва да се върви в посоката да се търси пропуск на полицията.Според Маринов не трябва да търсим пропуск в полицията.", "date": "2018.04.19", "title": "Лекарите от ИСУЛ спасиха зрението на полицайката, ранена на дербито Левски - ЦСКА"}
{"url": "https://offnews.bg/obshtestvo/sastoianieto-na-patriarh-neofit-veche-e-stabilizirano-678976.html", "text": "Състоянието на българският патриарх Неофит, който бе приет по спешност в болница Токуда снощи, е стабилизирано. Това съобщиха на брифинг от столичното лечебно заведение.Според него в момента патриархът е в отлично състояние.", "date": "2018.04.19", "title": "Състоянието на патриарх Неофит вече е стабилизирано"}
{"url": "https://offnews.bg/obshtestvo/majkata-chiato-istoria-razplaka-borisov-premierat-da-mi-se-izvini-678977.html", "text": "Mайката на дете с увреждане, чиято история разплака Бойко Борисов, се чувства обидена и лично на премиера, стана ясно от думите ѝ.Красимира Обретенова поиска той да се извини лично на нея и на останалите родители в сходно положение за това, че си е позволил \"толкова снизходително отношение\".Репортаж на журналиста от Нова телевизия Мария Милкова разказа вчера историята на Красимира Обретенова, която е взела решение да замине в Холандия, за да даде шанс за по-добро бъдеще на своята дъщеря. Новината бе излъчена в деня на Шестия национален протест в подкрепа на хората с увреждания. Малко по-късно Борисов коментира, че репортажът го е трогнал и разплакал. Министър-председателят добави, че е наредил на администрацията да разреши проблемите на протестиращите.\"Първият ни протест на майки на деца с увреждания в Добрич беше заради проблемите с ТЕЛК. Тогава се искаха едни безсмислени изследвания, които са безумни. Трябваше да доказвам, че тя не вижда”, сподели майката в сутрешния блок на Нова. Тя смята, че системата я превръщала в паразит, защото няма обективна оценка на потребностите на детето.„Не искам да издържам тази негодна социална и всякаква друга система. Отивам в Холандия. Очаквам там да работя, да си плащам социалните осигуровки и дъщеря ми да получи нужните грижи. Аз не съм работила 15 години, което е абсурдно”, добавя Красимира Обретенова.„Има диалог, има срещи. Обувки има. От страна на социалното законодателство на Красимира Обретенова и дъщеря ѝ са предоставени всички видове помощи, които са определени по реда на социалното законодателство”, коментира на свой ред зам.-министърът на труда и социалната политика Росица Димитрова.", "date": "2018.04.19", "title": "Майката, чиято история разплака Борисов: Премиерът да ми се извини"}
{"url": "https://offnews.bg/zdrave/rakat-ubietc-na-detca-678840.html", "text": "Около 15% от раковите заболявания при деца и тинейджъри са сарком. Според Националния раков регистър, в България годишно се откриват около 300 случая на сарком. Лечението изисква опит и специализирани познания, затова според международните стандарти и насоки за добра клинична практика, саркомите трябва да се лекуват в специализирани центрове от лекари, обучени да поставят диагноза и да лекуват саркоми.Сарком е общото наименование на всички видове злокачествени тумори на съединителната тъкан, участващa в образуването на костите: външна обвивка на костите, хрущял, костна тъкан, стави. Най-често засяга дългите кости на ръцете и краката, поради което е популярен като рак на костите. Саркомите се срещат рядко, но са изключително опасни, тъй като нямат отличителни симптоми и признаци, а се развиват и разпространяват бързо.За борба с коварното онкологично заболяване, което покосява предимно деца и млади хора, Анадолу Медицински Център обособи . Центърът има мултидисциплинарна структура, която обхваща специалисти по медицинска онкология, радиационна онкология, педиатрична онкология, ортопедична хирургия, патология.В Центърът се лекуват злокачествени тумори на кости и меки тъкани, включително остеосарком, сарком на Ewing, хондросарком, фибросарком, метастазен карцином, миелом и други метастатични костни тумори. Нашите лекари имат богат опит в редки и тежки видове остеосарком, при които се използват специални хирургични процедури за отстраняване на тумора, така че да се запазят засегнатите крайници и се прилага ротационна пластика. Мултидисциплинарният екип работи заедно, за да направи цялостна оценка и да предложи най-подходящия вариант за лечение пред вид здравето на пациента, възрастта му и хода на заболяването. разполага с необходимото съвременно и прецизно оборудване и прилага иновативни подходи към лечението на пациентите. Лечението на сарком в Анадолу Медицински Център има редица предимства: точност и скорост при диагностициране; комбинация от американски и европейски методи на лечение; използване на модерно оборудване.Повече за видовете сарком, за симптомите и признаците на заболяването, комплексната диагностика и съвременните методи за лечение на тези злокачествени заболявания можете да .", "date": "2018.04.19", "title": "Ракът, убиец на деца"}
{"url": "https://offnews.bg/politika/jotova-ne-e-seriozno-da-komentirame-plevneliev-zhalko-e-che-tozi-ch-678978.html", "text": "Вицепрезидентът Илияна Йотова смята, че не е сериозно критиките на бившия държавен глава Росен Плевнелиев към наследника му Румен Радев да бъдат коментирани.Изявлението ѝ бе по повод на последните изявления на Плевнелиев, че „не един и двама президенти” са му звъняли да му кажат, че Радев се опитва да разделя в ЕС и че руши българската държавност, появявайки се \"бос, по мускули и по потник\".Според вицепрезидента позицията на българското правителство по случая с отровения Сергей Скрипал е правилна. България не е сама в това решение и сме в група с държави, които запазихме ценното да сме посредници между двата лагера, каза тя.Според Йотова страната ни е в деликатна позиция и заради европредседателството.Като успех тя коментира и поставената тема за Западните Балкани, както и новината, че две страни (Македония и Албания) ще получат покана за преговори.Тя посочи, че няма войни между институциите, а истини, които обществото чува от страната на президента.Йотова коментира и широко коментираните думи на президента Радев за това, че България днес е тъмна строителна площадка.По думите ѝ няма човек в България, който да е убеден, че нещата със сделката за ЧЕЗ са чисти и добави, че това е част от метафората за „тъмната площадка.”По повод протестите на родителите на деца с увреждания Йотова посочи, че би поискала оставката на социалния министър заради чиновническия подход.", "date": "2018.04.19", "title": "Йотова: Не е сериозно да коментираме Плевнелиев. Жалко е, че този човек е бил президент"}
{"url": "https://offnews.bg/obshtestvo/pirogov-shte-poema-dezhurstva-na-lichnite-lekari-prez-noshtta-i-v-po-678980.html", "text": "От 1 май 2018 г. \"Пирогов\" ще предлага договори на личните лекари за оказване на неотложна помощ на техните пациенти в неработни дни и през нощта. По закон всеки общопрактикуващ медик е длъжен да има договор с медицински център за 24-часова неотложна помощ. Тя осигурява преглед на неговите пациенти през уикенда, празничните дни и през нощта в случай на нужда. Обикновено тази услуга се предлага от частни медицински центрове или кабинети към поликлиниките.От началото на следващия месец личните лекари ще могат да сключват такива договори обновения медицински център на \"Пирогов\". Ако искат да насочат пациентите си натам, те могат да се обърнат към управителя на центъра.", "date": "2018.04.19", "title": "'Пирогов' ще поема дежурства на личните лекари през нощта и в почивните дни"}
{"url": "https://offnews.bg/sviat/sasht-obviniha-siria-che-ne-dopuska-inspektorite-ot-organizatciata-za-678997.html", "text": "Министърът на отбраната на САЩ Джим Матис обвини сирийското правителство, че бави допускането на инспекторите от Организацията за забрана на химическите оръжия до местата на предполагаемата химическа атака. Това е стратегия, която е била използвана и в миналото, предаде БТА.\"Ние сме съвсем наясно, че това забавяне е наложено на делегацията от режима, но също сме съвсем наясно как са действали в миналото и не са допускали никого до местата, където е използвано химическо оръжие\", казва Матис. Той добавя, че паузата след подобно нападение се използва, за да се прочистят доказателствата, преди разследващият екип да получи достъп.", "date": "2018.04.19", "title": "САЩ обвиниха Сирия, че не допуска инспекторите от Организацията за забрана на химическите оръжия"}
{"url": "https://offnews.bg/temida/momicheto-blasnalo-10-koli-v-plovdiv-se-razkaia-pred-sada-678998.html", "text": "21-годишната шофьорка,, се разплака и заяви, че съжалява на влизане в съдебната зала, където ще се гледа мярката ѝ за неотклонение. Габриела Медарова била с нервен срив - плачела постоянно в килията си, каза адвокатът ѝ Орлин Търновалийски, цитиран от . Младата жена напусна местопроизшествието, но беше идентифицирана и задържана от полицията. В кръвта ѝ бяха открити над 1,3 промила алкохол, както и следи от употреба на канабис.Обяснението ѝ защо се качила пияна зад волана било, че не ѝ платили и нямала пари за такси. Габриела Медарова твърди, че пушила марихуана след ПТП-то, за да се успокои.Тя заяви още, че не е бягала от местопроизшествието, а просто за 10 минути отишла до дома си.", "date": "2018.04.19", "title": "Момичето, блъснало 10 коли в Пловдив, се разкая пред съда"}
{"url": "https://offnews.bg/nauka/rosatom-i-national-geographic-predstaviha-filmi-za-unikalnite-katcheta-679019.html", "text": "Руската корпорация „Росатом“ и екип на National Geographic представиха в испанската столица проекта Wild Edens (Диви райски кътчета), който представлява серия документални филми. Поредицата е посветена на борбата с глобалното затопляне.Проектът предвижда заснемането и излъчването по National Geographic на серия пълнометражни документални филми за уникалните екосистеми, които могат да изчезнат заради глобалното затопляне, ако човекът не започна де използва чисти безвъглеродни източници на енергия, каквито са безкарбоновите източници като АЕЦ и ВЕИ.Първият филм е посветен на животинския и растителния свят в уникалните природни ареали на Русия. Снимките са правени в отдалечените и диви ъгълчета на страната – Алтай, Камчатка и Арктика. Премиерата на първия филм ще бъде на десетото юбилейно изложение „АТОМЕКСПО 2018“, което ще се проведе от 14 до 16 май в Сочи.Експертите са категорични, че постигането на глобалните цели за намаляване на вредните емисии в атмосферата и задържане ръста на температурата няма как да стане, ако световната енергетика не премине към „зеления квадрат“ – АЕЦ, вятър, слънце и вода. Днес АЕЦ и ВЕИ не са конкуренти. Те са допълващи се един друг чисти източници на енергия, които биха позволили изпълнението на климатичните цели.„Росатом“ се счита за световен лидер в производството на безопасна и чиста енергия. Държавната корпорация обединява 350 предприятия и научноизследователски институти в ядрената индустрия. Активно реализира проекти в областта на приложните изследвания и иновациите и годишно инвестира 4,5% от приходите си в изследователски проекти. От скоро освен ядрени проекти, корпорацията развива и проекти във вятърната енергетика.", "date": "2018.04.19", "title": "Росатом и National Geographic представиха филми за уникалните кътчета на планетата"}
{"url": "https://offnews.bg/politika/zelenogorski-plan-a-e-da-napravim-goliamo-diasnotcentristko-obedineni-678992.html", "text": "ДБГ формулира първата си цел и тя е, да работи за голямо дясноцентристко обединение, подкрепено и от политически сили, неправителствени организации и от граждани. Един голям блок, не на апаратите, а на гражданите, които имат дясна визия за развитието на страната ни като демократична и успяваща България. Това каза на пресконференция в Плевен Найден Зеленогорски заместник-председател на “Движение България на гражданите”.Целта ни е да се разруши монопола на ГЕРБ и БСП. България е направила своя цивилизационен избор и той е - членство в ЕС и НАТО, демокрация, свободен пазар, но за съжаление това, което демонстрират управляващите в последната година, е ярко отстъпление от евроатлантическата ни ориентация. Неадекватността по \"случая Скрипал\" и снишаването около кризата в Сирия са доказателства, заяви Зеленогорски.Дисбалансът в развитието на отделните райони в страната не може да продължава. Зеленогорски цитира статистика, според която в София БВП на човек от населението е 28 000 лева, а в най-бедните региони на Север 6 000. За промяна на тази лоша статистика е необходимо и подобряване на инфраструктурата. Решението е не само с финансиране през еврофондове и от държавния бюджет за изграждане и завършване на стратегически важни обекти като магистрала „Хемус” и тунелите под Шипка и Петрохан, скоростните пътища София - Видин и Велико Търново - Русе, а и една неизползвана възможност – концесионирането, категоричен бе той.Възможно е след приключването на българското европредседателство да се поеме към предсрочни парламентарни избори, отговори Зеленогорски на въпрос.", "date": "2018.04.19", "title": "Зеленогорски: План А е да направим голямо дясноцентристко обединение"}
{"url": "https://offnews.bg/politika/vseki-deputat-ot-gerb-se-otchital-s-500-700-leva-mesechno-v-kasata-na-679001.html", "text": "Председателят на парламентарната група на ГЕРБ Цветан Цветанов не хареса предложението на БСП за орязване на депутатските заплати. \"По-добре народните представители да получават заплата от държавата, отколкото да станат хрантутници на определени икономически кръгове\", каза Цветанов и посъветва депутатите, които смятат, че получават прекален много пари, да дават част от заплатата си за благотворителност.\"Депутатите от ГЕРБ оставяме по 500-700 лева от заплатите си всеки месец в касата на парламентарната група и със събраните пари можем да помагаме на хората в нужда\", даде пример Цветанов и разкритикува социалистите за това, че наричат всичките си колеги \"маскари\". \"Като народен представител не е се чувствам такъв, не съм се възползвал от привилегии. Няма събота и неделя, в която аз да не съм в страната. Като народен представител на база тези пари, които получавам, нито веднъж, където съм отишъл в страната не съм се възползвал от командировъчно\", обясни председателят на ПГ на ГЕРБ.Той определи предложението на БСП за ограничаване на депутатските привилегии като несъстоятелно. \"Откакто участвам в политиката, няма нещо, от което да се срамувам пред избирателите\", добави той. Цветанов отново избра да използва темата, за да нападне президента Румен Радев, като обяви, че предизборната му кампания се е финансирала \"на тъмно\". Така Цветанов за пореден път използва , за да го нападне. \"Искам да попитам президента, след като ще говорим светлината нека осветим начина, по който беше финансирана кампанията му. На тъмно беше взето решението от страна на БСП за издигането на Румен Радев за президент. На тъмно беше взето решението при провеждането на тази среща с Решетников. Нинова и до днес отрича за тази среща. Имало ли е изследване, възложено от института на Решетников за правилния профил и човек, който да бъде номиниран\", попита Цветанов. ", "date": "2018.04.19", "title": "Всеки депутат от ГЕРБ се отчитал с 500-700 лева месечно в касата на парламентарната група"}
{"url": "https://offnews.bg/tenis/situatciata-za-grigor-dimitrov-ne-e-sega-ili-nikoga-678999.html", "text": "Най-добрият ни тенисист Григор Димитров сред петимата играчи, на които трябва да се обърне внимание по време на сезона на червени кортове, пише Алесандро Мастролука в своя анализ за Tennis World USA.\"Рафаел Надал е Краля на клея. Най-великият играч на тази настилка в историята без никакво съмнение. В тази част от сезона той е човекът, но все пак не е единствен,Ситуацията за Димитров не е \"сега или никога\", но той трябва да докаже себе си на клей, където търпението и разума натежават над страстта и инстинкта.Българинът е на 16-то място в класацията на ATP за ефективността на сервиса в последните 52 седмици. Но дори по-интересно е, че той е чак на 54-то място сред играчите с най-добър ретур през този период, като е спечелил 28.4% от точките при първи сервис на съперника и 49.8% при втори\", коментира Мастролука.\"Израснах на клей, прекарах ранните си години в Испания, така че чувствам, че мога да играя добре на клей\", цитира авторът изказване на Димитров и посочва, че хасковлията е шестият най-успешно играещ в тайбрек играч в тура в последните 52 седмици.", "date": "2018.04.19", "title": "Ситуацията за Григор Димитров не е \"сега или никога\""}
{"url": "https://offnews.bg/politika/bsp-poiska-ostavkata-na-emil-hristov-zaradi-skandala-s-horata-s-uvrezh-679000.html", "text": "От БСП поискаха Емил Христов от ГЕРБ да си подаде оставката като зам.-председател на Народното събрание, след като вчера хора с увреждания не бяха допуснати до парламента. \"Оставката на Христов е единственият отговор на политик, който носи отговорност за провала в политиката на ГЕРБ – ако не я подаде, ще я поискаме\", каза от парламентарната трибуна Антон Кутев от БСП. Социалистът поясни, че от партията на Нинова са били единствените в парламента, които са се съгласили да се видят с хората и са предложили това да стане в Народното събрание. Групата от представители на протестиращите обаче не беше допусната. Кутев разкритикува днешното извинение на Христов, в което зам.-председателят на парламента обясни, че грешката е на охраната. \"Не става въпрос за грешка на охраната, а за политическо поведение на управляващите на безхаберие към нуждите на хората с увреждания\", каза социалистът. Той подчерта, че още вчера е предупредил и хораната, и самия Христов, че ако хората не влязат, ще стане скандал.  \"Не помръднахте, докато не надушихте, че става скандал. И тук се включи Борисов, разреван\", обърна се Кутев към депутатите от ГЕРБ.Социалистите обясниха, че целта на провалилата се среща е била организаторите на протеста да представят на депутатите предложения за законодателни решения в социалната област.\"За част от тях светът ще свърши преди да падне Бойко Борисов, вие носите отговорност за техния живот. Вие трябваше да ги поканите, за да им дадете надежда. Вчера те твърдяха, че системата ги убива и никой не излезе да ги пита какво имат нужда. Има много хора, срещу които българското общество е несправедливо и жестоко, но хората с увреждания са най-онеправданите и измъчени от системата. Тях системата ги убива в най-директния смисъл. Тук няма място за хиперболи\", обясни той. Малко по късно от ГЕРБ отговориха на искането за оставка и обявиха, че искането създава агресивност към парламента и депутатите. От партията на Борисов казаха и какво са направили за хората с увреждания през последните години - повече пари в бюджета, работни групи и законопроект, които обаче още не са приети, защото от ГЕРБ искат по тях да има обществен консенсус.Цветанов определи думите на БСП като \"абсолютно несъстоятелни тези, които не отговарят на истината\". Той каза още, че ще продължи да е с протегната ръка към опозицията, но само когато тя е конструктивна. ", "date": "2018.04.19", "title": "БСП поиска оставката на Емил Христов заради скандала с хората с увреждания"}
{"url": "https://offnews.bg/futbol/groznite-stceni-ot-derbito-tcska-levski-obikoliha-sveta-678996.html", "text": "Дербито между ЦСКА и Левски бе отразено в редица големи издания. Лошото е, че медии като \"Reuters\" i \"BBC\" не обърнаха много внимание на играта на двата отбора.На фокус са грозните сцени, които се разиграха по трибуните. Те са отразени също и от \"New York Times\", както и от издания в Азия.Ранената полицайка, която едва не загуби зрението си и десетки задържани са акцентите в репортажите на световните медии.Някои подчертават, че инцидентът с полицайката не е дело на димка и друг фенски пиро атрибут, а служителката е била атакувана умишлено със самоделна бомбичка.Освен за този грозен случай, колегите в чужбина пишат и за фена на ЦСКА, който съвсем спокойно се разходи по тунела за футболистите.", "date": "2018.04.19", "title": "Грозните сцени от дербито ЦСКА - Левски обиколиха света"}
{"url": "https://offnews.bg/gimnastika/seriozna-kontuzia-vadi-ot-stroia-edna-ot-gratciite-ni-679003.html", "text": "Тежка контузия извади от титулярния състав на ансамбъла по художествена гимнастика едно от момичетата – Теодора Александрова, съобщава Beautyinsport.com.От няколко дни Теодора е със специален ботуш, тъй като има счупване на костици на стъпалото. Любопитното е, че Александрова е играла в последните двайсетина дни с контузията - нещо, на което и лекари, и треньори не можели да повярват.Наложил се преглед при трима специалисти, които потвърдили, че счупване има. В треньорския щаб обаче не вярвали, че при счупени костици Теди може да играе и да отскача на крака си. Така се стигнало до ядрено магнитен резонанс, който потвърдил травмата. На този етап няма нужда от операция, а според Илияна Раева се е получила т.нар. стрес фрактура.Другите две момичета, които бяха с контузии преди Световната купа в София – Елена Бинева и Лаура Траатс, са сравнително добре и се възстановяват.", "date": "2018.04.19", "title": "Сериозна контузия вади от строя една от грациите ни"}
{"url": "https://offnews.bg/kultura/mezhdunarodniat-festival-6fest-prevrashta-gabrovo-v-stolitca-na-ulichn-679006.html", "text": "Международният фестивал за улични изкуства 6Fest се завръща с второ издание на 18, 19 и 20 май в Габрово. За втора поредна година амбицията на фестивала е да превърне столицата на хумора Габрово в столица на уличните изкуства. Артисти от България и чужбина ще представят циркови представления, светлинен карнавален парад, марионетно шоу, опасни каскади и други с вход свободен.Международният фестивал за градски изкуства и щастие 6Fest отново ще се проведе паралелно с традиционния Карнавал на Габрово.Повечето от събитията на 18 и 19 май ще бъдат в централната градска част на Габрово – пешеходната улица „Радецка“ и градската градина, известна като Градинката с мечето.От Унгария в Габрово пристига групата за съвременен цирк „Firebirds“, участвала в големи фестивали като Sziget festival в Будапеща и Burning Man festival в САЩ. На 6Fest в Габрово унгарците ще гостуват с шоуто на кокили „Stilt Walkers“ и цирковото шоу “Steam On” - носител на награда от Kremnice Gagy Festival.Георги Гъделев и Театрална компания „Соулмейд“ ще зарадват габровци и гостите на града с марионетното шоу „Кабаре на конци“.Една от най-успешните съвременни циркови формации в България „Цирк де ла Люлин“ идват в Габрово с гост артиста от Венецуела Диего Контрерас. Техничният акробат се занимава с цирк от 15-годишна възраст. В представленията си Диего използва въздушни воали, трапец, обръч, летящ трапец, китайски пилон и още много.За първи път в Габрово 6Fest организира Gabrovo Free Tour – безплатен тур по маршрут в центъра на Габрово, разкриващ пред желаещите тайните истории, места и събития на Габрово.За първи път на фестивал у нас и за първи път в Габрово 6Fest ще представи „Предизвикателството на смъртта на Худини“. Уникалната каскада от летящ балон ще бъде изпълнена от Българския Худини - габровският илюзионист Йордан Белев от „Куик Хендс Проджект“. Невижданата каскада ще се случи на стадион „Априлов“ в Габрово на 19 май.Кулминацията на 6Fest 2018 ще бъде светлинен карнавален парад на Театър на огъня и сенките “Fireter”. Закриващото фестивално събитие е на 20 май вечерта на централния площад „Възраждане“ в Габрово. По бул. „Априлов“ ще премине голяма светеща инсталация, задвижвана от артисти със светещи карнавални костюми на кокили. Парадът ще завърши с огнено шоу и фойерверки.Всички събития от Международния фестивал за градски изкуства и щастие 6Fest са с вход свободен. ", "date": "2018.04.19", "title": "Международният фестивал 6Fest превръща Габрово в столица на уличните изкуства"}
{"url": "https://offnews.bg/ikonomika/novite-balgarski-lokomotivi-za-metroto-veche-sa-gotovi-678970.html", "text": "Новите български маневрени локомотиви за столичния \"Метрополитен\" вече са готови.Жп заводът в Русе публикува снимки от заводските проби на машините MDD 3-11 и 3-12, които произведе за софийската подземна железница.Единият от локомотивите ще бъде експонат на изложението \"ТрансТренд 2018\", което ще се проведе във Висшето транспортно училище - Тодор Каблешков другата седмица.На форума ще бъде представен и акумулаторния локомотив ES1000, а от \"Експрес Сервиз\" обещават да разяснят на всеки заинтересован цялостната концепция на компанията за ефективни и екологични жп маневри.Локомотиви . Машините на батерия са изключително икономични и разходът за гориво при тях е от порядъка на 2-3 лева на ден. Допълнителен бонус е, че от тях нафта не може да се точи. ", "date": "2018.04.19", "title": "Новите български локомотиви за метрото вече са готови"}
{"url": "https://offnews.bg/kultura/preporachvame-vi-smallman-dovechera-v-terminal-1-678945.html", "text": "Една от най-интересните български групи - Smallman, отново ще напълни столичния клуб \"Терминал 1\".Концертът на бандата започва точно в 22:30. С характерните си звук и стил Smallman ще изпълнят сцената, а броят на билетите за концерта е ограничен едва до 470.Повече информация за събитието ще откриете Билети: Eventim.bg - 15 лв. на предварителна продажба, 18 лв. на самата дата и място. \"Обичай ме!\" в Сатиричен театър \"Алеко Константинов\" от 19:30 часаСветът е пълен с тайнства и мистерии. Но когато те са свързани със семейството, когато една жена осъществява майчиния си копнеж след десетки години, когато от изневиделица в къщата ви се настанят едновременно щастието и тревогата – това вече е изключително събитие. Аптекарят Андре и чиновничката Лоранс са сполетени от неочаквани гости. Кръвни роднини ли са те или мошеници? Със себе си носят мечтано щастие или измама? Най-поставяният европейски комедиограф Себастиен Тиери е нанизал в пиесата си „Обичай ме!“ поредица от необикновени събития, ситуации наситени със смях и ирония и всичко това последвано от дълбока човешка емоция, топла и лирична, като целия живот. Чрез смеха и лиризма театралното действие трупа въпроси директно към седящите в салона. Защо причиняваме най-силната болка на най-близките си хора? Може ли да има прошка за насилието над дете? Зад смешното в живота виждаме ли и човешката драма?Героите в пиесата не само се стремят да разплетат смешната и объркана ситуация, но търсят истината за самите себе си. Недоразуменията, връхлетeли ги днес, поставят въпроса – как ще живеем утре. Тази дилема стои пред множеството семейства от нашето съвремие и това прави пиесата и постановката не само актуални, но и подканяща към размисъл.Може да видите един от най-нашумелите български филми за последната година днес по обяд в Дом на киното. \"Възвишение\" ще бъде прожектиран от 14:05 часа в Дом на киното.Двама представители на революционно движение са изпратени на опасна мисия из поробена България през XIX в. Техният водач носи ключово съобщение, което трябва да достигне до един от най-важните хора в революционните среди на страната – Васил Левски.Филмът е по едноименния роман на Милен Русков. Историята се фокусира върху събития през 1877 г., случващи се няколко години преди освобождението на България от турско робство. Гичо е млад мъж, член на революционна група, която мечтае да освободи страната. След като доказва уменията си по време на битка, Гичо получава специална мисия от лидера на групата. Мисия, която ще го хвърли във велики приключения.", "date": "2018.04.19", "title": "Препоръчваме ви: Smallman довечера в Терминал 1"}
