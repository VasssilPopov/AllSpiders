{"url": "https://offnews.bg/ikonomika/spirat-prodazhbata-na-mesechni-vinetki-za-kamioni-720447.html", "text": "От 2 февруари 2020 г. се преустановява продажбата на месечни електронни винетки за тежкотоварните автомобили с обща технически допустима максимална маса над 3,5 тона, съобщават от АПИ.Последната възможност за покупка на месечна винетка е с начална дата 1 февруари 2020 г. и краен срок на валидност 29 февруари 2020 г. Промяната е свързана с въвеждането от 1 март 2020 г. на тол таксуване за тежкотоварните превозни средства над 3,5 тона.От 1 март тежкият трафик ще плаща на база изминато разстояние при ползването на 3115 км автомагистрали и първокласни пътища. Останалите близо 17 000 км от около 20 000 км републикански пътища ще бъдат безплатни за превозните средства над 3,5 тона.По същата причина от 24 февруари 2020 г. ще бъде спряна продажбата на седмични винетки за тежкотоварните превозни средства. От 24 до 29 февруари 2020 г. за автомобилите над 3,5 тона ще могат да се купуват само дневни електронни винетки, чиято продажба ще бъде преустановена в 23:59 часа на 29 февруари.", "date": "2020.01.28", "title": "Спират продажбата на месечни винетки за камиони"}
{"url": "https://offnews.bg/kultura/paulu-koeliu-iztri-kniga-pisana-zaedno-s-kobi-brajant-720450.html", "text": "Коби Брайънт и бразилският писател Паулу Коелю са работели върху детска книга, но авторът на \"Алхимикът\" каза, че е изтрил ръкописа след смъртта на баскетболиста, съобщи Асошиейед прес.Двамата са започнали да обсъждат проекта през 2016 г., когато Брайънт се е отказал от състезателна дейност. С писането са се заели преди няколко месеца.Часове след съобщението за смъртта на Коби Брайънт в неделя Паулу Коелю обяви, че ще изтрие ръкописа, защото не иска да го довърши без баскетболиста.\"Изтрих го, защото няма никакъв смисъл да го публикувам без него - обясни писателят пред Асошиейтед прес по телефона от дома си в Женева.\"Това няма да ме спре един ден да напиша какво съм научил от Коби, и че той беше по-голям от живота. Детската книга обаче вече е безсмислена\".Решението на Паулу Коелю разочарова много от феновете на баскетболиста.Идеята на книгата е била да бъдат вдъхновени децата в неравностойно положение да преодоляват трудностите с помощта на спорта.", "date": "2020.01.28", "title": "Паулу Коелю изтри книга, писана заедно с Коби Брайънт"}
{"url": "https://offnews.bg/zdrave/mz-prikani-lechebnite-zavedenia-da-zaiaviat-neobhodimite-im-lekarstva-720449.html", "text": "Кирил Ананиев подписа писмо-покана до ръководителите на лечебни заведения, които не са подали прогнозни заявки за закупуване на лекарствени продукти чрез Електронната система, съобщиха от МЗ.Процедурата по събирането на заявките стартира утре, 29.01.2020 г., и ще приключи на 05.02.2020 г. В този период болниците трябва да заявят необходимите им до 31.12.2021 г. прогнозни количества.Подаването на заявки обхваща единствено лекарствени продукти, включени в Приложение № 2 на Позитивния лекарствен списък към настоящия момент.От МЗ припомнят, че съгласно Закона за обществените поръчки отговорността за необосновано завишаване или занижаване на необходимите количества на лекарствените продукти е на ръководителя на лечебното заведение.", "date": "2020.01.28", "title": "МЗ прикани лечебните заведения да заявят необходимите им лекарства"}
{"url": "https://offnews.bg/temida/prokuraturata-izvadi-zapisi-sreshtu-prezidenta-audio-720452.html", "text": "Няколко часа след като президентът Румен Радев призова главния прокурор Иван Гешев  за отправеното питане към Конституционния съд за задължително тълкуване на чл. 103 от конституцията, държавното обвинение отговори.От отговора му се разбира, че има разследване срещу командира на Военно-въздушните сили ген. майор Цанко Стойков и в него се съдържат данни за престъпление, извършено от президента Румен Радев, но не в качеството му на държавен глава. Наказателното производство е образувано преди седмица и се води от специализираната прокуратура и ДАНС е използвала СРС-та спрямо ген. Стойков. Досъдебното производство, засягащо президента, съдържа данни, че проверката на антикорупционната комисия (КПКОНПИ) от м.г. на неговата съпруга Десислава Радева е била осуетена поради укриване на документи.Ето пълния текст на съобщението от държавното обвинение:\"В хода на образувано и водено от Специализираната прокуратура наказателно производство, наблюдаващите прокурори на 22.01.2020 г. са извършили цялостен анализ на доказателствената съвкупност, включително и на приобщени по делото веществени доказателствени средства (събрани чрез използването на специални разузнавателни средства, експлоатирани от ДАНС, спрямо командира на ВВС генерал-майор Ц.Ст. (Цанко Стойков - бел.ред.)).При така извършения анализ са констатирани данни и доказателства \"за висока степен на вероятност за съпричастност към престъпна дейност, предмет на разследване, на лице, заемащо висша държавна длъжност – президент на Република България, като установените евентуални престъпни действия не са свързани пряко с изпълнение на службата му\".Анализът на проведените телефонни разговори разкрива, че същите са по повод вероятно извършвана проверка от КПКОНПИ по отношение на г-жа Д.Р. (съпругата на президента Десислава Радева - бел. ред.). Наблюдаващите прокурори считат, че може да се приеме във висока степен на достоверност предположението, че пълното извършване на тази проверка на КПКОНПИ е била осуетена поради укриване на документи.С постановление от 23.01.2020 г. наказателното производство е спряно, тъй като съгласно Конституцията на Република България държавният глава се ползва с имунитет, изразяващ се в неотговорност за действията, извършени при изпълнение на служебни функции, със изключение на държавна измяна и нарушение на конституцията (чл. 103, ал. 1 от КРБ) и неприкосновеност за задържане и за възбуждане на наказателно преследване (чл. 103, ал. 4 от КРБ). Наблюдаващите прокурори са приели, че това би било единственото правилно процесуално решение при липса на трайна практика на КС и ВКС, като всяко друго такова може да бъде предприето, респективно осъществено в нарушение на забраната за наказателно преследване срещу президента.Във връзка с горното Прокуратурата на Република България публикува постановление за спиране на наказателно производство от 23.01.2020 г., от което е заличена информацията, нямаща отношение към посочената причината за спиране на наказателно производство, ведно с част от ВДС (аудио-файлове).Предоставената информация се разпространява след разрешение на наблюдаващите прокурори по реда на чл. 198 от НПК.Прокуратурата на Република България заявява, че всички поставени на вниманието на обществеността въпроси, са подробно изяснени в отправеното от главния прокурор на Република България искане за задължително тълкуване на чл.103 от конституцията и така публикуваните материали от досъдебното производство.\"Към \"новината\" на сайта на прокуратурата е прикачен и файл със стенограма на разговорите на Стойков от който обаче не се разбира какво точно е скрил. С него може да се запознаете  ", "date": "2020.01.28", "title": "Прокуратурата извади записи срещу президента (аудио)"}
{"url": "https://offnews.bg/112/mvr-otkri-orazheen-arsenal-v-doma-na-samoubilia-se-v-dans-720446.html", "text": "Цял арсенал от оръжия и боеприпаси са открити в дома на 55-годишния мъж, който се самоуби вчера в сградата на ДАНС на столичния бул. \"Черни връх\".Те са иззети от разследващите като веществени доказателства и предстои да им бъдат назначени съответните експертизи. На разпространените от МВР снимки се вижда дори снимка на Адолф Хитлер.Материалите по делото са докладвани на дежурен прокурор в Софийска районна прокуратура, под чието ръководство вече се води досъдебно производство, съобщиха от СРП. в главата със самоделно оръжие - писалка, непосредствено преди да премине през детектора за метал, което е рутинна процедура преди да бъде даден достъп до сградата.Той е трябвало да даде обяснения по образувана прокурорска преписка.По непотвърдена информация на Нова тв мъжът е бил призован по повод започналата през миналата седмица , която инициира и провежда „Луков марш“.", "date": "2020.01.28", "title": "МВР откри оръжеен арсенал в дома на самоубилия се в ДАНС"}
{"url": "https://offnews.bg/ikonomika/darzhavnoto-predpriatie-za-iazovirite-kupili-30-koli-za-milion-leva-720444.html", "text": "Държавното предприятие за управление и стопанисване на язовири (ДПУСЯ) не е харчило 8 140 000 млн. лева, отпуснати за управление на язовирите.Това става ясно от отговора на заявление за достъп до обществена информация, внесено от председателя на гражданската платформа „Изправи се.БГ“ Мая Манолова на 17 януари 2020 г. до изпълнителния директор на предприятието инж. Цако Бънчев.От предоставената информация става ясно, че с Постановление №204 на Министерския съвет от 15 август 2019 г. за управлението на язовири, които са публична и частна държавна собственост, по бюджета на Министерството икономиката трябва да се предоставят 8 140 000 лева на базата на фактически извършени разходи.Държавното предприятие обаче не е представило разходи за тази сума и съответно тази сума не му е предоставена по сметките за периода от 24 август 2019 г. до 31 декември 2019 г.Припомняме, че предприятието е създадено преди шест месеца, а за издръжката му са отпуснати 4 млн. лева.От отчета на бюджетните му разходи обаче става ясно единствено, че в дружеството са наети 131 щатни служители и инвестиционните им разходи за 2019 година се свеждат до закупуването на 30 автомобила на обща стойност 960 000 лева.След одобрения през месец август бюджет, 1 179 000 лева са средствата, изразходени за заплати на служителите, а 70 000 лева са похарчени за „други възнаграждения и плащания за персонала“. Това беше причината Манолова и екипът й да питат какви са тези възнаграждения.Бившият омбудсман и екипът й зададоха въпрос за Държавната консолидационна компания (ДКК), на която през юли 2018 година са отпуснати 500 млн. лева за ремонт на 418 аварийни язовира, но не е ясно кои, колко и къде са ремонтираните и изобщо има ли завършени ремонти.По думите на икономическия министър Емил Караниколов ремонтите за 500 млн. лева е трябвало да се осъществят от дружеството „Монтажи” ЕАД, което е част от структурата на ДКК, за разлика от новосъздаденото дружество за управление за язовирите. Според твърденията му към началото на декември 2019 г. обаче, на „Монтажи” са възложени ремонтите на 182 от общо 418 аварийни язовира, за които са отпуснати парите. Дали обаче ремонтите са извършени и на кои язовири, отговор няма.На това заявление за достъп до обществена информация ДКК и икономическото министерство не отговориха в законния 14-дневен срок, което от гражданската платформа „Изправи се.БГ“ ще обжалват по съдебен път.", "date": "2020.01.28", "title": "Държавното предприятие за язовирите: Купили 30 коли за милион лева... и това е"}
{"url": "https://offnews.bg/temida/konstitutcionniat-sad-shte-reshi-mozhe-li-da-ima-nezavisim-prokuror-k-720436.html", "text": "Конституционният съд допусна за разглеждане по същество искането на правителството за даване на задължително тълкуване дали главният прокурор може да контролира прокурор, който го разследва.На днешното заседание на КС са присъствали 12 съдии, които единодушно са допуснали за разглеждане питането на Министерския съвет.Конкретният въпрос, поставен към съда, гласи: \"В надзора за законност и методическо ръководство върху дейността на всички прокурори, осъществявани от главния прокурор по чл. 126, ал. 2 от Конституцията, включват ли се случаите, когато прокурор извършва проверки, разследвания и други процесуални действия по сигнали срещу главния прокурор предвид общоприетия правен принцип „никой не може да съди себе си“ като елемент на правовата държава?\"До искането за даване на задължително тълкуване на КС се стигна, след като правителството реши през декември миналата година да промени Закона за съдебната власт, за да може независим прокурор да разследва главния прокурор, ако се наложи.С изменението, което правим сега, създаваме абсолютно независим прокурор, който разследва главния прокурор при хипотеза - извършено престъпление. Той е независим от главния прокурор, разследва и не докладва до внасянето на обвинението, обяви премиерът Бойко Борисов на  на Министерския съвет на 7 декември.", "date": "2020.01.28", "title": "Конституционният съд ще реши може ли да има независим прокурор, който да разследва главния"}
{"url": "https://offnews.bg/obshtestvo/ot-utre-gripna-epidemia-i-v-sliven-vidin-i-silistra-720457.html", "text": "Още в няколко града е обявена грипна епидемия от утре 29 януари - Сливен, Видин и Силистра. До второ нареждане се ограничават плановите операции и свижданията в лечебните заведения. Преустановяват се женските и детските консултации.Близо 1300 училища у нас затвориха врати заради грипната ваканция. В грипна епидемия от вчера са Хасково, Кърджали, София, Благоевград. От днес и Пловдив, Перник, Софийска област, Пазарджик, Смолян.Грипна ваканция е обявена в София-град и област, Търново, Монтана, Габрово, Хасково, Кърджали, Благоевград, Смолян, Варна, Перник, Ямбол, от днес и във Враца. Пак днес бе обявена епидемия и в Пазарджик.„Не за първи път имаме грипна ваканция. Ще преструктурират материала, ще успеят да оформят оценките. В голяма част от училищата са го направили. Ако не са го направили, могат да вземат решение на педагогически съвет да го направят и първите дни от учебния срок“, обясни министърът на образованието Кирил Вълчев.Вчера държавният здравен инспектор доц. д-р Ангел Кунчев съобщи, че една трета от областите в България вече са в грипна епидемия. Заболеваемостта е 277 на 10 000 души, а пикът се очаква да е в края на януари и началото на февруари.", "date": "2020.01.28", "title": "От утре грипна епидемия и в Сливен, Видин и Силистра"}
{"url": "https://offnews.bg/ikonomika/zatiagat-kontrola-nad-kachestvoto-na-tvardite-goriva-darzhavata-s-nov-720441.html", "text": "По-строг контрол за качеството на твърдите горива и нови такси за бизнеса с тях предвижда изменение на правителствено постановление, внесено за обсъждане от министъра на икономиката Емил Караниколов.С него се изменя тарифа №11 за таксите, които се събират в в системата на Държавната агенция за метрологичен и технически надзор (ДАМТН), като се въвеждат нови.Те касаят регистрация на лицата, които разпространяват твърди горива, и обектите, в които се разпространяват твърди горива, както и вземане на проби от твърди горива ), изпитване на съдържание на сяра и на пепел на твърди горива за битово отопление, а също - и на съдържание на обща влага на твърди горива за битово отопление. Предвижда се и изготвянето на експертиза от резултатите от изпитванията на съответствието на твърдите горива с изискванията за качеството им.\"Целта е по-добър контрол върху качеството на твърдите горива на българския пазар - посочва министър Караниколов в доклада с мотивите си до Министерския съвет. - Използването на твърди горива (въглища и брикети) за битово отопление с ниско съдържание на сяра и пепел  (ФПЧ) и  през отоплителния сезон и ще осигури подкрепа на националните усилия за намаляване на емисиите на тези замърсители в съответствие със задълженията на страната съгласно Директивата за националните тавани за емисии (2016/2284/ЕС).\"От друга страна - пише той - това ще даде възможност на бизнеса да оцени предварително финансовите си разходи при заявяване на определени услуги, когато за тях има посочени конкретни размери на такси в действащата тарифа.Контролът върху качеството ще налага ДАМТН, за което ще се дължи държавна такса.Ето и размерите на въвежданите такси:След едномесечно обсъждане проектът ще бъде гласуван от Министерския съвет.", "date": "2020.01.28", "title": "Затягат контрола над качеството на твърдите горива. Държавата с нови такси за бизнеса"}
{"url": "https://offnews.bg/ikonomika/50-ot-balgarite-sa-protiv-vavezhdaneto-na-evroto-samo-19-sa-saglasn-720445.html", "text": "50% от българите са \"против\" страната ни да въведе еврото като официална валута вместо лева, 19% са \"за\" такава промяна, а останалите 31% не знаят или не могат да преценят.Това показват данните от национално представително проучване на агенция \"Тренд\", проведено от 7 до 15 ноември 2019 г. сред 1008 пълнолетни респонденти. Изследването е Мнозинството от избирателите на основните партии са \"против\" въвеждането на еврото. \"Против\" еврото са 39% от избирателите на ГЕРБ (спрямо 36% \"за\") и 70% от избирателите на БСП (спрямо 8% \"за\").Най-популярната причина за подкрепа на еврото е удобството страните в Европейския съюз да имат една валута - такова мнение е изказано от 32% от искащите смяна на лева с евро. Втората най-популярна причина за предпочитане на еврозоната (21%) е усещането, че подобна стъпка към интеграция ще ни направи пълноправни членове на ЕС и ще ни движи напред.Най-посочваната причина за нежелание да се въведе еврото като парична единица на България е, че \"всичко ще поскъпне, а доходите няма да се повишат\" - такъв отоговор са дали 35% от противниците на еврото у нас. Вторият най-разпространен аргумент \"против\" (14%) е, че \"българите ще станем по-бедни\".54% от българите смятат, че трябва да се проведе референдум за влизането на България в еврозоната. A 20% от запитаните са на мнение, че рефрендум не е нужен за подобно ключово историческо решение.Желаещите да се организира допитване до народа са равномерно разпределени във всички подоходни групи.Над половината българи вярват, че еврото и левът са стабилни валутни системи – 60% и 59% съответно.Недоверието към двете валути е ниско: 14% за лева във валутен борд, както и 10% за еврото. И в двата случая това недоверие е съсредоточено при по-възрастните респонденти, особено тези над 70-годишна възраст.", "date": "2020.01.28", "title": "50% от българите са против въвеждането на еврото, само 19% са съгласни"}
{"url": "https://offnews.bg/futbol/tcska-se-razdeli-s-shotlandski-napadatel-720454.html", "text": "От ЦСКА официално обявиха, че се разделят с нападателя Тони Уот. Шотландецът не тренира с отбора не поради лични причини, а защото иска да напусне \"армейците\".Ето какво написаха в сайта на \"червените\":\"\".Към Тони Уот има интерес от два шотландски клуба, като фаворит за подписа му е елитния Сейнт Мирън. Дъмфърнмлин, който е част от второто ниво на местния футбол, също иска тарана.Проблемът е, че и двата клуба не могат да покрият финансовите изисквания на играча.", "date": "2020.01.28", "title": "ЦСКА се раздели с шотландски нападател"}
{"url": "https://offnews.bg/sviat/zelenski-vbesi-kremal-s-izkazvaneto-si-che-sssr-i-natcistite-sa-ednak-720459.html", "text": "Украинският президент Володимир Зеленски вбеси Кремъл с изказването си, че сговорът на СССР с нацистка Германия е довел до Втората световна война, съобщава агенция Франс прес.В понеделник, по време на посещението си в Полша за отбелязването на 75-годишнината от освобождаването на концлагера \"Аушвиц\", Володимир Зеленски заяви, че поляците първи са усетили \"последствията от престъпния сговор на двата тоталитарни режима.\"Този сговор даде началото на Втората световна война и позволи на нацистите да задействат смъртоносната машина на Холокоста, каза украинският президент на съвместна пресконференция с полския си колега Анджей Дуда.Официална Москва днес реагира на изказването на Зеленски. Говорителят на Кремъл Дмитрий Песков коментира, че изявлението е обида за милиони граждани на Русия и на страните от ОНД, чиито \"родители и роднини са дали живота си за освобождаването на Европа и Полша\". Това становище едва ли съвпада с вярата и убежденията на милиони украинци, които с оръжие в ръка се бореха с фашистите, добави говорителят на Кремъл.Песков твърди, че Зеленски \"се солидаризира с изключително погрешната версия на полското държавно ръководство\". Руският президент Владимир Путин не беше поканен в Полша за отбелязването на 75-годишнината от освобождаването на концлагера \"Аушвиц\".В началото на годината долната камара на полския парламент прие резолюция, в която обвинява руските власти в манипулиране и фалшифициране на историята.В документа е отбелязано, че СССР и нацистка Германия носят еднаква отговорност за началото на Втората световна война и че след сключването на пакта Молотов-Рибентроп Полша и страните от Централна и Източна Европа са станали първите жертви на двата тоталитарни режима.", "date": "2020.01.28", "title": "Зеленски вбеси Кремъл с изказването си, че СССР и нацистите са еднакво виновни за Втората световна война"}
{"url": "https://offnews.bg/politika/shefat-na-kabineta-na-prezidenta-pri-impijchmant-rejtingat-mu-shte-st-720461.html", "text": " Ако тръгне процедура, рейтингът му ще стане от 60 на 80%. Така началникът на кабинета на президента Румен Радев - Калоян Методиев отговори на въпрос дали Румен Радев се страхува от импийчмънт.Методиев обяви, че няма официална позиция на институцията по разпространените от прокуратурата записи от специални разузнавателни средства (СРС). В тях се чува глас, за който обвинението твърди, че е вероятно на президента. Гласът казва на командира на Военновъздушните сили (ВВС) генерал-майор Цанко Стойков да го държи в течение за документите по разследване на антикорупционната комисия за г-жа Д.Р.\"В момента сме свидетели на разграждане на държавността. Става въпрос за записи на действащ президент\", обяви Методиев в интервю за бТВ, като добави, че говори като политолог и не се е чувал с Румен Радев, който е в Разград.\"Въпросителните са една страница, а отговорите са нула\", каза още Методиев в коментар на записите и искането на главния прокурор Иван Гешев Конституционният съд да тълкува може ли да разследва държавния глава. По думите му всичко е в много суров вид и с много условности.На въпрос защо Гешев прави това сега той отвърна: \"Нямам обяснение. Най-вероятно става въпрос за това разследване или нещо друго.\" И добави: \"Нямаме убийство, корупция, нещо за милиони и форсмажорно, което да налага това. Нещата се развиват в мълниеносен порядък.\"На въпрос за започнатия от държавния глава дебат за промени в конституцията той каза, че целта им е \"оптимизация на начина на функциониране на държавата и по-бързо решаване на проблемите в нея\". Попитан дали ще има диалог между държавния глава и главния прокурор по темата, той обяви: \"Трябва да има. Ако не си говорят главните мъже в държавата, навлизаме във война и не се знае какво ще се роди от тази криза.\"Според Методиев в държавата гърми криза след криза; различните системи изключват като органи на болен човек. После каза, че би излъгал, ако каже, че всичко е \"цветя и рози\" между президент и правителство.\"Ако президентът каже, че България е добре, развива се, той би изгубил най-силното си оръжие - да говори истината. Няма как да се каже на черното бяло. Държавата не функционира дори на битово ниво на африкански тип\", обяви още Методиев.\"Прессекретариатът на държавния глава няма как да коментира съдържанието на записи, направени чрез СРС и разпространени от прокуратурата, нито да потвърди твърденията за естеството на разговорите, тяхната автентичност и достоверност\", се казва в позиция на президентството, изпратена по-късно.", "date": "2020.01.28", "title": "Шефът на кабинета на президента: При импийчмънт рейтингът му ще стане от 60 на 80%."}
{"url": "https://offnews.bg/evropa/ek-prashta-dva-samoleta-za-vrashtaneto-na-evropejski-grazhdani-ot-kita-720462.html", "text": "Европейската комисия съобщи днес, че задейства механизма за гражданска защита за връщане на гражданите на ЕС от Китай като мярка срещу разпространението на новия вирус, съобщи БТА.Задействането на механизма е поискано от Франция, която има нужда от консулско съдействие за извеждане на гражданите си от град Ухан. ЕС ще осигури два самолета за връщането на европейците от Китай, се посочва в съобщението. Допълнителна помощ ще бъде осигурена при поискване, допълва комисията. Уточнява се, че с европейски средства ще бъде покрита част от стойността на полетите.ЕК заявява, че е в постоянна връзка с държавите от ЕС, със своите представителства в района на разпространението на вируса и с посолството на Китай в Брюксел. Първият полет ще отпътува утре от Франция, а вторият е насрочен до края на седмицата. Гражданите на ЕС в Китай могат да поискат съдействие да се върнат у дома, независимо на коя държава имат паспорт, пояснява комисията. Предвижда се на разположение да има 100 места във втория полет.Засега е разрешено връщането само на онези, които не са болни и не проявяват признаци на заболяването. ЕК допълва, че е възможно в следващите дни да бъдат получени нови заявки за съдействиелВъншният министър Екатерина Захариева заяви в предаването \"Лице в лице\" по бтв, че ведомството е в непрекъснат контакт с 4-мата български студенти, които се намират в китайския град Ухан, откъдето тръгна новият коронавирус. \"Извеждането на 4-мата българи в Ухан - града, център на заразата, е възможна опция... Следим ситуацията, в готовност сме. Но това е град в карантина, в контакт сме и с китайските власти. Не става въпрос за средства, а за координирани действия\". обясни тя. Захариева каза също, че все още нито една държва не е извела своите граждани. \"И четиримата българи искат да се върнат, те са добре засега, нека да спазват указанията на китайските власти. Готови сме да изпратим и правителствения самолет\", заяви Екатерина Захариева.Малко преди това премиерът Бойко Борисов също обяви готовност да изпрати самолет, за да прибере блокираните в китайския град Ухан четирима български студенти. \"Търсим начин да си приберем студентите от Ухан. Ще пратим самолет да ги прибере, колкото и да струва\", каза министър-председателят.Новият коронавирус, който тръгна от град Ухан, взе 106 жертви в Китай, а над 4000 са заболелите. Болни има в цяла Азия, САЩ, Европа.Българин, завърнал се от китайската столица Пекин, е потърсил помощ в инфекциозната клиника на ВМА заради съмнения за новия китайски коронавирус, предаде БНТ. Според лекарите обаче симптомите му не приличат на тези на новия коронавирус. За крaтко мъжът е поставен под домашна карантина, но след това е бил приет в клиниката за наблюдение. Целта е да се избегнат евентуални усложнения, защото мъжът има и други заболявания.ВМА е в готовност да изолира пациенти със съмнения за китайски коронавирус. Клиниката разполага със специална носилка и изолатор.Засега Националната грипна лаборатория не може да изследва проби със съмнения за китайски коронавирус, защото не разполага с реактиви, каквото се очакват следващата седмица.", "date": "2020.01.28", "title": "ЕК праща два самолета за връщането на европейски граждани от Китай"}
{"url": "https://offnews.bg/obshtestvo/gripna-epidemia-v-oblast-plovdiv-ot-utre-nad-1200-uchilishta-v-strana-720422.html", "text": "От утре, 29 януари, се обявява грипна епидемия в Пловдивска област, съобщиха от здравното министерство.Регионалната здравна инспекция в Кюстендил също обяви грипна епидемия на територията на общините Кюстендил, Рила, Бобошево, Невестино и Трекляно от утре.Все още епидемична е обстановката в общините Дупница, Бобов дол, Кочериново.До второ нареждане се ограничават плановите операции и свижданията в лечебните заведения. Преустановяват се женските и детските консултации.Считано от днес, 28 януари, се отменя грипната епидемия в община Сапарева баня.Днес в 13 области в страната е преустановен учебният процес заради висока заболеваемост, не се учи в 1292 училища, съобщи Министерството на образованието и науката.Няма да учат децата в областите Благоевград, Бургас, Варна, Габрово, Кърджали, Монтана, Пазарджик, Перник, Смолян, София-град, София-област, Хасково и Ямбол.Продължават да се провеждат учебни занятия във Видин, Враца, Плевен, Русе, Силистра, Сливен, Стара Загора, Търговище и Шумен.В останалите 6 области на страната учебните занятия са преустановени само в отделни училища.", "date": "2020.01.28", "title": "Грипна епидемия в област Пловдив от утре, над 1200 училища в страната са затворени"}
{"url": "https://offnews.bg/politika/sazdavat-asotciatcia-na-balgarskite-obshtnosti-po-sveta-720421.html", "text": "Да се създаде асоциация на българските общности по света. Това предложи вицепрезидентът Илияна Йотова на отчетната пресконференция за третата година от встъпването в длъжност. Тя посочи, че разчитам и на останалите институции заедно да изградят организацията като комуникацията бъде през специална платформа.Вицепрезидентът заяви, че 2020 г. трябва да бъде година на единение на българите в България и със сънародниците ни зад граница.Тя обясни, че през миналата година е продължила контактите и съвместната работа с българските исторически диаспори.Според нея продължаващата териториална реформа в Украйна и Молдова крие опасности от претопяване на българските общности. Йотова подчерта и че през 2019 г. е била постигната сериозна крачка за децата от български произход, които идват да учат в наши университети. Вече са освободени от такси за обучение студентите от българските диаспори от Албания, Косово, Молдова, Северна Македония, Украйна и Сърбия. ", "date": "2020.01.28", "title": "Създават асоциация на българските общности по света"}
{"url": "https://offnews.bg/ikonomika/borisov-za-naredba-n-18-iskame-da-izvadim-sivia-sektor-za-da-ima-par-720423.html", "text": "Искаме сивият сектор да излезе на светло. Целта на Наредба H-18 е такава, коментира премиерът Бойко Борисов по време на 14-ата годишна среща на бизнеса с правителството.Ако изтеглим наредбата, ще кажете, че държавата не изпълнява функциите си, добави Борисов по повод настроенията срещу промените и насрочения за утре протест пред парламента.Министър-председателят посочи, че навсякъде в Европа се предоставят касови бележки, докато в България се крият оборотите. В същото време се иска да се развива инфраструктурата, дори държавата да плати самолетните билети на туристите и чартърите. Затова Борисов настоява тези, които не искат наредбата да влезе в сила, да кажат публично какво им пречи. Той даде Гърция, която е наложила още една такса на магистралата до Солун. Въпреки това всички българи си плащат, докато в България още не може да се въведе ТОЛ системата.\"Сиреч, тука трябва да е без пари. В Сърбия може да си платим, в Гърция може да си платим, но тук не може, защото държавата ни е длъжна\", коментира той. В единия случай се отчита голям дял на сивия сектор, докато в другия се налагат правила. Според него правилата не се харесват, защото по този начин онлайн ще се осветли оборотът. При проверките на данъчните се оказва, че едни сървъри са в Макао, други в Шанхай. \"Ето това искаме да хванем, за да може да има повече пари за пенсии, за доходи и всичко останало\", посочи премиерът.", "date": "2020.01.28", "title": "Борисов за Наредба Н-18: Искаме да извадим сивия сектор, за да има пари за пенсии и доходи"}
{"url": "https://offnews.bg/futbol/inter-s-treto-novo-popalnenie-ot-visshata-liga-720455.html", "text": "Офанзивният халф Кристиан Ериксен вече е футболист на Интер, обявиха от клуба. Той идва от Тотнъм, като се предполага, че трансферната сума е 20 милиона евро, тъй като договорът му с \"шпорите\" беше до края на сезона.Футболистът е третото ново попълнение на Интер този месец от английската Висша лига. Преди това на \"Джузепе Меаца\" пристигнаха Ашли Йънг от Манчестър Юнайтед и Виктор Моузес от Челси.Датчанинът подписа с \"нерадзурите\" до лятото на 2024 година и ще играе с №24. Ако документите му от Лондон пристигнат навреме, няма да има пречка той да попадне в групата за утрешното домакинство на Фиорентина от 1/4-финалите за Купата на Италия.\"Очаквах с нетърпение да пристигна, да бъда на това красиво място. Щастлив съм, че съм футболист на Интер. Много се вълнувам, очаквам с нетърпение да опозная феновете.Вече имах възможността да усетя тяхната топлина. Посрещнаха ме фантастично, чувствам се страхотно\", каза Ериксен.", "date": "2020.01.28", "title": "Интер с трето ново попълнение от Висшата лига"}
{"url": "https://offnews.bg/ikonomika/nad-1-miliard-leva-v-smetkite-na-faliralata-ktb-720425.html", "text": "Постъпленията по сметката на фалиралата Корпоративна търговска банка (КТБ) са надхвърлили 1 милиард лева към 31.12.2019 г., съобщиха синдиците ѝ днес.\"Резултатът е вследствие от усилията на синдиците на КТБ АД (н) за попълване на масата на несъстоятелността чрез събиране на предоставените от КТБ АД кредити, осребряването на активи и обявяване недействителността на извършени прихващания. Съществен принос имат приетите от Народното събрание изменения в Закона за банковата несъстоятелност (ЗБН), обнародвани в Държавен вестник, бр. 22 от 13.03.2018 г.\", пишат синдиците.Срещу голяма част от длъжниците на КТБ АД (н) се водят по няколко съдебни дела по различни разпоредби от ЗБН и Търговския закон.Към 31.12.2019 г. общо изплатените средства на вложители са близо 502.5 млн. лв.Активно се работи и по изготвянето на втора частична сметка за разпределение на събраните парични средства от масата на несъстоятелността на КТБ АД (н), като се очаква скоро тя да бъде обявена в Търговския регистър, обещават синдиците.", "date": "2020.01.28", "title": "Над 1 милиард лева в сметките на фалиралата КТБ"}
{"url": "https://offnews.bg/ikonomika/dimitar-radev-valutniat-bord-niama-da-padne-do-vlizaneto-v-evrozonata-720427.html", "text": "При влизането на България във Валутния механизъм ЕРМ2 и в Европейския банков съюз няма да се променя курсът на лева към еврото, потвърдиха днес управителят на БНБ Димитър Радев и министърът на финансите Владислав Горанов по време на 14-ата годишна среща на бизнеса с правителството, организирана от \"Капитал\". е свързана с несъответствие на нашето законодателство с правилата на ЕС за присъединяване към валутния механизъм, посочи Радев. В самия край на 2019 година получихме информация, че юристите на Европейската централна банка (ЕЦБ) и на Европейската комисия откриват несъответствие. Правилата на ЕС изключват фиксирането на валутния курс в националното законодателство. Ние знаем за тази тема от години и винаги сме чакали да достигнем напредък по темата, за да отстраним това несъответствие, заяви Радев, цитиран от БТА.С промяната в член. 29 на Валутния закон не се отменя валутният курс. Само се казва, че одобряването на валутния курс ще става по реда на европейската правна рамка. Промяна е съгласувана с ЕЦБ. Тя ще публикува своето положително становище най-вероятно до края на тази седмица. БНБ няма право на законодателна инициатива, ние работим с Министерството на финансите или народни представители и така се стигна до предложението за промяна на Валутния закон да бъде внесено в Народното събрание от Менда Стоянова. Това означава, че ние сме действително на последната права за присъединяване на лева към Валутния механизъм и на България към Европейския банков съюз, добави управителят на БНБ.Присъединяване на страната към валутния механизъм не означава по никакъв начин промяна на валутния курс и на позицията на страната за този курс. Тезата ни е добре известна на нашите партньори, увери Димитър Радев.В европейската правна рамка има възможност да се поиска промяна на валутния курс, но на практика всички страни с устойчиви валутни курсове не са ги променяли, каза Радев и даде пример с балтийските страни. Темата коментира и финансовият министър Владислав Горанов. Според него няма правилен начин да се проведе дебат за внасяне на промените във Валутния закон при това политическо противопоставяне. Начинът, по който тези промени се правят, е единственият възможен и легален - през българския парламент. И два месеца този текст да стоеше на страницата на някое ведомство, няма да е по-малко спекулативен. Има две оси на противопоставяне на нашите действия за присъединяване към ЕРМ и Банковия съюз, каза Горанов. Едната ос е свързана с хората, които залагат срещу еврото, а другата е геополитическа - има проруски партии, които искат промяна на геополитическата ориентация на държавата. Тези две оси винаги ще излъчват спекула, подчерта той. Много хора в тази зала отчитат предимството на влизането в Еврозоната. България ще влезе в Еврозоната с настоящия курс на лева и този консенсус не се поставя под съмнение, заяви финансовият министър.", "date": "2020.01.28", "title": "Димитър Радев: Валутният борд няма да падне до влизането в еврозоната"}
{"url": "https://offnews.bg/kultura/petia-na-moiata-petia-shte-otkrie-24-tia-sofia-film-fest-720414.html", "text": "Филмът носи заглавието на разказа на превърналата се в легенда млада душа и поетеса Петя Дубарова „Петя на моята Петя“. Режисьор е Александър Косев, сценаристи са Нели Димитрова и Валентина Ангелова, които повдигат завесата на миналото, за да представят на съвременните млади хора Петя Дубарова и нейния талант.„Филмът е съвременна история. Държим да подчертаем, че това е филм за Петя Дубарова, без той да е „за Петя Дубарова”. Историята не е биографична, но Петя присъства със своята истинска същност и с най-ценното – с мъдростта и таланта си, които е оставила на поколенията“, споделя сценаристът Нели Димитрова.Подходът в създаването на филма е да свърже бъдещето с миналото. Историята е изградена върху връзките и паралелите между две тийнейджърки от различно време: Петя Дубарова и Петя Монова. Едната е дръзка и модерна, а другата – както е представена във филма – мъдра и митична.„Петя на моята Петя“ поставя много въпроси – ако останеш завинаги на 17 и запазиш своите идеали, това спасява ли те от възможността да се превърнеш в скучен възрастен; как се справяш с разочарованието от любовта; дали може да се предадеш, въпреки стремежа да се бориш, или трябва да продължаваш, независимо от всичко... Съвременната Петя трябва да открие своите отговори, поставена в ситуация между живота и смъртта – дали да избере живота или да последва любимата си поетеса Петя Дубарова…Филмът има субсидия от Националния филмов център на нискобюджетна сесия и е подкрепен от Община Бургас. Заснет е за по-малко от месец, изцяло в Бургас, продукция е на „БЪФ пикчърс”, копродуцент е „Консепт студио”. Оператор на филма е Иван Вацов, продуцент е Николай Урумов, а ко-продуцент - Кръстьо Ламбев. Ролите са поверени на Алиса Атанасова, Александра Костова (познаваме я от ролята й в „Маймуна“ на Димитър Коцев - Шошо), Алена Вергова, Юлиян Вергов, Ясен Атанасов, Албена Павлова, Васил Банов; много от актьорите, които участват, са родени и свързани с Бургас, включват се и близо 500 жители на града като статисти.„Петя на моята Петя“ е филм-изповед, провокиран както от стиховете на Петя Дубарова, така и от позабравените тийнейджърски идеали и вярвания на създателите му; от факта, че случилото се с нея преди почти 40 години се случва и днес – никой не може да победи в битката срещу системата, но това не означава, че трябва да спрем да опитваме.", "date": "2020.01.28", "title": "'Петя на моята Петя' ще открие  24-тия София Филм Фест"}
{"url": "https://offnews.bg/ikonomika/novi-po-visoki-taksi-za-magistralite-v-sarbia-720460.html", "text": "От българското посолство в Белград съобщиха за промени в цените на пътните такси по републиканската пътна мрежа на Сърбия, както и промени в пунктовете за тяхното заплащане. Новите условия важат и за новооткрития Коридор 10: Залцбург - Любляна - Загреб - Белград - Ниш - Скопие - Велес - Солун, съобщава МВнР.По-важните промени, касаещи българските граждани, пътуващи от и към Сърбия, са следните:По маршрута Белград-Цариброд, вместо досегашните четири, ще функционират само два пункта за заплащане на пътни такси.В участъка от международната магистрала в района на Ниш е пусната в действие затворена система от четири пункта за заплащане на пътни такси, която ще разпределя таксуването и движението на МПС по основните направления Белград-Цариброд и Белград-Прешево.Актуалните пътни такси по основните направления за пътуване са както следва: За МПС до 3500 кг. по маршрута Цариброд-Белград - 1290 сръбски динара или 11 евро. До сега се плащаше 10 евро. За МПС над 3500 кг. по маршрута Цариброд-Белград вече ще се плаща - 7720 сръбски динара или 65,50 евро, при 28.50 до сега.За МПС до 3500 кг. по маршрута Белград-Шид (за Хърватия) - 410 сръбски динара или 3,5 евро (отчитането започва от пункт за заплащане Шимановци.; За МПС над 3500 кг. по маршрута Белград-Шид (за Хърватия) - 2530 сръбски динара или 21,5 евро (отчитането започва от пункт за заплащане Шимановци); За МПС до 3500 кг. по маршрута Белград-Суботица (за Унгария) - 630 сръбски динара или 5,5 евро (отчитането започва от пункт за заплащане Стара Пазова); За МПС над 3500 кг. по маршрута Белград-Суботица(за Унгария) - 3740 сръбски динара или 32 евро (отчитането започва от пункт за заплащане Стара Пазова).Въведени са санкции за пътуващите в следните случаи: загубване или повреждане на получаваната магнитна карта за таксуване; забавяне на плащането на таксата повече от 24 часа; представяне на използвана магнитна карта за таксуване.Наказателна такса, която се дължи в гореспоменатите случаи, е за най-дългия маршрут от автомагистралата.При пътуване само в района на Ниш и използване на един и същ пункт за заплащане на тол такси, таксуването става с единна тарифа в размер на 40 сръбски динара.", "date": "2020.01.28", "title": "Нови по-високи такси за магистралите в Сърбия"}
{"url": "https://offnews.bg/obshtestvo/koga-se-izvezhdat-detca-ot-semejstvoto-720426.html", "text": "Експерти направиха проучване на дела от съдебната практика на Върховния административен съд за това кога реално се извеждат деца от семейството и кога съдът постановява друга форма на закрила. Изследването е провокирано от безпочвените страхове и дезинформацията за произволно извеждане на деца от социалните служби. То е и полезен източник на информация за специалистите в тази област.Проучването изследва фактическите обстоятелства, при които съдът разрешава настаняване на дете извън семейството. То се базира на цялата налична практика от 22 решения на Върховния административен съд, постановени по чл. 25, ал. 1, т. 4 (случаите, в които детето е жертва на насилие и съществува сериозна опасност от увреждане на неговото физическо, психическо, нравствено, интелектуално и социално развитие). Нагледно се представя какво е „риск“ за здравето и живота на детето; в кои случаи се приема, че има такъв риск и кои се считат от съда за малозначителни и недостатъчни, за да отключат системата за закрила.Мярката „настаняване извън семейството“ задължително се потвърждава от съд. Прекратяването на настаняването – също. Съдебният контрол е невъзможно да бъде заобиколен и е изрично предвиден в Закона за закрила на детето, както и в чл. 120, ал. 2 от Конституцията. Съдебният контрол не зависи от действията на родителите – той се извършва, дори и те да не упражняват правата си. Дирекция „Социално подпомагане“ – която налага временно мярката – е длъжна да образува съдебно дело и да внесе досието на детето за преглед в съда. Съдебният контрол обхваща 2 инстанции.Не само че мярката по същество се подлага на задължителен съдебен контрол, но, отделно, разпореждането на ДСП за незабавно изпълнение на тази мярка подлежи на обжалване в съда. Срокът за това е 3-дневен. Това е ефективно средство да се запази статуквото докато трае делото.Мярката винаги е временна и не нарушава правото на контакт между родители и дете. При поискване, съдът определя режима на контакти, докато трае мярката.Детето участва като главна страна в делото, не като заинтересована страна. То се представлява от директора на дирекция „Социално подпомагане“, който упълномощава юрисконсулт, ако има такъв в дирекцията, или социалния работник, водещ случая. В допълнение, директорът може да поиска от съда да назначи особен представител на детето – професионален адвокат. В такъв случай, двамата представляващи детето имат право самостоятелно да внасят жалби срещу актовете на съда. В тази връзка, детето не се разпитва в качество на свидетел по тези дела – от него се взима мнение къде иска да живее.Продължителността на административните производства – от издаването на заповедта до окончателното решение на ВАС – е между 6м и 1г и 1м.Конкретните примери, в които ВАС се е съгласил със социалните служби и е постановил, че конкретните обстоятелства са основание за извеждане, са:От друга страна, в следните случаи ВАС е отменял заповедите за извеждане на детето и е постановил, че конкретните обстоятелства не са основания за извеждане:В тези случаи, ВАС е постановявал, че законът изисква отдел „Закрила на детето“ да подпомогне родителите и да ги подкрепи в тяхната функция, вместо директно да търси алтернативна грижа.Има един случай, в който се установиха 2 противоречиви решения на ВАС – когато родителят, полагащ грижи, е с алкохолна зависимост. По-специално, майката живее без партньор, видимо е пияна при срещата със социалния работник; кара детето да купува алкохол, с който злоупотребява; не разпознава потребностите на детето; детето е обект на неподходящ възпитателен подход, свързан с физическо насилие (бой, дърпане, скубане на коси), използвано е за закупуване на алкохол от майката, която ежедневно приема алкохол. Веднъж ВАС постановява, че тези обстоятелства са достатъчно сериозни за извеждане на детето (Решение № 5144 от 25.04.2017 г. по адм. д. № 1411/2017 на ВАС); но в друго производство се произнася, че не са и вместо това трябва да се работи с майката (Решение № 12558 от 19.10.2017 г. по адм. д. № 4312/2017 на ВАС). Става дума за един и същи казус и обжалване на 2 отделни заповеди на ДСП-Бургас – една за настаняване в кризисен център и една за настаняване при бабата. По мнение на адвокат Наташа Добрева, алкохолната и наркотичната зависимост сами по себе си не са основания за извеждане на дете. Те представляват увреждане, а родители с увреждания не могат a priori да се дискриминират.Автори: адвокат Наташа Добрева, Денница Маринчева, координатор Мрежа за правна помощ, Национална мрежа за децата", "date": "2020.01.28", "title": "Кога се извеждат деца от семейството"}
{"url": "https://offnews.bg/zdrave/4-veshtestva-koito-razrushavat-chernia-drob-720420.html", "text": "Общоизвестно е, че черният дроб е основният орган за обмяна на веществата и детоксикация. Ако той страда, страда целият организъм, твърди публикация във Focus.de.Изданието посочва 4 фактора, които правят важния орган особено уязвим. Авторите припомнят, че заболяванията на черния дроб често протичат без болка, което в много случаи е причина за късното им диагностициране.Хранителни добавки с витамин А или В3Витаминните добавки могат да навредят, ако се вземат без лекарско предписание. През 2017 г. Stiftung Warentest (популярна потребителска организация в Германия) е изследвала въздействието на витамин А. Резултатите от показват, че злоупотребата с този витамин може да доведе до проблеми с черния дроб, главоболие и кожно раздразнение.Витамин В3 също може да повлияе негативно върху функциите на черния дроб. Това сочат резултатите от паралелно проучване на специалисти, в което било установено, че хората, които приемат В3, по-често страдат от заболявания на черния дроб.Високи дози парацетамолЗнаем, че основната функция на черния дроб е да извежда токсините от организма, вкл. алкохола и лекарствата. Хората, които пият лекарства непрекъснато, увреждат черния си дроб. Обикновено при назначаването на терапия медиците балансират между ползата и вредата. Затова употребата на медикаменти без лекарско предписание или по-дълго от препоръчителния период в инструкциите на препаратите без рецепта не бива да се практикува, предупреждават специалистите. При високи дози парацетамолът уврежда черния дроб.Прекалена консумация на плодовеФруктозата увеличава риска от затлъстяване на черния дроб. Подобни изследвания са били проведени върху лабораторни гризачи, вследствие на което учените установили, че фруктозата може да има негативен ефект върху здравето, ако се прекалява с консумацията на плодове. В 100 г ябълки се съдържа повече фруктоза, отколкото в захарта в 100 мл кола, показват проучванията им.АлкохолКакво количество алкохол е „твърде много“? Част от учените говорят за вредата от прекаленото му потребление, други препоръчват изобщо да не се консумира.Немският център по проблемите на наркоманиите препоръчва мъжете да пият не повече от две чаши вино или бира дневно. За жените е препоръчителна половината от дозата при мъжете, пише изданието.", "date": "2020.01.28", "title": "4 вещества, които разрушават черния дроб"}
{"url": "https://offnews.bg/kultura/oskari-2020-vsichki-nominirani-v-edna-snimka-720428.html", "text": "Няколко дни преди раздаването на най-чаканите награди, номинираните за \"Оскар\" се събраха на традиционния тържествен обяд, организиран от Академията за филмово изкуство.Актьори, продуценти, режисьори сценаристи, дизайнери и музиканти се събраха за обща снимка около статуетките. Церемонията по раздаването на наградати е на 9 февруари и отново ще бъде без официален водещ.Списъкът с номинираните изглежда така:Най-добра поддържаща женска роляКати Бейтс (Richard Jewell)Лора Дърн (Marriage Story)Скарлет Йохансон (Jojo Rabbit)Флорънс Пю (Little Women)Марго Роби (Bombshell)Най-добра поддържаща мъжка роляБрад Пит (Once Upon a Time in... Hollywood)Том Ханкс (A Beautiful Day in the Neighborhood)Антъни Хопкинс (The Two Popes)Ал Пачино (The Irishman)Джо Пеши (The Irishman)Най-добър дизайн на костюмиThe IrishmanJojo RabbitJokerLittle WomenOnce Upon a Time in... HollywoodНай-добра музикаJokerLittle WomenMarriage Story1917Star Wars: The Rise of SkywalkerНай-добра оригинална песенI’m Standing With You от BreakthroughInto the Unknown от Frozen IIStand Up от Harriet(I’m Gonna) Love Me Again от RocketmanI Can’t Let You Throw Yourself Away от Toy Story 4Най-добър продуктов дизайнOnce Upon a Time in HollywoodThe Irishman1917Jojo RabbitParasiteНай-добра късометражна анимацияDceraHair LoveKitbullSisterНай-добър документален късометражен филмIn the AbsenceLearning to Skateboard in a Warzone (If You’re a Girl)Life Overtakes MeSt. Louis SupermanWalk Run Cha-ChaНай-добър късометражен филмBrotherhoodNefta Football ClubThe Neighbors' WindowSariaA SisterНай-добър документален филмAmerican FactoryThe CaveThe Edge of DemocracyFor SamaHoneylandНай-добър филмJoker1917The IrishmanJudyOnce Upon a Time... in HollywoodFord v FerrariJojo RabbitLittle WomenParasiteНай-добра анимацияToy Story 4How to Train Your Dragon: The Hidden WorldMissing LinkI Lost My BodyKlausНай-добър чуждоезичен филмЮжна Корея, ParasiteИспания, Pain and GloryФранция, Les MisérablesСеверна Македония, HoneylandПолша, Corpus ChristiНай-добър оригинален сценарийMarriage StoryOnce Upon a Time in HollywoodParasiteKnives Out1917Най-добър адаптиран сценарийThe IrishmanJojo RabbitLittle WomenThe Two PopesJokerНай-добра главна женска роляРене Зелуегър (Judy)Скарлет Йохансон (Marriage Story)Чарлийз Терон (Bombshell)Синтия Ериво (Harriet)Сърша Ронан (Little Women)Най-добра главна мъжка роляХоакин Финикс (Joker)Леонардо ди Каприо (Once Upon a Time... in Hollywood)Адам Драйвър (Marriage Story)Антонио Бандерас (Pain and Glory)Джонатан Прайс (The Two Popes)Най-добър режисьорКуентин Тарантино (Once Upon a Time... in Hollywood)Тод Филипс (Joker)Мартин Скорсезе (The Irishman)Сам Мендес (1917)Бон Джун-хо (Parasite)Най-добри визуални ефектиAvengers: EndgameThe Lion KingStar Wars: The Rise of SkywalkerThe Irishman1917Най-добър грим и прическиBombshellJokerJudyMaleficent: Mistress of Evil1917", "date": "2020.01.28", "title": "Оскари 2020: Всички номинирани в една снимка"}
{"url": "https://offnews.bg/112/uchenik-e-sas-schupena-raka-sled-agresia-ot-sauchenitci-v-mezhduchasie-720433.html", "text": "Пореден случай на агресия в училище бе регистриран днес - този път в пловдивската Гимназията по архитектура, строителство и геодезия. Ученик е със счупена ръка след разправия с други две момчета в междучасието.Случаят е от 24 януари според разказа на майката на пострадалото момче Надежда Паскалева в социалните мрежи. Ето нейния разказ:Майката е категорична, че синът ѝ е скочил, за да покаже, че може да скача високо, но не е знаел, че го снимат и че се готвят да го ритнат.", "date": "2020.01.28", "title": "Ученик е със счупена ръка след агресия от съученици в междучасието"}
{"url": "https://offnews.bg/zdrave/universitetat-v-shanhaj-e-gotov-s-proektovaksina-za-koronavirusa-720429.html", "text": "В болницата Дунфан към университета в Шанхай и китайската биотехнологична компания са одобрили проект по разработване на ваксина срещу коронавируса, която може да бъде създадена по-бързо от обичайното, съобщи ТАСС, позовавайки се на съобщения в китайските медии.Учените възнамеряват да синтезират матрична рибонуклеинова киселина с няколко вида последователности от различни антигени (вещества способни да предизвикат имунен отговор). След това ще отделят ефективните сред тях и на тази основа ще могат да създадат образци на ваксина в рамките на 40 дни. Образците на ваксината ще трябва да преминат клинични изпитания и одобрение.Междувременно в специално изявление от СЗО призоваха държавите, чиито граждани пребивават на територията на Китай, да не предприемат евакуация. По информация на Ройтерс ръководителят на организацията Тедрос Гебрейесус е изразил увереност в способността на Китай да се справи с профилактиката и контрола над епидемията. По-рано той се срещна с китайския външен министър Ван И. Препоръката на СЗО идва на фона на съобщения, че редица страни преговарят с Китай за репатриране на своите граждани, пребиваващи в Ухан.Франция планира да изпрати самолет от Париж до Ухан в сряда, за да може да прибере своите поданици от провинция Хубей, съобщава „Ройтерс“. Русия също заяви, че преговаря с китайското правителство за евакуация на своите граждани в провинцията. Индия подготвя 423-местен Боуинг за изтегляне на гражданите си от опасната зона.Япония, Южна Корея, Казахстан, Германия, Мароко, Испания също са в готовност да организират евакуация.Българското посолство следи ситуацията заедно с дипломатите на други държави от Евросъюза и е готово да се включи в евакуация на европейски граждани, ако такава бъде организирана. САЩ изтеглят персонала на своето консулство в Ухан.Хонконг обяви, че спира в четвъртък влака, свързващ града с останалата част на Китай. Ще бъдат отменени и полетите към Китай, както и автобусните линии. Тези мерки се предприемат в опит да се спре разпространението на коронавируса.", "date": "2020.01.28", "title": "Университетът в Шанхай е готов с проектоваксина за коронавируса"}
{"url": "https://offnews.bg/kultura/offnews-kult-preporachva-kontcert-na-feodor-rudin-i-sofijska-filharmo-720430.html", "text": "На 30 януари едно концертно събитие ще събере почитателите на класическата музика в София.Това е концертът на най-младия концертмайстор в историята на Виенската филхармония - цигуларя Федор Рудин.Роден в Москва и израснал в Париж, той е внук на известния руски композитор Едисон Денисов. Учил при Захар Брон в Кьолн и Пиер Амоял в Залцбург, младият цигулар вече е печелил конкурсите \"Паганини\" и \"Джордже Енеску\". А най-новият му албум \"Reflets\" е номиниран за \"International Classical Music Awards\".Последните концертни ангажименти на Федор Рудин включват солови дебюти в престижни концертни зали като Карнеги Хол, Концертхаус - Берлин, Парижката филхармония, Музикферайн и др.Отдаден камерен музикант, Федор е основател на триото Fratres, възприето като „ново поколение класически музика” от пресата, заради необичайната комбинация от цигулка, саксофон и пиано. Федор свири на изящна италианска цигулка на Лоренцо Сториони, направена в Кремона през 1779 г.Програмата е повече от любопитна и включва Концерт за цигулка и оркестър от Едисон Денисов.Денисов е част от онази вълна руски композитори от XX век, която разруши всички социалистически стереотипи в музиката и изведе руската композиторска школа сред водещите в авангарда.Денисов, заедно с колегите си Алфред Шнитке, София Губайдулина, Тертерян и Гия Канчели бяха флагманите на модерната музика и често влизаха в директни сблъсъци с цензурата в родината си. Освен авангардния концерт на Денисов в програмата на предстоящия концерт диригентът Симеон Пиронков е включил още едно авангардно произведение на неговия баща, композитора Симеон Пиронков - \"Истинската апология на Сократ\" (по Костас Варналис) за бас, струнни и ударни инструменти, написано през 1969 година.Концертът ще завърши с творбата \"Благородни и сантиментални валсове\" на Морис Равел.Ние от OFFNews Култ ви препоръчваме този концерт поради няколко причини:Билети за музикалното събитие, което ще се състои на 30 януари от 19 часа в Зала България, можете да закупите предварително от Eventim.", "date": "2020.01.28", "title": "OFFNews Култ препоръчва: Концерт на Феодор Рудин и Софийска филхармония"}
{"url": "https://offnews.bg/tenis/dzhokovich-se-spravi-s-raonich-predstoi-klasika-s-federer-720434.html", "text": "Сръбската суперзвезда Новак Джокович се класира за полуфиналите на турнира от Големия шлем - Откритото първенство на Австралия, след като победи Милош Раонич с 6:4, 6:3, 7:6.Джокера направи много малко непредизвикани грешки и се възползва от големия брой неточности в играта на канадеца, за да се класира на осмия си полуфинал в надпреварата, където ще се изправи срещу швейцарската легенда Роджър Федерер.В първия сет Ноле беше изключително солиден на свой сервис, като само веднъж се стигна до точка за пробив в полза на Раонич. Известният със солидния си сервис канадец днес имаше доста колебания, като в първия сет на няколко пъти беше на крачка да сдаде подаването си, но някак си оцеляваше. Това продължи до десетия гейм, в който Ноле си изигра катите правилно, проби на 40 и поведе с 1-0 в сетовете.Втората част вървеше гейм за гейм до 2:1 в полза на сърбина и сервис на Раонич, когато той отново беше пробит. Както и в първия сет, така и сега един брейк беше достатъчен на Джокера.През третата част Милош отново демонстрира солиден сервис и печелеше доста по-убедително подаванията си. Джокович пък започна да изпитва трудности с ретура, както и в своите геймове, но до пробив от страна на канадеца така и не се стигна. В средата на сета Ноле поиска медицинска почивка заради проблем със зрението и лещите, които носеше. За щастие този проблем не попречи на сърбина да довърши срещата. След като в този сет нямаше пробиви се стигна до тайбрейк, в който Новак затвърди по-добрата си игра и заслужено се поздрави с успеха.В общия баланс срещу Федерер сърбинът води с 26-23. Последният им мач обаче бе спечелен от Маестрото. Швейцарецът показа абсолютно безупречен тенис в сблъсъка с Джокович в груповата фаза на ATP финалите в Лондон. Тогава Роджър надигра категорично един от най-големите си съперници с 6:4, 6:3.", "date": "2020.01.28", "title": "Джокович се справи с Раонич, предстои класика с Федерер"}
{"url": "https://offnews.bg/obshtestvo/tonove-izmriala-riba-pri-zamarsiavaneto-na-reka-maritca-720424.html", "text": "Река Марица е замърсена с пестициди. Това е най-тежкото замърсяване на реката, констатирано досега. Тонове риба са измрели, съобщи днес Марин Маринов от  Басейнова дирекция на Източнобеломорски район.От 19 пункта в региона на Пазарджик и Пловдив са взети проби и е извършен анализ на водите по 86 показателя, които могат да предизвикат такова токсично отравяне. За следните показатели не са констатирани превишения - цианиди, живак, арсен, разтворен кислород и неразтворени вещества. Открити са завишени концентрации до два пъти на два пестицида във водите на река Пишманка, която се влива в Марица. Те са с много висока токсичност и са използвани за растителна защита, поясни Маринов.На \"Екоинвест\" - предприятието, причинило тежката екологична катастрофа, ще бъде наложена глоба по Закона за екологичните щети. Глобата може да стигне до десетки хиляди лева.Всеки месец ще се вземат проби от реката. Няма опасност за питейната вода на Пловдив. Остава в сила ограничението за улова на риба по поречието на Марица.Към момента е възстановено нормалното състояние на водата в река Марица, съобщи областният управител на Пловдив Дани Каназирева.Тя ще създаде комисия за проверка на складовете за съхранение на излезли от употреба пестициди, каквито са останали шест на територията на област Пловдив - в Хисаря, Старосел, Иван Вазово, Старо Железаре, Войнягово и Трилистник.", "date": "2020.01.28", "title": "Тонове измряла риба при замърсяването на река Марица"}
{"url": "https://offnews.bg/obshtestvo/sofia-pusna-voda-kam-pernik-po-vik-mrezhata-si-720435.html", "text": "Почти единодушно - само с един глас \"въздържал се\" на Волен Сидеров, Столичният общински съвет разреши през ВиК мрежата на София да преминат допълнително до 300 литра в секунда вода за Перник. Дебатите продължиха почти три часа, на извънредното заседание на СОС присъства и кметът на Перник Станислав Владимиров. По време на дискусията независимият съветник Борис Бонев обяви, че ще подкрепи доклада за помощта за областния град, но няма да носи отговорност за това. Отговорността е изцяло ваша, ние ще подкрепяме, защото сме хора, обърна се Бонев към съветниците от мнозинството. Той предложи ГЕРБ да плати разходите по доставянето на вода на Перник от партийната си субсидия. Някой решил да придобие един град заради изборите, сега ще се молим като африканско племе за дъжд. Аз не искам да съм член на африканско племе и да се моля с танц за дъжд, каза още Борис Бонев. Владимиров обаче заяви пред журналисти, че нивото на водата в яз. Студена в момента се задържа, не спада още повече и той се надява на прогнозите за дъжд през февруари, за да не остане Перник съвсем без вода. По-късно по време на дебатите Методи Лалов от Демократична България обяви, че изказването на Бонев се дължи на авантюризъм и политическа неопитност, но не бива да се забравя, че благодарение на него ГЕРБ имат мнозинство в СОС, а Бонев го заплаши със съд. БСП ще подкрепи помощта за Перник и ще си носи отговорността, заяви Иван Таков от БСП-София. Той обаче настоя столичният кмет Йорданка Фандъкова да подпише доклада за преминаването на вода по Рилския водопровод. За да не сте самотна на върха документа да се подпише и от председателя на СОС Елен Герджиков, предложи той с мотива, че това ще е за успокоените на гражданите на София. “Радвам се, че за първи път през този мандат СОС взима отговорно решение с почти пълно мнозинство. Тези от вас, които ме познават знаят, че шегите и закачките не са ми по вкуса, особено когато става дума за помощ на бедстващи хора. Спекулациите и откровените лъжи, които се чуха в залата - също! Поставих условия пред държавата и защитих обекти, които тя да финансира, за да имаме дългосрочни гаранции за водоподаването на София. Поставих условия още тази година да се ремонтира стената на язовир “Бели Искър” и да се направи връзка между него и язовир “Искър”. Поисках и да се проучи възможността язовир “Огняново” да се ползва като алтернативен водоизточник. Чух твърдения, че водата там била радиоактивна. Повтарям - поисках да започнат проучвания. Никой няма да си позволи грам компромис със сигурността и здравето на хората. Безотговороно е да се говори, че утре започваме да захранваме София с радиоактивна вода”, заяви Фандъкова. Стоя с лицето и името си не само пред вас, но и пред всички софиянци. Нося отговорност за всичко, което се случва в града. В тази ситуация никой не потърси отговорност от общинските съветници в Перник, а от новоизбрания кмет на града, който търси решения на проблема. Пред вас стоят двама кметове от различни политически сили. Най-важното в тази ситуация е да гарантираме водата на София и да помогнем на хората в Перник, които само на 30-40 км от нас бедстват, подчерта Фандъкова. Тя успокои съветниците, че с приетото решение й възлагат да подпише споразумение с министрите на икономиката, екологията и МРРБ, така че ще има подпис и от нейна страна. Споразумението предвижда ремонт на язовирната стена на Бели Искър, който трябва да започне през 2020 г., както и да бъде изградена реверсивна връзка между довеждаща система „Бели Искър“ и довеждащата система „Искър“.Предвижда се и, след проучване на качествата на водата, рехабилитация на язовир Огняново с възможност за пречистване на питейни води до 1500 л/сек. чрез изграждане на пречиствателна станция за питейни води и нов магистрален водопровод до пречиствателна станция „Панчарево“ и свързването на обекта към водоснабдителната система на София. ", "date": "2020.01.28", "title": "София пусна вода към Перник по ВиК мрежата си"}
{"url": "https://offnews.bg/ikonomika/turisticheskiat-bransh-iska-otlagane-na-n-18-720432.html", "text": "Националният борд по туризъм (НБТ) поиска отлагане на влизането в сила на Наредба-18 на финансовото министерство в писмо до премиера Бойко Борисов и министър Владислав Горанов.Според организацията на хотелиерите текстовете в нея се нуждаели от прецизиране и в сегашния си вид биха довели до повече беди, отколкото фискални ползи.От туристическия бранш настояват Н-18 да влезе в сила от 1 октомври, а не от 1 февруари, като е планирано.Според НБТ подобна нормативна практика на въвежданата у нас има само в три държави от ЕС - Словакия, Норвегия и Хърватия. (Б. ред. - Всъщност Норвегия изобщо не е член на ЕС.)Основният проблем бил, че бизнесът трябвало да налее огромни средства в кратък период от време за подмяна на фискалните устройства. Освен това от туристическия бранш се сблъсквали с масов отказ от страна на глобалните софтуерни компании за модифициране на програмите според изискванията на наредбата.От бранша твърдят и че наредбата щяла да е причина за влошаване на туристическата услуга.Писмото е подписано от председателя на НБТ Красимир Гергов и изпълнителния директор на организацията Полина Карастоянова.", "date": "2020.01.28", "title": "Туристическият бранш иска отлагане на Н-18"}
{"url": "https://offnews.bg/tenis/dzhokovich-ne-skri-skrabta-si-zaradi-tragediata-s-kobi-brajant-720443.html", "text": "Сръбската суперзведа в мъжкия тенис Новак Джокович не скри скръбта си заради. Това се случи след края на 1/4-финалния мач на Ноле в турнира от Големия шлем - Откритото първенство на Австралия срещу Милош Раонич (6:4, 6:4, 7:6).В интервю на корта веднага след края на срещата на \"Род Лейвър Арина\" Джокович бе помолен от легендата Джон Макенроу да каже няколко думи за загиналия в катастрофа с хеликоптер Коби Брайънт и сърбинът не можа да сдържи сълзите си.“Не зная какво можем да кажем. Това беше толкова изненадващо. Той беше един от най-великите спортисти за всички времена. Бе вдъхновение за мен самия и за много, много други по света.Имах щастието да имам лични отношения с него през последните 10 години и когато съм се нуждаел от съвет и подкрепа, той беше до мен. Той беше мой ментор, мой приятел и сърцето ми се къса от това, което се случи с него и дъщеря му”, каза Джокович с насълзени очи.Още преди срещата Ноле отдаде необходимата почит към Брайънт. Сърбинът излезе на корта с горнище, на което бяха изписани инициалите на Коби, както и неговите номера 8 и 24.Ден преди това и друг тенисист като излезе с негов екип на корта за мача с испанеца Рафаел Надал.", "date": "2020.01.28", "title": "Джокович не скри скръбта си заради трагедията с Коби Брайънт"}
{"url": "https://offnews.bg/futbol/beroe-se-podsili-s-bivsh-napadatel-na-tcska-i-liteks-720440.html", "text": "Нападателят Омар Косоко се присъедини към лагера на „Берое“ и се очаква в следващите дни да подпише своя договор с клуба.За последно той игра в „Ал Оруба“ в ОАЕ. Утре той ще направи своята първа тренировка с отбора.Омар Косоко е на 31 г. Роден в Мант Ла Жоли, Франция. Играе като нападател и флангови футболист. Юноша на „Мант“.Започва своята кариера в „Амиен“ и „Оксер“. В България е носил екипите на ЦСКА, „Литекс“ и „Ботев“ (Пловдив)", "date": "2020.01.28", "title": "Берое се подсили с бивш нападател на ЦСКА и Литекс"}
{"url": "https://offnews.bg/ikonomika/api-plashta-40-mln-leva-za-arheologicheski-prouchvania-720437.html", "text": "Агенция „Пътна инфраструктура“ ще даде 40 милиона лева за археологически проучвания по трасетата на пътните обекти.АПИ публикува документацията за откритата процедура за сключване на рамково споразумение за „Извършване на спасителни теренни археологически проучвания по трасетата на инфраструктурни проекти“ и обясни, че при изпълнението на големи проекти е възложител както на дейностите по изграждане на съответния обект, така и на археологическите проучвания.Индикативната стойност на поръчката е 40 млн. лева без ДДС и е за срок от 4 години, считано от датата на сключване на рамковото споразумение.Видовете дейности, описани в документацията за обществената поръчка, са: издирване на археологически обекти; предварително и пълно археологическо проучване; наблюдение по време на строителството.Изпълнителят трябва да е културна или научна организация, съгласно наредбата за извършване на теренни археологически проучвания – става ясно от документацията. От него ще се изисква през последните 3 приключили финансови години да е реализирал оборот не по-малък от 1- млн. лева без ДДС. В офертите си кандидатите трябва да посочат подизпълнителите си, ако възнамеряват да използват такива.Обществената поръчка ще спечели предложилият най-ниска цена.", "date": "2020.01.28", "title": "АПИ плаща 40 млн. лева за археологически проучвания"}
{"url": "https://offnews.bg/obshtestvo/domashnoto-nasilie-v-balgaria-stava-vse-po-vidimo-720438.html", "text": "Четири пъти е скочил броят на издадените заповеди за незабавна защита от домашно насилие през 2019 г. в сравнение с 2018 г., сочат данни на МВР, предоставени по запитване на Български хелзинкски комитет.Тези заповеди се издават от съда, разглеждащ делото за домашно насилие, за срока на съдебното производство, когато има данни, че здравето или животът на пострадалите са в пряка, непосредствена или последваща опасност.През 2017 г. заповедите за незабавна защита са били 575, през 2018 г. - 601, а през 2019 г. броят им нараства до 2338, показва систематизираната информация след преглед на налични данни за всички 28 областни дирекции на МВР в страната. Данните са въз основа на решения на съответния съд в районното управление по постоянен адрес на извършителя на домашно насилие.Обяснението на ръстаЧетирикратното увеличаване на случаите на незабавна защита не е еквивалентно на четири пъти повече пострадали от домашно насилие, потърсили помощ от съда - подчертават от БХК.Справка със статистиката на Висшия съдебен съвет показва, че през първото шестмесечие на 2019 г. броят на новообразуваните дела по Закона за защита от домашното насилие (1627) са с 21% повече спрямо същия период на предходната година (2053).Според експертите на БХК от програма “Мониторинг и изследвания”, едно от възможните обяснения за ръста на издадените заповеди би могло да бъде промяна в начина на преценка на съда за това кога са налице данни, че здравето или животът на пострадалите са поставени в опасност. Не без значение са и повишените обществени очаквания към правораздавателните органи да осъществяват по-ефективна превенция и защита от домашно насилие, особено след отказа на правителството през 2018 г. да ратифицира Истанбулската конвенция.Проблемът с домашното насилие е осъзнат от 79% от българското общество В подкрепа на тези обяснения идват резултатите от ново допитване на БХК по темата, извършено като част от количествено национално проучване на “Маркетлинкс” през септември 2019 г.Общо над 3/4 от запитаните считат, че трябва да се вземат ефективни мерки спрямо домашното насилие (79%). Малко над 50% от тях обясняват тази необходимост с това, че домашното насилие е сериозен проблем, а около една четвърт смятат, че механизмите в момента са неработещи (24%). Под един процент са хората, които смятат, че сега  действащите закони са достатъчни.Само 4% мислят, че такива мерки не са необходими, защото това е проблем, свързан с лични отношения, а под 3% - че не е проблем, който засяга много хора. Малко над 13% нямат мнение по въпроса.Отговорът, че ефективни мерки са необходими, защото проблемът е сериозен, е посочен от 14% повече жени в сравнение с мъжете и от 18-20% повече респонденти в София и големите градове, отколкото в средните и по-малки по размер населени места.Около 2/3 от интервюираните изразяват позиция, че е необходимо полицията и съдът да работят по-ефективно (64%). Малко над половината смятат, че трябва да има законодателни промени, които да улеснят превенцията на насилието (52%) Значителен дял от гражданите виждат информационните кампании на цялото население с целповишаване на нетърпимостта към насилие (44%) и ранното образование относно правата на жените (38%) като важни мерки за справяне с проблема.Липсва единна статистикаОстава сериозен проблемът с проследяването на случаите на домашно насилие в България. От МВР признават, че в страната ни все още липсва единна автоматизиранаинформационна система, която да събира и обработва данни за домашно насилие, като различните институции и неправителствени организации използват собствени системиза това. Оттам уточняват, че през ноември 2019 г. Главна дирекция „Национална полиция“ е подписала предефиниран проект по Норвежкия финансов механизъм, една отосновните дейности по който е изграждане именно на такава информационна система.МВР няма информация за броя на сигналите си към прокуратура Съгласно Наказателния кодекс, неизпълнението на заповедите за защита от домашно насилие е престъпление и МВР има законовото задължение да сигнализира прокуратурата за всеки един такъв случай. От отговора на МВР по ЗДОИ обаче става ясно, че МВР не събира информация и не води вътрешна статистика за броя и честотата на тези сигнали.", "date": "2020.01.28", "title": "Домашното насилие в България става все по-видимо"}
{"url": "https://offnews.bg/zimni/albert-popov-zavarshi-19-i-v-noshtnia-slalom-v-shladming-720468.html", "text": "Най-добрият ни алпиец Алберт Попов прогресира със седем места нагоре след втория манш на нощния слалом за Световната купа в Шладминг. Българинът, който се движеше 26-и след първото спускане, завърши 19-и в крайното класиране.Вторият манш беше значително по-добър за Алберт, който записа време от 50,57 секунди. Той остана на 1,98 секунди от победителя Хенрик Кристоферсен.Норвежецът, който е и водач в класирането за малкия кристален глобус, даде второ време в първия манш, но във втория стопи изоставането си от 0.14 секунди, след като финишира за 50,82 секунди и с общо време 1:42,37 минути спечели победата.Втори завърши французинът Алекси Пентюро - на 0,34 секунди, а трети е швейцарецът Даниел Юл - на 0,83 секунди. Французинът Клеман Ноел кара изключително във втория манш като слезе под 50 секунди - 49,35, но това му стигна едва за четвъртото място, тъй като в първия финишира 30-и с 54,01 секунди.Лидерът след първия манш Марко Шварц падна и остана едва 27-и в крайното подреждане.В класирането за Малкия кристален глобус в слалома лидер е Кристоферсен с 552 точки, а Юл е втори с 495. Попов заема 28-о място с 67 точки.", "date": "2020.01.28", "title": "Алберт Попов завърши 19-и в нощния слалом в Шладминг"}
{"url": "https://offnews.bg/112/nezakonno-orazhie-i-tiutiun-bez-banderol-hvanaha-v-s-malorad-720407.html", "text": "Незаконно оръжие и боеприпаси и 30 килограма нарязан тютюн без бандерол са открити досега при специализираната полицейска операция в село Малорад, община Борован, съобщиха от Областна дирекция на МВР във Враца.Сутринта селото бе атакувано от полиция и жандармерия заради битовата престъпност.Операцията се провежда под наблюдението на Окръжна прокуратура във Враца. Тя е в изпълнение на заповедта на главния прокурор Иван Гешев за повишаване на ефективността в противодействието на престъпността чрез разкриване на цялостната престъпна дейност и ускоряване на разследването по две и повече досъдебни производства срещу един и същ обвиняем. Фокусът на действията на полицейските екипи е битовата престъпност, допълват от ОД на МВР.Досега в операцията са проверени 107 автомобила и 130 души в Малорад, се посочва в съобщението. Съставени са 17 акта и 13 фиша по Закона за движение по пътищата. По случая с открито незаконно оръжие е започнато бързо полицейско производство, а за съхранението на тютюн без бандерол е образувано досъдебно производство.Полицейската операция продължава.Подобни операции ще се провеждат в цялата страна.", "date": "2020.01.28", "title": "Незаконно оръжие и тютюн без бандерол хванаха в с. Малорад"}
{"url": "https://offnews.bg/futbol/ludogoretc-se-pritceli-vav-frenski-branitel-720410.html", "text": "Шампионът Лудогорец се е прицелил в бранител от френската Лига 1. Водещото спортно издание на Хексагона \"Екип”, цитирано от Гонг, съобщи, че в списъка с целите на разградчани е 26-годишният Жордан Льофор.Той е част от Амиен, като през този сезон е записал 10 участия в първенството и още 4 мача за Купата на Франция и тази на Лигата. Преди около два месеца “орлите” опитваха да привлекат друг бранител от френския елит - Жан Карл Кастелето от Брест, но до сделка не се стигна.“Според информация от Амиен клубът е на път да се раздели с централния защитник Жордан Льофор. Играчът има договор до юни 2021 г., но заради конкуренцията на Орелиен Шеджу и Бакайе Дибаси получава ограничено време на терена.Освен действащият шампион на Швейцария Йънг Бойс, който наскоро отправи оферта за преотстъпване, от Льофор са заинтересувани Лудогорец и Астана. Българският клуб се класира за пролетната фаза на Лига Европа”, пише “Екип”.През зимата дотук Лудогорец привлече един играч - халфа Каули (24 г.) от елитния германски Падерборн 07. Разградчани преговарят и за шведския нападател Джейк Ларсон (21 г.).", "date": "2020.01.28", "title": "Лудогорец се прицели във френски бранител"}
{"url": "https://offnews.bg/tenis/federer-spasi-7-machbola-i-otstrani-tenis-sandgren-720405.html", "text": "Швейцарската легенда в мъжкия тенис Роджър Федерер показа защо е един от най-великите в историята на този спорт. Маестрото спаси седем мачбола срещу Тенис Сандгрен и макар да страдаше от здравословни проблеми, осъществи уникален обрат. Федерер победи американеца с 6:3, 2:6, 2:6, 7:6, 6:3, губейки с 1:2 сета.Швейцарецът приключи срещата с 44 печеливши удара и 56 непредизвикани грешки. От своя страна Сангрен се отличи с впечатляващите 73 уинъра и само 53 грешки. На полуфиналите Маестрото ще се изправи срещу Новак Джокович или Милош Раонич.В първия сет двамата играеха на много високо темпо, а един пробив в шестия гейм беше достатъчен на Роджър да го добави в актива си.Втората част започна коренно различно от първата. Тенис поведе с 3:0 с ранен пробив, след което при 5:2 и сервис на Федерер Сандгрен отново взе подаването на Маестрото и изравни резултата.В третия сет швейцарецът допусна пробив още в първото си подаване, а при 0:3 поиска медицински таймаут, след като изпита проблеми в крака и слабините. След това той продължи да изпитва сериозни колебания, особено във важните моменти. Американецът не показа никаква милост и се възползва по перфектен начин от създалата се ситуация. Той задържаше подаването си, а при 5:2 и сервис на Федерер се стигна до нов брейк.Четвъртият сет продължи в монотонното темпо на предните три, като определено Сандгрен вадеше повече аргументи за продължаване към полуфиналите. Федерер не се движеше добре по корта, имаше трудности при сервирането и като цяло у зрителите оставаше усещане, че швейцарецът не е в най-доброто си физическо състояние. Въпреки това той не допусна пробив. Тенис също задържаше подаването си и се стигна до тайбрейк. В него срещу американеца сякаш имаше друг играч, напълно различен от този, срещу когото спореше досега. Роджър увеличи значително интензитета в играта, започна да се движи много по-леко по корта и въпреки че цели седем пъти бе изправен пред мачбол за Тенис, обърна развоя на тайбрейка в своя полза - 10:8.Последният сет се разви изцяло под диктовката на Федерер. Нивото му на игра се покачи значително, записа брейк в шестия гейм, който му беше достатъчен да приключи мача в своя полза.\"Днес съм изключителен късметлия. Съжалявам за Сандгрен, който определено заслужаваше да спечели. Беше луд мач. Имах физически проблем, но си казах, че искам да видя какво ще се случи. Дали няма да стане някакво чудо и да успея да преодолея ситуацията\", каза Федерер.", "date": "2020.01.28", "title": "Федерер спаси 7 мачбола и отстрани Тенис Сандгрен"}
{"url": "https://offnews.bg/temida/geshev-sreshtu-prezidenta-ima-dosadebno-proizvodstvo-dopalnena-720413.html", "text": "Образувано е досъдебно производство, свързано с президента Румен Радев, се разбра от думите на главния прокурор Иван Гешев, който представляваше държавното обвинение на делото за КТБ.От думите му обаче не стана ясно кога е образувано въпросното досъдебно производство и по какъв начин е свързано то с държавния глава.Затова пък Гешев обясни защо е изпратил искане до Конституционния съд за разтълкуване на член. 103 от конституцията, свързан с имунитета на президента и вицепрезидента.\"Единственото, което мога да кажа, е, че ми е изпратено досъдебно производство от наблюдаващи прокурори. Те са видели в това досъдебно производство данни, които пораждат неясноти в разпоредбата на член 103 от конституцията. И са ми изпратили това досъдебно производство с оглед моите правомощия да сезирам Конституционния съд за задължително тълкуване на основния закон\", коментира обвинител №1.\"След като съм се запознал, съм констатирал, че има основания и писмено съм ги изложил пред КС. Т.е. - констатирал съм, че е налице необходимост КС да изясни съответни разпоредби\", подчерта той.Гешев не отговири на въпроса от коя прокуратура са въпросните прокурори и дали въпросното разследване е свързано с ВВС, чийто командир беше Румен Радев преди да стане президент.Според него има неяснота дали имунитетът на държавния глава позволява да се водят предварителни проверки и разследвания за престъпления, в които може да е замесен. Главният прокурор пита и дали евентуално дело срещу президента трябва да бъде спряно или прекратено, докато той заема поста.\"След като главният прокурор е сезирал КС, очакваме развитие по образуваното дело. Само КС може да тълкува Конституцията\", заявиха вчера лаконично от президентството.От съда пък съобщиха, че са образували конституционно дело, но нямат срок, в който да се произнесат.Бившият служебен премиер проф. Георги Близнашки коментира, че \"когато става дума т.нар. висши престъпления, се повдигат много въпроси. Главният прокурор повдига съществени въпроси, свързани с действието на тази процедура. Аз не мога да знам какви скрити мотиви има. В най-новата ни конституция много неща останаха неуредени.Според Близнашки обвинител №1 пита какво се има предвид под държавна измяна в конституцията. \"КС няколко пъти е вземал отношение по подобни въпроси. Главният прокурор има своите основания да постави тези въпроси и ще се стигне до отговор. Въпросът за държавната измяна може да стане актуален по много неочакван начин\", допълни бившият конституционалист.Главният прокурор заяви още, че държавният глава не е поискал среща с него.„Не съм се срещал с президента“, категоричен бе Гешев.", "date": "2020.01.28", "title": "Гешев: Срещу президента има досъдебно производство (допълнена)"}
{"url": "https://offnews.bg/gimnastika/v-iaponia-pusnaha-marki-v-chest-na-gratciite-720465.html", "text": "В японския град Мураяма бяха пуснати в продажба специални пощенски марки в чест на българския национален отбор по художествена гимнастика, съобщават от БФХГ.Град Мураяма е домакин на подготвителните лагери на българския тим в Япония. Както е известно, президентът на БФХГ Илиана Раева и Кацухико Ягучи, шеф на отдел \"образование за цял живот\", както и отговорник за събитията, свързани с олимпийските игри в Токио през 2020 към общината на град Мураяма подписаха четиригодишен договор между БФХГ и град Мураяма за подготовката на националните отбори до провеждането на Олимпийските игри в Токио 2020.Жестът към българките е още едно доказателство за почитта и уважението, на което националният отбор се радва в град Мураяма, а и в цяла Япония, пишат от БФХГ и прилагат писмото, което са получили от японска страна:\"Уважаема г-жо Раева, първо бих желал да Ви благодаря за ползотворното съдействие и за подкрепата, която оказвате за доброто сътрудничество между град Мураяма и БФХГ. За да почетем добрите взаимоотношения между БФХГ и нашия град, както и за да промотираме дейностите на града, ние направихме дизайн на пощенски марки с изображения на България и на български гимнастички.За дизайна на марките използвахме снимки, които са заснети от фотографите Анна Недкова и Димитра Лефтерова. Марките са в ограничени количества и могат да бъдат закупени в Мураяма и Токио. Още в първия ден, когато бяха пуснати в продажба за матките имаше огромен интерес. Надявам се, че и Вие ще ги харесате. С удоволствие очаквам да продължим работата си с БФХГ и тази година и се моля за успешна 2020 година за \"златните момичета\", се казва в писмото на Кацухико Ягучи.Междувременно стана ясно, че Християна Тодорова ще представя България като неутрален съдия на ансамбли и индивидуално на африканския шампионат по художествена гимнастика. Организаторите на континенталното африканско събитие се свързаха с българката федерация, за да помолят за съдействие и изразиха благодарността си, че една от най-прогресиращите в световен мащаб млада българска съдийка ще присъства на грандиозния форум с важна значимост, който ще се проведе от 10 до 14 март тази година в Египет.", "date": "2020.01.28", "title": "В Япония пуснаха марки в чест на грациите"}
{"url": "https://offnews.bg/obshtestvo/samo-v-oblast-smolian-niama-zaginal-preshehodetc-prez-2019-g-720463.html", "text": "Смолян е единствената област в България, в която няма загинал пешеходец на пътя през изминалата година, каза заместник-председателят на Държавната агенция \"Безопасност на движението по пътищата\" Анжелина Тотева пред БНР. Тя изрази надежда такава да бъде и статистиката за пътния травматизъм през 2020-та година. \"Децата са една от най-уязвимите групи пешеходци. Затова с тях трябва последователно да се работи\" каза Тотева и поздрави местната власт за обособяване на първия областен център за обучение по безопасност за движение по пътищата на територията на Смолян.Инвестицията за неговото изграждане е близо 155 000 лева, които са осигурени от Министерство на образованието и науката с подкрепата на общината.През миналата година на територията на областта са регистрирани общо 325 пътни инцидента, от които 250 с материални щети и 75 тежки пътно-транспортни произшествия, при които са ранени 106 участника в движението и са загинали четирима човека.Средно всеки четвърти загинал на пътя е пешеходец, сочат предварителните анализи за 2019 година. Според данни на МВР до края на октомври миналата година по пътишата в страната са загинали 511 души. Миналата година в София са станали 748 тежки пътни инцидента и близо 11 000 по-леки. Загинали са 75 души. Пострадалите са 873.", "date": "2020.01.28", "title": "Само в област Смолян няма загинал прешеходец през 2019 г."}
{"url": "https://offnews.bg/bojni/diontej-uajldar-tajsan-fiuri-ne-mozhe-da-udria-no-e-izkusen-boksior-720415.html", "text": "Световният шампион на WBC в тежката категория на професионалния бокс Дионтей Уайлдър смята, че Тайсън Фюри няма шансове да го нокаутира в предстоящата им битка.Реваншът между двамата ще се проведе на 22 февруари в Лас Вегас, САЩ. Припомняме, че  след съдийско решение.В последните си изказвания Фюри неколкократно заяви, че ще нокаутира Уайлдър в рамките на два рунда, тъй като не може да разчита на реферите.\"Кой знае какво ще се опита да направи Фюри. Той е луд. Казва едно, прави друго. Той не може да удря, но е изкусен боксьор. Не трябва да умеем всичко. Хората казват, че ми липсват умения, но имам удар.Така че кой знае какво ще направи. Но ако той казва, че ще ме нокаутира за два рунда, всичко, което мога да направя, е да му повярвам. Но ако той се задържи прекалено близо до мен, ще ми даде възможност да го нокаутирам\", каза Уайлдър.Междувременно легендата в промоутърския бизнес на професионалния бокс – Боб Аръм очаква в рамките на една година родната звезда Кубрат Пулев да се изправи срещу Фюри за званието абсолютен световен шампион в тежка категория.Шефът на Топ Ранк държи правата и на двамата, което може отново да го превърне в най-влиятелния човек в спорта. Той отново изрази мнение, че Кобрата ще нокаутира Антъни Джошуа и ще вземе поясите му на IBF, WBO, WBA и IBO.Освен това 88-годишният милиардер е убеден, че Фюри ще нанесе първа загуба на Дионтей Уайлдър на 22 февруари, за да му отнеме титлата на WBC.", "date": "2020.01.28", "title": "Дионтей Уайлдър: Тайсън Фюри не може да удря, но е изкусен боксьор"}
{"url": "https://offnews.bg/izvan-terena/anna-kurnikova-otnovo-e-bremenna-720416.html", "text": "Бившата руска тенисистка Анна Курникова отново е бременна. Чаровната блондинка чака трето дете от латиноидола Енрике Иглесиас.Двамата вече са родители на близнаците Николас и Луси, които се родиха през 2017 година. Връзката им пък датира от 16 години, като двамата се започнават по време на снимките на видеоклип на изпълнителя.Първите слухове за втората бременност на Курникова се появиха през декември, а новината сега беше потвърдена от техни познати в ефира на \"Телемундо\". Все още не е ясно кога се очаква появята на бебето.И при първата си бременност Курникова така и не се показа с наедряло коремче. След раждането тя много бързо върна формата си, което личи от качените от нея снимки в социалните мрежи.", "date": "2020.01.28", "title": "Анна Курникова отново е бременна"}
{"url": "https://offnews.bg/tenis/zadava-se-goliamo-derbi-v-1-8-finalite-na-fa-kap-720417.html", "text": "Челси срещу победителя от сблъсъка между Шросбъри и Ливърпул. Това отреди изтегленият жребий за 1/8-финалите в турнира ФА Къп. Ако мърсисайдци елиминират третодивизионния тим в преиграването на \"Анфийлд\" след 2:2 в първия мач, ще се стигна до голямо дерби на \"Стамфорд Бридж\".Легендата Уейн Руни може да се изправи срещу бившия си клуб Манчестър Юнайтед. Това ще стане, ако Дарби Каунти елиминира Нортхемптън в преиграването, което ще се състои другата седмица. Първият мач завърши 0:0, а при евентуалния сблъсък с \"червените дяволи\", \"овните\" ще са домакини.Носителят на трофея Манчестър Сити ще пътува за Шефилд за сблъсък с Уензди, докато Арсенал ще приеме Портсмут в Северен Лондон. Саутхемптън или Тотнъм ще трябва да посрещат Норич, а Портсмут ще е домакин на победителя от сблъсъка между Борнемут и Арсенал.Тотнъм/Саутхемптън – НоричЛестър – Ковънтри/БирмингамУест Бромич – Нюкасъл/ОксфордРединг/Кардиф – Шефилд ЮнайтедМачовете ще се изиграят между 2 и 5 март, като преиграванията спират и трябва да бъде излъчен победител, така че при равенство ще има продължения или дузпи.", "date": "2020.01.28", "title": "Задава се голямо дерби в 1/8-финалите на ФА Къп"}
{"url": "https://offnews.bg/zdrave/mozhe-li-fejsbuk-da-uvolniava-lekari-dvama-rusenski-onkolozi-podadoha-720408.html", "text": "От днес двама от химиотерапевтите в русенския Комплексен онкологичен център не са на работа и всичките 6000 пациенти на отделението остават в ръцете на останалите двама лекари, съобщи БНР.До този абсурден случай се стигна след поредица от постове във Фейсбук, в които д-р Катерина Генова и д-р Людмил Станев са упреквани в грубо отношение към пациенти.Към атаките в социалните мрежи се присъедини и национална медия, по която беше излъчен репортаж с близки на онкоболни.Пред Нова телевизия Велизара Генчева разказа, че сестра ѝ не искала да посещава химиотерапии заради липса на добро отношение от страна на лекарите. \"Тя се страхуваше от лекарите и е разписвала документи, без да ѝ обясняват какво се случва със състоянието ѝ, дори я обиждаше. Държавата ѝ отпуска инжекция, която д-р Генова не ѝ е обяснила, че тя трябва да се бие. Това доведе ѝ до нейния рецидив\", каза още Генчева.По случая са внесени искания за проверка на отношението на д-р Генова и д-р Станев към пациентите.Часове по-късно управителят на КОЦ в Русе д-р Камен Кожухаров съобщи в пост във Фейсбук, че лекарите не са уволнени, а са подали заявления за напускане по взаимно съгласие. По думите му, за да се вземат мерки при подобни случаи, трябва да се подаде жалба с входящ номер.\"Причината за тяхното решение са многобройните обвинения срещу тях в социалните мрежи за лошо отношение към пациенти. Поради силния обществен натиск от страна на група русенци, бе направена своевременна проверка и малко по-късно през деня директорът на онкодиспансера д-р Камен Кожухаров подписа документите за освобождаването на двамата лекари\", се съобщава на страницата на центъра.Според информацията от Комплексния онкологичен център лечебният процес за всички пациенти на д-р Генова и д-р Станев няма да бъде нарушен. Всички ще бъдат пренасочени към други специалисти от онкоцентъра.Междувременно отново във фейсбук беше организирана подписка в подкрепа на двамата лекари. Пациенти, които са постигнали ремисия на заболяването си, благодарение на техните усилия, са категорично против напускането им.\"Аз съм една от стотиците пациенти, които са живи благодарение на компетентността и професионализма на д-р Генова - пише една от поддръжничките на обвинената в грубо отношение лекарка. - Да, и към мен е била рязка до грубост. В оня момент, когато след третата или четвъртата химиотерапия не можех да издържам на животинската болка и исках да се откажа. „Да не си се записвала при мен, ако престанеш да се бориш! Така предаваш и мен!“, ми каза тогава. И аз продължих. Две години химиотерапия, лъчетерапия, обикаляне в Дървеница и сума ти кабинети и т.н. Търсих и други мнения – и нейното лечение се потвърждаваше категорично и това, че лекарите от София се отнасяха с подчертано уважение към мнението й ми даде сила да издържа. Защото ѝ вярвам. И всеки божи ден благодаря, че тя не се отказа от мен\", разказва жената.Оказва се, че двамата лекари д-р Катерина Генова и д-р Людмил Станев не са били подкрепени нито от съсловната си организация, нито от управителя на КОЦ Русе, въпреки, че е нямало официално подадени жалби срещу тях. Подкрепа за лекарите са заявили само техни пациенти. Подписката за отстраняването им била организирана от мъж, чиято майка е починала вследствие на онкологично заболяване. След разгорещени дебати във фейсбук се стигнало до идеята за протест на 4 февруари, след което лекарите са били принудени да подадат оставките си.\"Д-р Кожухаров ни извика и каза, че е ходил на аудиенция при кмета, по желание на кмета. И кметът му е поставил задача или да ни уволни или да се махаме\", каза д-р Катерина Генова пред БНР.Тя сподели още, че лекарите в центъра са били малко, а работата прекалено много. \"Смея да твърдя, че това отделение го създадох аз през последните 10 години, с персонала, с доброто отношение, с колегиалността между сестри, лекари, пациенти\", каза още д-р Генова.По думите ѝ лекарското съсловие не се подкрепя, а виртуалното правосъдие е победило за пореден път.", "date": "2020.01.28", "title": "Може ли Фейсбук да уволнява лекари: двама русенски онколози подадоха оставка след натиск в социалната мрежа"}
{"url": "https://offnews.bg/tenis/ashli-barti-e-parvata-polufinalistka-v-melbarn-720406.html", "text": "Поставената под номер 1 в основната схема и любимка на местните фенове Ашли Барти стана първата полуфиналистка на Откритото първенство на Австралия.Лидерката в световната ранглиста победи със 7:6 (6), 6:2 двукратната шампионка от Уимбълдън и седма в схемата Петра Квитова от Чехия.Барти може да стане първата австралийка с титла от домашното си първенство в последните 42 години.Последно до този етап от надпреварата бе стигнала Уенди Търнбул, която е и последната финалистка на домакините. През 1980 г. тя губи мача за титлата срещу Хана Мандликова. Ако пък стигне до трофея, Барти ще бъде първата австралийка постигала това от 1978 насам, когато го вдига Крис О’Нийл.Тя ще се изправи срещу американката София Кенин на полуфиналите. 21-годишната Кенин се наложи с 6:4, 6:4 над тунизийката Онс Жабюр.\"В един момент от мача се почувствах изхабена. Просто се опитвах единствено да връщам топката в другото поле. Само исках да оцелея в някои разигравания, това беше целта ми\", заяви след двубоя щастливата Ашли Барти.", "date": "2020.01.28", "title": "Ашли Барти е първата полуфиналистка в Мелбърн"}
{"url": "https://offnews.bg/temida/avstralietcat-polfrijman-veche-mozhe-da-napuska-stranata-720404.html", "text": "Софийският административен съд oтмeни нaлoжeнaтa oт диpeĸция \"Mигpaция\" нa MBP зaбpaнa австралиецът Джoĸ Πoлфpиймaн дa нaпycка Бългapия, съобщи бТВ, като се позова на адвоката му. Решението може да се обжалва пред Върховния административен съд.През октомври м.г. Полфийман  за временно настаняване в Бусманци. Тогава шефът на Дирекция \"Миграция\" Николай Николов обясни, че МВР е разбрало, че Полфрийман е получил паспорта си. Поискано му е да го предаде доброволно. Той обаче отказал, затова му го отнели.Тъй като австралиецът е осъден на 20 г. за убийство, но пуснат предсрочно, има забрана да напуска България, процедурата по експулсирането му бе спряна.Адвокат Калин Ангелов, който защитава австралиеца, обясни, че Полфрийман чака решението по още две дела в административния съд. Едното е заведено за бездействие срещу дирекция \"Миграция\", а другото е срещу заповедта на дирекцията за принудително експулсиране. По тях предстои произнасяне, съобщи \"Дневник\".Върховният касационен съд още не се е произнесъл по казуса дали Полфрийман да бъде върнат в затвора, за да доизлежи присъдата си, както поиска бившият главен прокурор Сотир Цацаров, или да бъде освободен окончателно. ", "date": "2020.01.28", "title": "Австралиецът Полфрийман вече може да напуска страната"}
{"url": "https://offnews.bg/zdrave/da-spish-sas-zatvoreni-ochi-720397.html", "text": "Д-р Хаджиянев, какво усложнение на Базедовата болест е тиреоидната офталмопатия?Това не е точно усложнение, а част от симптоматиката на заболяването. При някои пациенти се развива тиреоид асоциирана офталмопатия вследствие на повишена реактивност на автоантитела, насочени към меките тъкани на окото, мастната тъкан и очните мускули. Това води нарастването на техния обем, и изпъкване на окото (екзофталм), като трябва да отбележим, че подобни рецептори има и в щитовидната жлеза, която също може да увеличи своите размери.Очния булб (очната ябълка), заедно с очните мускули, мастната тъкан и оптичния нерв са анатомично вложени в очницата. Това е кухина в лицевия череп на човека, ограничена от костните структури и изградена от четири костни стени: вътрешна, странична, горна и долна. Когато се развие тиреоид асоцираната офталмопатия, очната ябълка и нейните придатъци се разрастват и естествената кухина на очницата започва да я ограничава и притиска.В резултат се появяват болка и дискомфорт, напрежение в очите, в някои случаи не могат да се затворят клепачите, което е изключително мъчително за пациентите денем и особено нощем. В някои случаи се нарушават функциите на очедвигателните мускули, появява се двойно виждане, което е изключително мъчителен симптом. Функцията на тези мускули е да синхронизират движението на двете очи. Промените, които настъпват, могат да засегнат едновременно двете или едното от очите. Това е проблемът, който се опитваме да решим и или да подпомогнем с тази интервенция.Какво представлява тя?Естествено, първата стъпка е да се започне лечение след консултация с ендокринолог. Ендокринолозите използват голям набор от медикаменти, включващи и кортикостериоиди. При някои пациенти има много добър терапевтичен ефект, но при други, за съжаление, няма отговор и тогава се налага хирургично лечение. Интервенция има една простичка цел да увеличи обема на кухината в очницата, за да може очният булб и очедвигателните мускули да се приберат навътре. Тази интервенция е известна, като декомпресия на очницата, тоест механично увеличаване на обема на кухината с разширяване и премахване на част от костните стени.Класическата операция включва разрез на кожата по веждата, по „рамката на очилата“, което несъмнено оставя белези по лицето, колкото и козметичен да е шевът на раната. Това, което ние решихме да предприемем в тези случаи, е ендоскопски достъп с използване на носния ход, който е естествен анатомичен проход. Това е по-малко травматичен достъп, не остава белег, лесно се понася от пациента, като същевременно бързо се достига до медиалната стена на орбитата (срединно разположената костна стена). Достигайки, ние отстраняваме една част от нея, като по този начин увеличаваме обема на очницата и същевременно декомпресираме и очната ябълка, нанасяйки линеен разрез само на нейната капсула. Така се създава двойна декомпресия - един път от отстраняването на част от костната пластинка и втори път когато отваряме частично капсулата на очната ябълка.Това води до спадане на налягането и прибиране на окото, като по литературни данни 3 мм е оптималната възможност то да се прибере. Пациентите, които сме третирали досега по този метод, се повлияват добре. Болката и напрежението в очите изчезват, клепачите се затварят без проблем, отзвучава симптомът на двойно виждане. В някои случаи ефектът от операцията е доста отчетлив. Пример за това е Мария, .Да, тя беше със сериозна разлика в големината на очите. Вижда се на снимките. Какъв инструмент използвате при тази интервенция?През 2015 г. в нашата болница беше създадена специализирана ендоскопска зала за хирургия на черепната основа. Това стана с реализирането на проект с ръководител проф. Маринов дмн, като целта беше да се усъвършенства напълно ендоскопскоската неврохирургия в нашата страна. При ендоскпия се използват се дълги, метални, цилиндрични тръбички с вградена оптика с микрокамера на върха и работен канал, които могат да влязат буквално във всеки тесен анатомичен отвор. В конкретния случай това е ноздрата, която във вътрешната част на лицевия череп граничи с вътрешната стена на орбитата.Ръководенето на оптиката и специфичните инструменти по време на такъв тип интервенции се наблюдава на специален монитор. Това е високоспециализирана микро-ендотехника, която ни дава възможност елегантно да проникнем в човешкото тяло, без да се нанася тежка травма.Разбрахме, че тази интервенция трае 40-45 минути. Това вероятно води до бързо възстановяване на пациента?Точно така. Прави се с обща анестезия, няма как иначе човек да издържи да му „бъркат в носа“ с метални тръбички и той да бъде спокоен. Едно трепване и отместване на главата, като естествена защитна реакция, може да доведе до сериозен проблем. Под обща интубационна анестезия пациентът е напълно релаксиран и спокоен, не усеща болката и стреса от прякото извършване на хирургичната манипулация.Когато отмине ефектът на анестезията, пациентът може да се изправи на крака, няма необходимост да бъде наблюдаван в интензивно отделение, продължително време, освен ако съпътстващите заболявания не го изискват, т.е. относително бързо може да се върне в ежедневието си.Това съпътстващо лечение на Базедовата болест ли е всъщност?Това е елемент от комплексното лечение. Ние нямаме претенции, че лекуваме Базедовата болест, но можем да облекчим състоянието при невъзможност за медикаментозното повлияване на тиреоид асоцираната офталмопатия.Изисква ли се някаква дисциплина, режим от пациента, който е опериран, в ежедневието, за да не се заличи ефектът, който вие сте постигнали?Няма на практика нещо, което да ограничава пациентите да водят нормален начин на живот.Кои пациенти са подходящи?Всички, които не се повлияват от медикаментозното лечение. Ендокринолозите са специалистите, които провеждат основното лечение. За съжаление, при някои от пациентите се развива тази офталмопатия и ако се върнем конкретно на пациентката Мария, тя е с нормализирани хормони и постигната ремисия на заболяването, но въпреки това, увеличаването на обема на очите не търпи обратно развитие.Такъв тип пациенти са подходящи за хирургично лечение, като възможна алтернатива е теле-гама терапията, т. е. облъчването. Но лично аз смятам, че по-малко рисково е пациентът да се подложи на първо на тази малка, но високотехнологична хирургична интервенция, отколкото на теле-гама терапия заради риска от увреда на здравата тъкан и появата на нежелани странични ефекти от облъчването.Случаят с пациентката, за която съобщихте, ли беше най-яркият?Пациентите, които потърсиха нашата помощ, бяха с разгърната картина на заболяването, т. е. с доста сериозни проблеми. Има добро повлияване от процедурата във всички случаи, като досега на контролния преглед никой не споделил, че нещата са се върнали в изходната позиция и нищо не се е променило. Напротив, всички подложили се на процедурата декларират, че получават облекчение по отношение на напрежението, болката и способността да си затварят очите, както и повлияване на двойното виждане.Оказва се, че хората просто не са знаели, че съществува такава възможност. Вероятно не са имали достъп до тази информация и много от тях са мислели да се оперират в чужбина. Като млад лекар, когато започнах да с занимавам с неврохирургия, с един от моите учители, проф. Брусарски дмн, светла му памет, сме правили класическите операции.След това като че ли се загуби връзката и сега се опитваме да възобновим тази възможност. Целта е облекчаване на симптомите, а и резултатите, които имаме са доста обнадеждаващи. По класическия метод и сега се оперира, като при много тежки случаи, при които очите буквално ще „изхвръкнат от орбитите“, може да се комбинират и двете методики.Все пак с нашата методика максималното, което можем да направим, е прибиране на очите до 3 мм, което всъщност може да бъде достатъчно или да е 1-ви етап с последваща друга интервенция. При всички случаи се търси възможност да се помогне на пациента. Не може един човек да живее нормално, когато има болка и напрежение в очите, когато не може да си затвори клепачите. Някои от пациентите споделиха с голямо задоволство, че за пръв път от много години могат да спят със затворени очи, което наистина е доста впечатляващо.Зависи ли от възрастта резултатът от интервенцията?Не, няма връзка. В серията, която направихме, има млади хора, има пациенти на 60 г., на 50, на 40, 30 и 28 г. и при всички резултатът е добър.Какво струва на пациента тази интервенция?Абсолютно нищо.Това е клинична пътека, по която не се налага да се доплаща?Да, това е най-хубавото. Хората могат да се възползват стига да са здравноосигурени. При някои заболявания третирани хирургично се налага реимбурсация, доплащане за импланти и други медицински консумативи. Засега при този тип операции няма необходимост от консумативи. Операцията е абсолютно безплатна за пациента.Ръководи Национален референтен център по ендоскопско лечение на хипофизни аденоми.", "date": "2020.01.28", "title": "Да спиш със затворени очи"}
{"url": "https://offnews.bg/kultura/viktoria-georgieva-raboti-po-pesenta-si-za-evrovizia-2020-v-sofia-i-lo-720418.html", "text": "Българският представител на Евровизия 2020 Виктория Георгиева - VICTORIA работи усилено върху своите потенциални песни за Евровизия. През януари в София и Лондон се проведоха музикални лагери с български и международни композитори, където певицата взе дейно участие като автор на музика и текст.В специалното организираните събития за писане на песни за Евровизия, Виктория работи с доказани музикални продуценти от България и Европа. Сред тях са автори, писали за имена като Никол Шерцингер, Sigala и Lost Frequencies, а други имат широк опит с участия в конкурса. Основната задача пред всички творци бе да създадат заедно песни, които да успеят да се впишат в артистичния профил на Виктория и да впечатляват с модерно звучене.Повече за лагерите в София и Лондон можете да разберете във видеото: През май младата певица ще представи България пред близо 200 милионната аудитория на престижния музикален конкурс, който ще се проведе в Ротердам.Геновева Христова, продуцент на българското участие от страна на Ligna Group споделя: “В момента заедно с партньорите ни от БНТ сме на етап избор на песента, която допълнително да доработим, така че първо и най-вече да пасне на концепцията на Виктория като артист, както и да вдъхнови европейската публика и да покрие завишените критерии на журито.”Веднага след избора на българската песен за Евровизия 2020 ще започне и работата по заснемането на официалния видеоклип, който ще бъде представена в началото на март. Работи се активно и по избра на режисьор за сценичното представяне, като различни концепции представиха телевизионни професионалисти от Австрия, Великобритания, Швеция, Норвегия и Украйна.Двата полуфинала и големият финал на Евровизия 2020 ще се проведат на 12-и, 14-и и 16-и май и ще бъдат излъчвани пряко по БНТ 1 от 22 часа.", "date": "2020.01.28", "title": "Виктория Георгиева работи по песента си за Евровизия 2020 в София и Лондон (видео)"}
{"url": "https://offnews.bg/kultura/festivalat-frankofoli-idva-v-sofia-otkrivat-mika-i-rag-n-bone-m-720403.html", "text": "Фестивалът „Франкофоли“ тази година ще бъде в София на 19 и 20 юни, в парка край летището. Досега събитието се провеждаше в Благоевград. Световноизвестните британски изпълнители Mika и Rag`n`Bone Man ще открият фестивала на 19 юни. Останалите участници ще бъдат обявени през февруари. Mika е роден в Бейрут, Ливан, през 1983 г., но скоро след това, поради изострената политическа ситуация там, семейството се мести в Париж когато той е още бебе. Остават там следващите 8 години, преди да се заселят в Лондон през 1992. В началото Mika има затруднения в училище, дължащи се на дислексия, поради което често остава в къщи. Майка му решава да наеме учителка по пиано и солфеж и точно тя успява отприщи таланта на момчето. Влечението му по операта отключва собствените му нетипични вокални заложби и няколко години по-късно влиза в Кралския музикален колеж. Но младият артист мечтае за поп кариера на голямата британска сцена. Професионалното му начало е трудно, опитва в различни музикални студия, които обаче, объркани от неговия необичаен стил, отказват да му дадат шанс. Тласък му дава запознанството му с инженера по звук на Bee Gees.Така, през 2006, записва първия си сингъл Relax,Take It Easy, а след това албумът Life in Cartoon Motion през 2007, който бързо става популярен в цяла Европа, номер едно в Англия, Белгия и Швейцария, оглавява продажбите на албуми във Франция същата година и достига 5 милиона продадени кория в цял свят. Следват няколко години на бърза и шеметна кариера и турнета в САЩ, Канада и цяла Европа. Появата на втория му албум The Boy Who Knew Too Much /2009/, а след това и на третия – The Origin of Love , / 2012/, правят Mika световна звезда. Често го сравняват с Фреди Меркюри, не само заради приликата в тембъра, но и заради екстравагантния му вид и начин на живот на сцената и в живота. Спекулащиите около личния живот на певеца са честа тема в медиите до 2012 година, когато Mika разкрива своята хомосексуалност пред американското списание Instinct .Последният му албум излиза през есента на миналата година и носи заглавиято My Name Is Michael Holbrook /Казвам се Майкъл Холбрук/ – неговото истинско име. Едновременно изключително интимен, инспириран от личната му семейна история албум, но и мелодичен, танцувален, експлозивен като самия него. Концертът на Mika на Франкофоли и част от европейското турне на певеца, което до лятото има планирани участия в Италия, Холандия, Франция, Австралия, Нова Зенландия, САЩ и Канада, а на 19 юни – и в България. Rag’n’Bone Man е една от големите сензации на световната музикална сцена през последните години. Истинското му име е Рори Греъм, но за милиони фенове по света е известен под артистичния си псевдоним Rag’n’Bone Man. Роден е в малко градче край Брайтън в музикално семейство на китарист и певица. Започва да се занимава с музика още на 15 като рапър в родния си град Укфийлд. По-късно е част от ъндърграунд групата Rum Committee в Брайтън. На 19 опитва гласа си в блус музиката, като пее в местен пъб, издава и собствено EP, носещо името Blues Town.През 2011 година започва да работи с британския хип-хоп лейбъл High Focus, участвайки в различни проекти. През 2014 той издава ново EP – Wolves, съдържащо девет парчета. През 2015 година идва ред и на EP-то Disfigured, с което Rag’n’Bone Man влиза в плей листите BBC Radio 1 и е първата му заявка за световна популярност. Следва бърза и успешна кариера, която го извежда до един от най-разпознаваемите артисти в поп музиката през 2016. Началото е поставено с договор с голямата звукозаписвателна компания Columbia Records. Бързо след това излиза дебютният му сингъл Human, който достига до №1 в чартовете на няколко държави – Швейцария, Белгия, Австрия и Германия и парчето прави британския изпълнител популярен по цял свят. В същата година се появява и първият му студиен албум, също носещ името Human.Популярността на младия екстравагантен британец на световната сцена расте,той става любимец на публиката и бързо се изстреля към върховете на музикалните класации, а клипът на Human събра милиони гледания в социалните мрежи и YouTube. През 2017 и 2018 става носител на няколко награди BRIT, номиниран е и за NRJ Music Awards и MTV Europe Awards.В изминалите пет издания на благоевградска сцена, се включиха световни звезди като ZAZ, Нувел Ваг, Джипси кингс, Патрисия Каас, DJ Боб Синклер, Имани, LP, Кенджи Жирак, Метр Гимс и др. Билетите за \"Франкофоли 2020\" ще бъдат пуснати в продажба от сряда в системата на \"Ивентим\" за цялата страна, включително НДК, \"Български пощи\", \"Технополис\", бензиностанции OMV и др.", "date": "2020.01.28", "title": "Фестивалът 'Франкофоли' идва в София, откриват Мika и Rag’n’Bone Man"}
{"url": "https://offnews.bg/medii/slavi-trifonov-i-halvadzhian-se-sdobriha-sled-dalgogodishen-konflikt-720401.html", "text": "Краят на един дългогодишен конфликт между две от знаковите телевизионни фигури - Слави Трифонов и Магърдич Халваджиян, бе сложен официално в ефира.Двамата телевизионери заровиха томахавките по време на \"Вечерното шоу на Слави Трифонов\" в понеделник вечер. Гост в предаването бе комикът Димитър Рачков, а продуцентът му Маги Халваджиян се включи в жива връзка със студиото.Трифонов и продуцентът на \"Като две капки вода\", \"X-Factor\" и др. се нарекоха взаимно \"приятелю\", а водещият обяви, че спира да съди \"Господари на ефира\".Именно от предаването за телевизионни гафове възникна дългогодишният съдебен спор между двамата. Трифонов бе гневен, че гафове от шоуто му се осмиват от Господарите и съдеше предаването, че ползва записите в нарушение на авторските права.За да затвърдят новото начало в отношенията си, двамата обявиха, че \"Ку-ку бенд\" ще участва в комедийното шоу на Рачков в зала Арена Армеец през юни, а Рачков лично покани Трифонов като гост в спектакъла.Гостуването даде повод да се заговори, че \"Господари на ефира\", които в момента си нямат ефир, ще се завърнат на екран в телевизия \"7/8\". Това обаче не бе обявено по време на предаването.Знаковото гостуване на Рачков в предаването на Трифонов стана на гърба на премиерата на първото издание на \"Шоуто на Николаос Цитиридис\", което bTV пусна на мястото на \"Шоуто на Слави\".", "date": "2020.01.28", "title": "Слави Трифонов и Халваджиян се сдобриха след дългогодишен конфликт"}
{"url": "https://offnews.bg/zdrave-i-krasota/opasna-li-e-ketogennata-dieta-720409.html", "text": "Учени от Йейлския университет в САЩ установиха, че популярната кетогенна диета, в която 99 процента от калориите се осигуряват от протеини и мазнините, носи единствено краткосрочна полза, съобщи сайтът MedicalXpress.Кетогенната диета започва да представлява риск за здравето и да има отрицателен ефект върху организма след няколкоседмично придържане към нея.Учените са констатирали, че и положителният, и отрицателният ефект е свързан с т. нар. гама-делта Т-клетки - имунни клетки, които намаляват риска от диабет и възпаления.Кетогенната диета допринася за изгаряне на мазнини чрез формиране на кетонови тела, които са използвани като алтернативни източници на енергия. Когато се изгарят кетонови тела, защитаващите тъканите гама-делта Т-клетки се разпространяват в целия организъм, подобрявайки обмяната на веществата.Мазнините обаче не само се разлагат, но и се натрупват. Експерименти с мишки показаха, че когато гризачът дълго време следва кетогенна диета, започва да консумира повече мазнини, отколкото организмът му може да изгори.В резултат намаляват имунните клетки в мастните тъкани, развива се диабет и се регистрира затлъстяване.", "date": "2020.01.28", "title": "Опасна ли е кетогенната диета?"}
{"url": "https://offnews.bg/ikonomika/vlastta-otstapi-otmenia-naredbata-za-kasovite-aparati-za-oshte-6-mes-720464.html", "text": "Влизането в сила на Наредбата Н-18 за касовите апарати ще бъде отложена с още шест месеца. Това съобщи министърът на финансите Владислав Горанов след среща с туристическия бранш, който бяха обявили, че утре излизат на протест заради промените. Промяната на позицията се случва само часове след като премиерът Бойко Борисов, и финансовият министър Владислав Горанов бяха категорични, че отлагане няма да има. Преди три дни позицията на НАП също беше, че повече отлагания няма да има.„Аргументите на бизнеса за удължаването на срока за влизане в сила на измененията в Наредба Н-18 по отношение на специализираните софтуери за управление на продажбите са чути, съобразявам се и с днешното разпореждане на министър-председателя, затова решението от работната среща е да отложим срока с 6 месеца, считано след 31 януари“, каза Владислав Горанов след продължилата почти 3 часа дискусия с представители на хотелиерския и ресторантьорския бранш, която се проведе в Министерството на финансите.Първите три месеца от новото отлагане ще бъдат използвани за интензивна съвместна работа между експертите на съответните браншови организации и НАП, с цел постигане на изясняване на нормативно ниво на неяснотите, за които туристическият бизнес претендира. В кратки срокове, през следващите седмици, ще се проведат и няколко срещи в работен формат за регламентирането и прилагането на режима за запечатване на търговските обекти от страна на НАП, тъй като опасенията на бизнеса, свързани с прилагането на наредба Н-18, се базират и на това, че тя може да отвори допълнителни аргументи за тази крайна мярка.Горанов обясни, че пред бизнеса е изложил аргументи, че няма връзка между двете теми, но тази мярка много остро се поставя като проблем от страна на ресторантьорския и хотелиерския бранш и ще се дискутира какво да се направи, с цел да няма подозрения за своеволия от конкретни служители на приходната администрация.Пред министъра бизнесът постави част от вижданията си за прилагането на Наредбата, а не толкова аргументи против нейното съществуване. Министър Горанов каза още, че и двете страни са се обединили около философията на Наредбата и че фундаментът, заложен в нея от средата на 2018 г., няма нужда да бъде променян. Вени Петрова, председател на Българската хотелиерска и ресторантьорска асоциация, според прецентъра на финансовото министерство, подчерта, че днешната среща е била в духа на конструктивния диалог, както и че министър Горанов е останал отворен за разговори по останалите искания на бранша, представени в тяхната декларация, която са изпратили в МФ. Тя уточни, че за диференцираната ставка на ДДС, за която настояват, финансовият министър не е склонен да разговаря на този етап. Вени Петрова призова структурите на организацията, която представлява, утре да не реализират планирания протест, като оцени постигнато на срещата като достатъчно на този етап от диалога, и се надява след три месеца, когато престои нова среща с министъра, да има още по-голям напредък.Ричард Алибегов, председател на Българската асоциация на заведенията, изрази своята удовлетвореност от срещата и съобщи, че през предстоящите три месеца, в които ще се правят работни срещи с НАП, на тях ще има и представители на малкия и средния бизнес, които са извън сектора на хотелиерството и ресторантьорството, като се надява в резултат на това след 6 месеца да има една работеща Наредба Н-18.", "date": "2020.01.28", "title": "Властта отстъпи - отменя наредбата за касовите апарати за още 6 месеца"}
{"url": "https://offnews.bg/112/patnichka-v-gradskia-transport-s-fraktura-na-tazobedrenata-stava-sled-720419.html", "text": "За инцидент в градския транспорт на Варна съобщава Областната дирекция на МВР днес.Пътничка е паднала и вследствие на удара е с фрактура на тазобедрената става, след като шофьорът на автобуса рязко ударил спирачките, за да спре на пешеходна пътека.Инцидентът е станал на 27 януари около 15 ч. на улица \"Вяра\".Водачът е 45-годишен мъж с инициали Т. М.Пострадалата е на 75 г. и е настанена за лечение в болница \"Света Анна\" в морския град. Няма опасност за живота ѝ.По случая е образувано досъдебно производство.", "date": "2020.01.28", "title": "Пътничка в градския транспорт с фрактура на тазобедрената става, след като шофьорът набил спирачки"}
{"url": "https://offnews.bg/zdrave/gripna-epidemia-ot-dnes-v-oshte-4-oblasti-i-13-obshtini-stotitci-uchi-720381.html", "text": "Грипна епидемия се обявява от днес, 28 януари, в София област, областите Перник и Смолян, град Пловдив, общините Добрич, Балчик и Генерал Тошево, Симитли, Кресна, Струмяни, Сандански, Петрич, Разлог, Банско, Белица и Якоруда, съобщи Министерството на здравеопазването.Решенията са на съответните регионални здравни инспекции. До второ нареждане се ограничават плановите операции и свижданията в лечебните заведения. Преустановяват се женските и детските консултации.Министерството на образованието и науката съобщи, че в грипна ваканция са:- София област - от 28 януари до 4 февруари;- област Перник - от 28 януари до 4 февруари;- 6 училища в област Велико Търново (в общините Павликени и Сухиндол) - от от 27 до 29 януари; - 7 училища в област Ловеч - от 27 до 31 януари;- всички 32 училища в област Габрово - от 27 до 31 януари;- област Кърджали - от 27 януари до 2 февруари;- област Монтана - до 29 януари.- област Пловдив - от 28 до 5 февруари вкл.- област Враца - от 29 януари до 5 февруари вкл.- всички училища в София-град - до 5 февруари вкл.- всички училища в област Благоевград - от 27 януари до 4 февруари;- всички училища в област Ямбол - от 27 януари до 4 февруари;- 6 училища в община Павликени - от 27 януари до 29 януари включително;- област Хасково - до 31 януариВчера бе преустановен учебният процес в 674 училища в страната.В област Кюстендил грипната ваканция приключи вчера.", "date": "2020.01.28", "title": "Грипна епидемия от днес в още 4 области и 13 общини. Стотици училища остават затворени"}
{"url": "https://offnews.bg/ikonomika/poveche-pari-za-sanirane-na-zhilishtni-i-obshtestveni-sgradi-v-28-malk-720396.html", "text": "Допълнителни над 26,3 млн. лв. се отпускат по Оперативна програма „Региони в растеж“ 2014-2020 г. за енергийна ефективност на многофамилни жилищни и обществени сгради в 28 малки общински центрове в страната, съобщи Министерството на регионалното развитие и благоустройството. Така ресурсът за саниране нараства до малко над 45 млн. лева.Те са бенефициенти по програмата по мярката „Енергийна ефективност в периферните райони“. Общините, които могат да кандидатстват, са: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан и Червен бряг.Ще се финансират мерки за: повишаване на енергийна ефективност на сградите, като целта е да се постигне 60% спестяване на енергия; намаляване на разходите за отопление; обновяване фасадите на сградите и повишаване на срока на тяхната експлоатация и др.В края на миналата година бе взето решение да се премахне и ограничението за финансиране само на сгради с до 35 самостоятелни обекта и така се разширява обхватът на допустимите за саниране жилищни блокове в 28-те общински центъра.Освен увеличаване на ресурса, се осигуряват повече възможности на малките 28 общини и на жителите им за кандидатстване за енергийна ефективност на жилищата им на като алтернативен механизъм извън Националната програма за енергийна ефективност.Срокът за кандидатстване е 27 март 2020 г.", "date": "2020.01.28", "title": "Повече пари за саниране на жилищни и обществени сгради в 28 малки общини"}
{"url": "https://offnews.bg/obshtestvo/pochitame-sv-efrem-mazhete-s-plodorodni-imena-cherpiat-720390.html", "text": "Църквата почита днес Св. преп. Ефрем Сирин. Имен ден празнува Ефрем. Името идва от иврит и означава \"плодороден\". Св. Ефрем бил родом от Едеса в Сирия, син на благочестиви родители. Още съвсем млад отишъл в пустинята; станал монах и прекарвал живота си в подвизи за вярата. Написал е много слова и поучения. Основал е училище в Едеса, от което са излезли много знаменити учители на Сирийската църква.Ръкоположен е за дякон от Св. Василий Велики, както и за свещеник.По свое завещание от скромност бил погребан в края на градските гробища, дето погребвали странници, в 373 година.", "date": "2020.01.28", "title": "Почитаме св. Ефрем, мъжете с плодородни имена черпят"}
{"url": "https://offnews.bg/obshtestvo/dazhd-do-sutrinta-do-12-gradusa-prez-denia-720346.html", "text": "До сутринта днес ще превалява дъжд и ще духа слаб до умерен вятър от запад-севезопапад. Минималните температури ще са предимно между минус 1° и 4°, показва прогнозата на Националния институт по метеорология и хидрология (НИМХ) за 28 януари.През деня от запад облачността временно ще се разкъса и намалее. След пладне над страната ще е предимно слънчево. Ще продължи да духа слаб, в Дунавската равнина и Източна България – умерен вятър от запад-северозапад.Максималните температури ще са между 7° и 12°.Привечер и през нощта срещу сряда облачността отново ще се увеличи, без няма да завали.Над планините ще бъде предимно слънчево. Привечер над масивите от Западна България, а през нощта срещу сряда и в останалата част от страната облачността ще се увеличи. Ще бъде ветровито с умерен и силен вятър от запад-северозапад. Максималната температура на височина 1200 метра ще е около 4°, на 2000 метра - около минус 2°.Преди обяд над Черноморието ще бъде предимно облачно, а в сутрешните часове по южното крайбрежие все още ще превалява дъжд. След пладне облачността ще се разкъса и намалее до предимно слънчево. Ще духа до умерен вятър от запад-северозапад. Максималните температури ще са между 9° и 12°. Температурата на морската вода е 7-8°. Вълнението на морето ще е бъде 1 - 2 бала.Слънцето изгрява в 7:46 часа и залязва в 17:33 часа. ", "date": "2020.01.28", "title": "Дъжд до сутринта, до 12 градуса през деня"}
{"url": "https://offnews.bg/temida/spetcsadat-reshava-da-ostavi-li-bivshia-upravitel-na-vik-pernik-v-ar-720348.html", "text": "Ще остане ли бившият управител на Вик - Перник Иван Витанов в ареста ще реши днес Специализираният съд, който ще определи мярката му за неотклонение.Витанов бе задържан вчера за 72 часа в следствения отден на Специализираната прокуратура по обвинение за умишлена безстопанственост и сключване на неизгодна сделка за разходомера на водата. Освен Витанов в следствения отдел е била призована и и.д. зам.-кмет на Перник по образованието по време на изборите Севделина Ковачева. Очаква се и на нея да ѝ бъде повдигнато обвинение.Арестът идва след разследване на журналиста Валя Ахчиева \"Чудовището в езерото изпи водата на Перник\", в което бяха представени факти, че никой не е мерил водата, която реално се източва от язовир \"Студена, минавала през ВЕЦ \"Студена\", произвеждала е електроенергия и е тръгвала към промишлените предприятия, пак без да се мери.Въпросът към водещия прокурор за водната криза в Перник Ангел Кънев е дали ще бъдат повдигнати обвинения на длъжностни лица от регионалното министерство, в т.ч. и на министър Петя Аврамова, след като принципал на ВиК е лично министърът на регионалното развитие.", "date": "2020.01.28", "title": "Спецсъдът решава да остави ли бившия управител на ВиК - Перник в ареста"}
{"url": "https://offnews.bg/futbol/petev-ne-iska-da-stapva-na-gerena-zaradi-sablichaneto-720402.html", "text": "Бившият национален селекционер Ивайло Петев не иска и да стъпва на \"Герена\" след срамната случка с негово участие от октомври 2013 година.Тогава той беше съблечен от ултраси при представянето му като нов треньор заради негово старо интервю, в което споделя, че е привърженик на ЦСКА. След инцидента той така и не застана начело на \"сините\", а споменът за станалото продължава да го преследва навсякъде. Наскоро Петев пое полския Ягелония (Бялисток).В интервю за местно издание, цитирано от \"Меридиан Мач\", той е помолен да разкаже отново подробности от този ден.\"Не искам да се връщам към тази случка. Ще ви разкрия обаче нещо друго. След това от Левски ме търсиха още два пъти, защото искаха да се върна и да поема отбора. Първо ме потърсиха една година по-късно, а след половин година - пак. Много държаха на мен. След тази случка обаче нямаше как да се върна и да работя в този клуб\", категоричен е Петев.Той говори и за престоя си начело на националния отбор, който по негови думи е бил успешен.\"За пръв път чувам, че съм бил един от най-лошите селекционери на България. Статистиката ми не бе толкова лоша - пет победи, два равни и шест загуби. Дори не бях уволнен. Просто аз отидох в един момент и казах, че не можем да продължаваме така. Помните онзи страхотен отбор от началото на 90-те години, но в един момент просто спряхме да произвеждаме добри играчи\", уточни Петев.", "date": "2020.01.28", "title": "Петев не иска да стъпва на \"Герена\" заради събличането"}
{"url": "https://offnews.bg/obshtestvo/remonti-spirat-vodata-v-chasti-ot-iztok-mladost-i-busmantci-720310.html", "text": "„Софийска вода” временно ще прекъсне днес водоснабдяването в някои части на столицата, съобщиха от дружеството. Изграждане на сградно водопроводно отклонение на ул. „Антон Павлович Чехов“ в жк. „Изток“ налага спиране на водоподаването от 10:30 до 17:30 часа на ул. „Антон Павлович Чехов“ от ул. „Атанас Далчев“ до ул. „Фредерик Жолио Кюри“. Заради диагностика на водопроводно съоръжение в жк. „Младост“ 1А се налага спиране на водоподаването от 10:00 до 12:00 часа на бл. 522 и бл. 528. Във връзка с прекъсване на сградно водопроводно отклонение на ул. „Китна пролет“ вилна зона „Банкя“ се налага спиране на водоподаването от 09:00 до 16:00 часа на ул. „Китна пролет“, ул. „Карамфил“, ул. „Ком“Реконструкция на уличен водопровод на ул. „Пробуда“ в кв. „Бусманци“ налага спиране на водоподаването от 09:00 до 16:00 часа на ул. „Просвета“, ул. „Ген. Гурко“, ул. „Циклама“, ул. „Беговица“", "date": "2020.01.28", "title": "Ремонти спират водата в части от Изток, Младост и Бусманци"}
{"url": "https://offnews.bg/ikonomika/borisov-i-donchev-za-zelenata-sdelka-ne-iskame-da-sme-zeleni-i-bedni-720412.html", "text": "Премиерът Борисов и вицепремиерът Томислав Дончев разкритикуваха остро  на ЕС, която ще доведе до ключови промени в много сектори и на първо място в енергодобива и промишлеността.В изказванията си по време на годишната среща на правителството с бизнеса, организирана от в. \"Капитал\", двамата изразиха сериозни опасения за това как сделката ще се отрази на конкурентноспособността на българската икономика. \"Сделка ще има въпреки нашите усилия и усилията на държави като Полша и Чехия\", заяви Борисов, като изрази резервите си.Зелената сделка предвижда ангажименти за ограничаване на въглеродните емисии и добива на електроенергия от въглища.\"Съвсем неизбежно става ядреното съоръжение\", посочи в тази връзка Томислав Дончев, визирайки необходимостта да бъде построен АЕЦ \"Белене\".Логиката на европейските политици следва зелената вълна. Но ние трябва да позеленяване с необходимата скорост, смята вицепремиерът.\"Ако Европа позеленява, това не означава обезателно ефект за целия свят. Защото въздухът има способността да се движи през националните граници и да не се съобразява с политиките\", добави Дончев.Той припомни, че по отношение на зелената сделка имаме ясна перспектива цената на тока да расте.\"Всички трябва да позеленяваме, но не искам да бъдем зелени и бедни. Трябва да се случва с необходимата скорост\", заяви още той.Борисов също е на мнение, че зелената политика в планирания от ЕС вид има смисъл, ако се следва от всички държави, в противен случай би поставили някои в неконкурентна позиция. Той заяви, че е разговарял с държавни лидери на страни извън ЕС и \"не вижда в тях дори мисъл да наподобяват това, което се случва в Европа\". За България спазването на зеления пакт би означавало инвестиции за около 20 милиарда. Тези пари няма да дойдат допълнително, а са в рамките на това, което получаваме от ЕС, добави той. 60% от електроенергията ни в момента е от въглища, обясни премиерът. В подобно положение, по думите му, е и Полша, където работят 200 хиляди миньори.\"Затова държавите от Централна и Източна Европа, които сме развивали добива на енергия от въглища, сме най-засегнати\", обобщи той.Според него много европейски държави постъпват лицемерно, тъй като внасят стомана от Китай и декларират, че нямат замърсяване, \"но тя е замърсила планетата по същия начин\". Тогава кое си променил, попита риторично министър-председателят.Още по-лошо по думите му е, че филтрите на ТЕЦ-овете в Европа отговарят на екологични изисквания, докато не е ясно дали някой следи тези в Индия и Китай например.Въздухът в СофияБорисов посочи, че да сме зелени има и други измерения. Той се спря на темата със замърсения въздух в столицата, като каза, че е лесно да виним за него печките в ромските квартали. \"Да говорим за камините във вашите къщи. Искате ли довечера да минем по Бояна, Бистрица и да видим комините какво правят? Това са вредни емисии. Ще се намери ли кмет, който да забрани това? Ще получи ли обществената подкрепа? По-лесно ни е да кажем, че в циганския квартал печките горят. А за нашите вили по цялото протежение на Витоша - да си замълчим.\"По думите му чистият въздух в София няма как да се случи и при наличието на толкова стари автомобили. Брюксел и Париж не позволяват коли над хикс години да влизат в града, посочи още Борисов. \"Що не си поговорим по тая тема?\", завърши той.", "date": "2020.01.28", "title": "Борисов и Дончев за Зелената сделка: Не искаме да сме зелени и бедни"}
{"url": "https://offnews.bg/politika/prezidentat-zashto-geshev-pita-ks-sega-da-obiasni-motivite-si-pred-o-720411.html", "text": "Моите мотиви за конституционни промени не са насочени срещу прокуратурата, моят мотив винаги е бил за повишаване на независимостта и ефективността на съдебната власт, заяви президентът Румен Радев в отговор на въпрос по време на пресконференцията за отчета по повод три години от встъпването му в длъжност.Държавният глава обясни още, че \"във всеки момент очаква КС да се ръководи от заложените при създаването на конституцията принципи и че ще следи за хода да това дело\".Държавният глава припомни възраженията си около избора на Гешев за главен прокурор.Той подчерта, че ще има срещи с тримата големи в съдебната власт, включително и главния прокурор за неговото мнение по предлаганите промени.Радев за пореден път отбеляза необходимостта от въвеждане на машинно гласуване с цел емилиминиране на недействителните бюлетини, както и за ограничаване на купения и контролиран вот.Радев акцентира и върху борбата с корупцията. Той декларира, че ще бъде бариера пред лобисткоото законодателство и ще съдейства КПКОМПИ да се превърне в ефективен орган с активни механизми и инструменти за установяване на несъответствие между доходи и разходи.Президентът посочи, че ще продължи да работи за привличането на чуждестранни инвестиции и промотиране на българския бизнес, както и за защита на българсите общности зад граница и духовното им приобщаване към родината.Според него има спешна нужда от преосмисляне на приоритети и програми, дългосрочни решения и реформи.Държавният глава обяви и че на КСНС ще търси консенсусни решения със законодателната и изпълнителната власт и парламентарните партии за законови, организационни и финансови механизми в три основни области - образование, детско здравеопазване и стимулиране на младите семейства.", "date": "2020.01.28", "title": "Президентът: Защо Гешев пита КС сега? Да обясни мотивите си пред обществото"}
{"url": "https://offnews.bg/zdrave/agentciata-po-lekarstvata-ogranichava-upotrebata-na-vaginalni-kremove-720395.html", "text": "Европейската агенция по лекарствата (ЕМА) ограничава употребата на високодозови вагинални кремове, съдържащи естрадиол, съобщиха от Изпълнителната агенция по лекарствата. Те се използват при лечение на жени в менопауза.„Научният комитет по проблемите на лекарствената безопасност (PRAC) към Европейската агенция по лекарствата(EMA) потвърди препоръката си за ограничаване на употребата на високодозови вагинални кремове, съдържащи 100 микрограма/грам (0,01%) естрадиол за еднократен курс на лечение до 4 седмици. Това е следствие от преразглеждането на препоръката на комитета от октомври 2019 г., поискана от една от фармацевтичните компании, които предлагат на пазара този продукт\", съобщават от ИАЛ.Кои са нежеланите лекарствени реакцииНежеланите реакции при прилагане на хормонозаместителна терапия, приета през устата или през кожата (чрез пластири) включват: венозен тромбоемболизъм (образуване на кръвни съсиреци), инсулт, рак на матката, рак на гърдата. Освен това данните за продължителна употреба на високодозови кремове с естрадиол са ограничени. Поради изложените причини PRAC преоръча тези кремове да бъдат употребявани само за един лечебен курс от максимум 4 седмици.Няма опасност за пациентите приемащи метформин-съдържащи лекарстваПо информация на агенцията остатъчни количества от примеса N-нитрозодиметиламин (N-nitrosodimethylamine, NDMA) са установени в малък брой лекарства (извън територията на Европейския съюз (ЕС)) за лечение на захарен диабет, съдържащи метформин.Количеството на NDMA в засегнатите метформин-съдържащи лекарства, извън територията на ЕС, е много малко и се явява или в рамките на допустимите норми, или количеството му е по-малко дори от това, което хората получават от други източници, например определени храни или води, подчертават от ЕМА. Към този момент липсват данни, които сочат, че в ЕС метформин-съдържащите лекарства са засегнати от този проблем. Властите в ЕС си сътрудничат с фармацевтичните компании във връзка с анализа на лекарствените продукти в ЕС и ще предоставят допълнителна информация, когато бъде налична.", "date": "2020.01.28", "title": "Агенцията по лекарствата ограничава употребата на вагинални кремове с естрадиол"}
{"url": "https://offnews.bg/drugi/lebron-dzhejms-za-poslednia-si-razgovor-s-kobi-chuh-te-v-nedelia-i-z-720398.html", "text": "Лидерът на ЛА Лейкърс Леброн Джеймс използва профила си в Инстаграм, за да изрази мъката си по загубата на легендата от НБА Коби Брайънт, загинал в неделя при катастрофа с хеликоптер, която отне живота и на неговата 13-годишна дъщеря, както и на още седем души. В емоционално съобщение Леброн обещава да продължи наследството на Коби в ЛА Лейкърс и споделя последния си разговор с него часове преди трагедията.\"Не съм готов, но ето, започвам. ... Буквално чух гласа ти в неделя сутрин, преди да напусна Филаделфия, за да се отправя обратно към Ел Ей. Не мислех и за секунда, че това е последният разговор, който ще проведем. Съкрушен съм и опустошен, братко мой! Човече, обичам те, големи братко! Сърцето ми е със (съпругата ти) Ванеса и децата. Обещавам ти да продължа твоето завещание. Означаваш толкова много за всички нас тук, особено за Лейкърс и е моя отговорност да поема този товар на гърба си и да продължа напред. Моля те, дай ми сила от Небето и ме пази! ... Искам да кажа толкова много, но точно сега не мога, защото не мога да го преодолея. Докато не се срещнем отново, братко мой!\", пише Леброн Джеймс.Кариерите на Брайънт и Джеймс в НБА се пресякоха в 13 сезона. Двамата обединиха сили в националния отбор на САЩ и го изведоха до доминация на игрището и два златни олимпийски медала (2008 и 2012).Две години, след като Брайънт сложи край на кариерата си през 2016 г., Джеймс стана негов наследник в Лейкърс, когато подписа с отбора през 2018 г. Ден преди трагедията, застигнала Коби, Леброн го изпревари за третото място във вечната реализаторска класация на НБА. Последният туит на Брайънт бе именно поздрав към Джеймс за страхотното постижение.", "date": "2020.01.28", "title": "Леброн Джеймс за последния си разговор с Коби: Чух те в неделя, и за секунда не помислих, че е за последно. Опустошен съм!"}
{"url": "https://offnews.bg/kultura/film-za-ara-malikian-specheli-nagrada-goya-720374.html", "text": "Филмът за Ара Маликян „Живот между струните” спечели най-големия приз в испанското кино - награда Goya за най-добър документален филм. Лентата е дело на Наталия Морено – жената до Ара, испанска актриса и режисьор. Чаровната двойка беше аплодирана от хилядна аудитория на блясква церемония в Малага.„Живот между струните” преди време беше удостоен и с испанския филмов приз Forque.40 години бащата на Ара събира и пази спомени и документи за семейната история. А сега със филма си Морено иска да каже на бащата, че неговият син е жив и е един от най-блестящите световни музиканти.„Живот между струните” разказва за арменския геноцид, за миграцията на бежанците между Азия и Европа, за 8-годишния Ара във военен Бейрут, притежаващ само една цигулка. За бедните му години на следване в Германия и Англия и как се стига до световните сцени и да имаш собствен оркестър, аплодиран от милионни аудитории. Дори без да притежаваш цигулка, изработена от прочут лютиер.„Музиката в моето семейство е повече от музика. Тя е спасението. Тя е животът”, са първите думи на Ара Маликян във филма. „На 8 години, когато около теб падат бомби, и имаш само една цигулка, наследена от баща си, ти не говориш за бъдещето, защото дори не знаеш дали утре ще отидеш на училище. Не знаеш какво те очаква, нямаш мечти”.„Виждал съм много тъмни неща в живота около мен. И благодарение на музиката се доближих до светлината”, казва Ара. “Кагато баща ми ми завеща цигулката, знаеше, че тя не само ще ме спаси, но и ще ме направи щастлив. И се оказа прав!”.А на церемонията в Малага Наталия Морено благодари на родителите на Ара, че са го възпитали толкова щастлив и свободен.Скоро ще видим необичайния цигулар в България – ", "date": "2020.01.28", "title": "Филм за Ара Маликян спечели награда Goya"}
{"url": "https://offnews.bg/zdrave/lekari-veshtaiat-sriv-v-zdraveopazvaneto-zaradi-naredba-n-18-na-minist-720393.html", "text": "Общопрактикуващите лекари от София област излязоха с позиция против  и обявиха, че тя е неприложима в областта на медицината.\"Лечението като „продажба“ и лекарите като „оператори на продажби в търговски обект“ обезсмислят здравеопазването в България\" - се казва в декларацията, подписана от председателя на Сдружението на общопрактикуващите лекари в София област (СОЛСО) д-р Виктория Чобанова.В нея се посочва още:С Наредба Н-18 джипитата са изправени пред избор: или да спазят нея и да нарушат няколко наредби на Министерството на здравеопазването, или да спазят тях и да нарушат нея. Но \"и в двата случая подлежим на санкции за неспазване на наредбите в 4-цифрен размер. А в някои случаи ще има и последици за живота и здравето на хората\", предупреждават те.Те настояват за отмяна на \"безсмислените ограничения\" в Наредба Н-18, които биха попречили на работата им или да се отмени наредбата изцяло в частта ѝ за медицинската дейност.\"Всички хора в България по Конституция имат право на достъпна медицинска помощ и право на конфиденциалност\" - завършват те.Общопрактикуващите лекари от София област предлагат:1. Да отпадне изискването да вписваме в базата данни номерата на касовите бележки.2. Да отпадне забраната за съхранение на медицинската информация от прегледите на всички пациенти, включително неосигурените, в медицинския софтуер по чл. 52а ал. 2. Да се отложи влизането в сила на Наредба Н-18 до решаването на проблемите, които създава или да се отмени изцяло относно медицинската дейност.3. Да престанат опитите на управляващите да регламентират в сектора задължения, които не могат да бъдат изпълнявани.4. Фискалната дисциплина, с която цел е създадена Наредба Н-18, може да бъде постигната и без рестрикции за бизнеса и без регламентиране на неизпълними задължения.Джипитата се обявяват и в подкрепа на организирания утре, 29 януари, протест на малкия и средния бизнес срещу Наредба Н-18.", "date": "2020.01.28", "title": "Лекари вещаят срив в здравеопазването заради Наредба Н-18 на министъра на финансите"}
{"url": "https://offnews.bg/analizi-i-komentari/niama-wi-fi-da-reshim-vaprosa-politicheski-720399.html", "text": "В парламента спира Wi-Fi-ът. Депутатите свикват извънредно заседание, на което да се съгласят, че проблем има. Опозицията обяснява, че по тяхно време Wi-Fi винаги е имало. Управляващите се оправдават, че има кофти рутери, купени с обществена поръчка от опозицията, когато е била на власт, и това в основата на проблема. Все пак депутатите приемат, че Wi-Fi няма и това трябва да се реши.Председателят на комисията по транспорт, информационни технологии и съобщения свиква работна група – участват заинтересовани депутати, експерти от академичната общност и от ИТ сектора. В рамките на месец работната група се събира три пъти, но дискусията рядко е по същество. Минава се през изграждането на мрежата на държавната администрация НАМДА и кой какво е направил за нейното функциониране, през милионите дадени за инфраструктура, през това как са идвали наскоро гости от САЩ и Израел и какво са казали за Wi-Fi-а в хотелите си.Накрая работната група стига до заключение, че трябва да има устойчивост в комуникационната инфраструктура и това е национален приоритет. В доклад от една страница (защото по-дълъг би отнел година работа на работната група) се препоръчва приемане на законодателство по въпроса и създаване на държавен орган, който да е натоварен с политиката по изграждане и поддържане на комуникационна инфраструктура.„Група народни представители“ дават доклада на адвокатска кантора, където няколко стажанти за месец написват законопроект. Депутатите го внасят (както си е – без пълен член и с редица правни неточности). Официално е Закон за комуникационната инфраструктура, но всички го наричат Закон за Wi-Fi-a.Но Wi-Fi все още няма.Дебатът на първо четене не е по същество. Говори се за важността на компютрите. За това как не може в 21-ви век една институция да няма Wi-Fi. Един по-технически запознат депутат взема думата и споменава, че е хубаво като тръгне Wi-Fi-ът, да се ползва WPA3, защото WPA2 е несигурен, но бързо бива скастрен от председателя с фразата „не технологизирайте дебата!!“Между първо и второ четене фирмите, изграждащи мрежи, вкарват свои поправки през депутати, за да могат да продадат старото си оборудване, религиозни организации вкарват текст за освещаване на рутерите, а Менда Стоянова вкарва с преходни и заключителни разпоредби изменения на държавното устройство в Конституцията.Шест месеца след спирането на Wi-Fi-а законът е приет. Ще се създаде Държавна агенция за електронна и безжична администрация (защото никой не е обърнал внимание какво съкращение се получава), към нея ще има Съвет по комуникационна инфраструктура. Свикана е работна група към Министерски съвет са изготвяне на устройствен правилник и друга – за изработване на наредба към закона. Наредбата включва стандарти като IEEE 802.11, но няколко специалисти по ЗОП настояват да се запише „или еквивалентен“, за да нямало наказателна процедура от Европейската комисия за фаворизиране на един стандарт.След година и половина агенцията е създадена, но два месеца по-късно все още Wi-Fi няма. Депутатите от опозицията отправят питане до ресорния вицепремиер, а той от трибуната отговаря, че това управление е свършило изключително много за наличието на Wi-Fi, а това, че в момента в сградата няма е неприятно обстоятелство, но важното е, че е отчетен сериозен напредък, покрити са редица индикатори – за наличие на нормативна уредба, за транспониране на европейски норми, за стратегическа рамка, и всеки момент ще стигнат до индивидуални проблеми, които институциите или гражданите може да имат въпреки бляскавия успех на политиките по комуникационната инфраструктура.На втората година от спирането в парламента постъпва на работа младши системен администратор (разбира се, племенник на заместник-министър) и рестартира рутера. Wi-Fi-ът тръгва. Управляващите отчитат успеха, по националните медии се изреждат говорители (предимно бивши ченгета), които да величаят колко напредничаво е управлението. „Ето, даже вече мога да отварям сайтове на телефона си“, показва в ефир един депутат.Междувременно Илон Мъск каца на Марс.*", "date": "2020.01.28", "title": "Няма Wi-Fi – да решим въпроса политически!"}
{"url": "https://offnews.bg/futbol/v-italia-razkriha-zaplatata-na-nov-v-tcska-720400.html", "text": "Новото попълнение в ЦСКА Стефано Белтраме ще получава огромна за родните стандарти заплата.Според водещия по трансферните въпроси италиански журналист Джанлука Ди Марцио офанзивният халф, който премина на \"Българска армия\" от Ювентус, е подписал договор за 1,5 милиона евро годишно. Това прави по над 100 000 евро месечно, което е доста високо ниво дори за шампиона Лудогорец.В Италия не споменават трансферната сума, която ЦСКА плаща на Ювентус за Белтраме, а информациите са срока на договора са, че той е за година и половина с опция за удължаване с още 365 дни.В изданията се посочва, че от ЦСКА са имали интерес към халфа и през 2018 година, но тогава до трансфер не се стигна.Стефано Белтраме е юноша на Новара, роден на 8 февруари 1993 г. През 2011 година е привлечен в Академията на Ювентус, където помага на младежката формация да спечели титлата и няколко други трофея.Потенциалът и изявите му са забелязани от наставника на мъжете Антонио Конте, който го взима в представителния отбор. Белтраме става част от звезден тим, в който личат имената на Буфон, Пирло, Погба и Анелка и много други известни футболисти.През сезон 2012/13 той успява да дебютира в Серия А и да спечели титлата в Италия. В този период записва 20 срещи и 7 попадения за юношеските и младежки формации на родината си. След това бианконерите го преотстъпват последователно на Бари, Модена, Про Верчели и Проденоне. Следват силно представяне на холандска земя с екипите на Ден Бош и Го Ахед Ийгълс, където за три години изиграва близо 100 мача, записвайки 22 гола и 17 асистенции.", "date": "2020.01.28", "title": "В Италия разкриха заплатата на нов в ЦСКА"}
{"url": "https://offnews.bg/zdrave/chetvarti-balgarin-v-ognishteto-na-koronavirusa-uhan-zarazenite-pocht-720394.html", "text": "Заразените от новия коронавирус почти се удвоиха само за един ден. Жертвите му вече са 106. Междувременно нов случай беше изолиран в Европа: след Франция и Германия потвърди за заразен. Българи също са засегнати - в огнището на заразата - китайският град Ухан - има и четвърти наш сънародник.В град Ухан се намира и четвърти българин, съобщи Владислав Спасов, временно управляващ посолството на България в Пекин, пред bTV тази сутрин. Досега се знаеше за трима български студенти в мегаполиса. Четвъртият ни сънародник също е студент. Нито един от четиримата не е постоянно пребиваващ там. По всяка вероятност българите ще бъдат прибрани с френски полет.КитайУхан, откъдето тръгна заразата, сега прилича на \"мъртъв град\", без движение по улиците, с ограничения на транспорта. Въпреки това броят и на заразените, и на жертвите расте. Починалите от неизвестния коронавирус вече са 106. Новите случаи на инфектирани почти са се удвоили в рамките на един ден, съобщават китайските власти, цитирани от Би Би Си. Потвърденият общ брой на заразените в Китай нарасна на 4 515 на 27 януари. Ден по-рано те бяха 2 835.Ограниченията за пътуване бяха затегнати. Носенето на маски за лице навън вече е задължително в някои градове.Повечето жертви са в провинция Хубей, където е Ухан, и са възрастни хора или такива, които са имали съпътстващи респираторни заболявания. В понеделник обаче бе потвърден и първият смъртен случай в столицата Пекин. Починалият е 50-годишен мъж.СимптомиКоронавирусът причинява тежка остра респираторна инфекция, срещу която няма специфично лечение, нито ваксина.60 от приетите в болници в Китай обаче са излекувани и изписани.ЯпонияВластите в Япония са разрешили принудителна хоспитализация на пациенти с коронавирус. До момента в Страната на изгряващото слънце са потвърдени четири случая на заразени.ЕвропаКоронавирусът се разпространява и в Европа. След Франция първи случай на болестта бе потвърден и в Германия. Пациентът е от района на Щарнберг, Бавария.Здравните власти съобщават, че засега е в добро клинично състояние, изолиран е и е под наблюдение.БългарияРеактивите, които могат да докажат наличието на коронавируса, ще бъдат в България до седмици, заяви вчера директорът на Националния център по заразни и паразитни болести проф. Тодор Кантарджиев. Вирусологично изследване за наличие на мутирал коронавирус може да се докаже само при тежкоболен човек с разгърната клинична картина.Предпазните мерки, които хората могат да вземат, са използване на маски, хигиенни кърпички с дезинфекцираща съставка, спирт, който действа като дезинфектант.Как се предава коронавирусът\"За момента предаването от човек на човек е доказано, но е трудно осъществимо. Няма досега случай някой пътувал в самолет с болен да се е разболял. Няма случай някой, който е работил в офис с болен, да се е разболял. Има случаи на хора, гледали болни вкъщи, в много близък ежедневен интензивен контракт, с допир с човешки течности да се е заразил, както и 16 души медицински работници в Китай. Затова насочваме вниманието си по-скоро към спазването на хигиенните мерки в лечебните заведения, за да не се допусне вътреболнично заразяване\", съобщи д-р Ангел Кунчев.МеркитеСъздадена е оперативна работна група към МЗ, която ще се занимава с всички въпроси, свързани с коронавируса. В нея са включени проф. Тодор Кантарджиев, доц. Ангел Кунчев, д-р Пенчев, директор на столичната здравна инспекция, директорът на Инфекциозна болница проф. Червенякова и други представители на различни медицински специалности, МВР, Гранична полиция, ДАНС.Скринингът с измерване на температурата, независимо дали е с термокамери или контактни термометри, е възможна, осъществима мярка и тя се ползва, но нито е най-важната, нито е основната, обясни той. По никакъв начин, с какъвто и да било скрининг не е спирало разпространението на вирус, но намалява риска и ние ще го използваме.Това е било направено с групата от петричкия ансамбъл, пътувал до Китай, и с всички международни полети на летище София, най-вече с внимание към дестинациите, от които най-често пристигат хора от Китай. Те са Москва, Истанбул, Милано. В по-ниска степен - Париж и Рим.Как се процедира при съмнение\"Отделяме човека в медицинския пункт. Правим епидемиологична анамнеза къде е бил, какви контакти е имал, така както направихме с децата от ансамбъла и установихме, че почти никъде не са ходили, даже не са могли подаръци да си вземат, защото в Пекин всичко е затворено и улиците са празни. На влизане и излизане от хотела са термометрирани. Списъкът с лицата от групата е подаден към РЗИ в Благоевград и към общопрактикуващите лекари в Петрич. 14 дни те ще бъдат термометрирани всеки ден, под медицинско наблюдение. Получили са точни указания. Ако някой от тях развие някакви симптоми, ще има специализиран кабинет в Инфекциозното отделение на болницата в Петрич, където ще бъдат преглеждани и ще се прави първоначалният тест за грип. Веднага ще се вземат проби за допълнителни изследвания за всички възможни вируси.\", каза д-р Кунчев и допълни, че за момента нямаме възможност да доказваме пряко този коронавирус. До 3-4 седмици ще получим тестове.Какво знаят специалиститеТова е третият коронавирус, който се проявява. На всеки 10 години от животинския свят се появява подобен вирус, защото условията в Азия са подходящи. Има огромна концентрация на хора и животни, има многобройни пазари на живи екзотични и диви животни в почти всеки голям град. Това, съчетано с високите температури, с непрекъснатата циркулация на вируси и в двете популации, създава идеална възможност за създаване на нови щамове, генетични комбинации, част от които са жизнеспособни, патогенни и могат да се предават от човек на човек.Какво не знаят\"Не знаем точния механизъм на предаване. Това, че може да се предава от човек на човек е ясно, само че е доста трудно засега, но трябва да знаем дали само това е начинът\", каза д-р Кунчев.Не знаем източника – има съмнения, че е супа от прилепи, отровни змии, какво ли не. Много са неизвестните, но все още оценката на Европейския център по контрол на заболяванията е, че бъдещо разпространение е много вероятно, че заплахата за Европа за внос на коронавирус в Европа е на средно ниво и че засега мерките, които се прилагат са достатъчни.", "date": "2020.01.28", "title": "Четвърти българин в огнището на коронавируса Ухан. Заразените почти се удвоиха за ден, жертвите са 106"}
{"url": "https://offnews.bg/kultura/preporachvame-vi-zashtoto-na-mama-taka-%d1%9d-haresva-v-teatar-vazrazh-718202.html", "text": "“Целият свят е сцена и всички ние сме актьори – влизаме, излизаме и за своето време всеки от нас играе различни роли.”Невъзможността на човека да намери истинското си лице е тема, която изследвах в “Хенри IV“ на Луиджи Пирандело. От една страна всеки те вижда по свой начин, от друга ти се изгубваш през социалните маски, които сам си налагаш. В непрестанната смяна на образа за себе си става все по-трудно да откриеш собствената си същност.Пиесата “Защото на мама така ѝ харесва“ през една преувеличена, комедийна оптика ни дава да разберем, че мнимият ни живот ни отдалечава от същностния или от този, който копнеем да имаме.В аристократичната къща на фамилия Джанутри в Бергамо семейството се е събрало, за да почете паметта на Салваторе, най-малкия син на госпожа Мария. Но идва един тайнствен непознат, който разкрива лъжата, в която живеят всички.Лилия АбаджиеваРежисьор: Лилия АбаджиеваСценография и костюми: Васил АбаджиевПревод: Нели ДимоваУчастват: Донка Аврамова - Бочева, Лили Шомова, Мариана Жикич, Анатоли Лазаров, Боян Младенов, Георги Златарев, Йордан Ръсин, Свежен Младенов, Христо Ботев Станчев28 януари, 19.00 (зала Надежда)8 февруари, 19.00 (зала Надежда)Билети .", "date": "2020.01.28", "title": "Препоръчваме ви: 'Защото на мама така ѝ харесва' в театър 'Възраждане'"}
{"url": "https://offnews.bg/politika/maia-manolova-podkrepi-protestite-na-pernichani-720391.html", "text": "Гражданската платформа \"Изправи се.БГ\", водена от Мая Манолова, обяви подкрепата си за протестите на хората от Перник.\"Недопустимо е в 21-ви век европейски град да бъде без вода повече от 60 дни и да няма поета отговорност за това\", се казва в позиция, изпратена до медиите снощи.\"Хората имат конституционно право на свободен протест, имат право да се събират и свободно да изразяват гражданското си недоволство.Осъждаме насилието днес (бел. ред. на 28.01.20 г.) – и срещу обикновените граждани, участващи в протестите, и срещу редовите полицаи, които изпълняват заповедите на началниците си\", пишат от \"Изправи се.БГ\".Според тях провокациите целят да дискредитират гражданското недоволство и да подведат обществото, че протестите са вандалски актове.\"Не, не са. Гражданите са на улицата, за да поискат от политическата класа, управляващите партии и институциите да понесат отговорност за водната криза и безхаберието, довело до тежкото положение в Перник.Категорично осъждаме насилието по столичните улици. Неправомерното събиране на лични данни от документите за самоличност е ненужна демонстрация на сила, която само нагнетява публично напрежение.Не одобряваме възпрепятстването на свободното придвижване на гражданите. Призовавам премиера Борисов да овладее агресията като поиска оставките на виновните политически и длъжностни лица и не допуска повече произвол по улиците на столицата\", пишат от \"Изправи се.БГ\".По време на обсъждане на предложението за изграждане на водна връзка за доставка на вода от яз. \"Бели Искър\" за Перник на съвместно заседание на три комисии на Столичния общински съвет Манолова попита изпълнителния директор на \"Софийска вода\" Васил Тренев дали това ще увеличи цената, която плащат софиянци за вода. Според нея е неизбежно да бъдат променени някои от параметрите на бизнесплана на дружеството за 2017-2021 г., заради загубите на \"Софийска вода\" и разходите, които ще бъдат направени.Ще бъде ли внесено пред КЕВР предложение за промяна на цената на водата в София, попита Манолова директора на „Софийска вода“.От отговора на управителя на „Софийска вода“ стана ясно, че действително във връзка с изпълнението на проекта за подаване на вода към Перник, разходите ще се увеличат, което косвено потвърждава предположението, че цената на водата в София трябва да бъде повишена.\"Ние сме „за“ това водната криза в Перник да бъде решена, но това не означава, че не трябва да сме информирани за параметрите на предложеното решение\", посочи тя и напомни, че докладът по внесеното предложение не е публичен. С други думи, столичните общински съветници ще трябва да вземат решение, без да са наясно с икономическите параметри.Манолова попита още кой ще поеме разходите за експлоатацията и поддръжката на водната връзка и на помпената станция, включително и след като отпадне необходимостта от подаване на вода за Перник.За какъв срок ще е споразумението между Софийска вода и ВиК-Перник за доставката на вода и по какъв начин ще се гарантира получаването на вземанията, предвид състоянието на ВиК-Перник, попита още Манолова.Тя припомни, че водното дружество на Перник и към настоящия момент дължи над 4 млн. лева на търговски банки и попита общинските съветници в София какво ще стане, ако ВиК-Перник не може да заплаща водата, която ще получава от София.Язовир \"Бели Искър\" е шестият в списъка с 418 язовира в аварийно състояние, за ремонта на които са отпуснати от Министерски съвет на Държавната консолидационна компания (ДКК) 500 млн. лева.", "date": "2020.01.28", "title": "Мая Манолова подкрепи протестите на перничани"}
{"url": "https://offnews.bg/sviat/sasht-zatiagat-pravilata-za-poluchavaneto-na-zelena-karta-720392.html", "text": "Върховният съд на САЩ даде зелена светлина на администрацията на Доналд Тръмп да приложи нови правила, които ограничават правото на постоянно жителство в САЩ, известно още като \"зелена карта\", съобщава БНР.Те разрешават на имиграционните власти да отказват зелена карта на имигранти, които преценят като потенциални ползватели на социални помощи.Съдът взе решението си с 5 \"за\" срещу 4 \"против\", отменяйки забрана за прилагането му на национално равнище, издадена от апелативен съд в Ню Йорк. По-рано федерални апелативни съдилища в Сан Франциско и Ричмънд, Вирджиния, също отмениха съдебни решения срещу новата политика. Съдебно предписание против новите правила остава в сила само в Илинойс и е валидно само в този щат.Така кандидатите за постоянно пребиваване в САЩ ще трябва да убедят властите, че няма да бъдат \"обществено бреме\" за страната.Новата политика разширява съществено факторите, които ще бъдат вземани предвид при предоставянето на разрешение за постоянно пребиваване (зелена карта). На основание възраст, образователна степен и владеене на английски език имиграционните служби ще преценяват дали кандидатите могат да се превърнат в \"обществено бреме\", ползвайки федералната и щатска програма за подпомагане на хора с ниски доходи в сферата на здравеопазването (\"Медикейд\"), купони за храна, ваучери за жилище и други форми на социални помощи.Администрацията на Тръмп твърди, че новите правила гарантират самостоятелността на имигрантите. Критиците им казват, че тези разпоредби ще ограничат законната имиграция на хора с ниски доходи от развиващи се страни от Латинска Америка, Африка и Азия.", "date": "2020.01.28", "title": "САЩ затягат правилата за получаването на 'зелена карта'"}
