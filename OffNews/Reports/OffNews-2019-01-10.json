{"url": "https://offnews.bg/112/dvama-balgari-postradaha-pri-katastrofa-v-sarbia-695302.html", "text": "Двама български граждани са пострадали при катастрофа в Сърбия.Инцидентът е станал по пътя между Ниш и Пирот, край село Просек, съобщи БГНЕС.При катастрофата са ранени един мъж на 68 години и една жена на 64 години. Двамата са с леки наранявания, няма опасност за живота им.Българите са пътували с лека кола \"Тойота\". Те са се ударили в тир с турска регистрация. Двамата са настанени за лечение в болницата в Ниш.", "date": "2019.01.10", "title": "Двама българи пострадаха при катастрофа в Сърбия"}
{"url": "https://offnews.bg/obshtestvo/gkpp-kapitan-andreevo-propusna-dva-kamiona-s-nad-130-kg-narkotitci-695291.html", "text": "Два тежкотоварни камиона са задържани в турския град Текирдаг с укрити в тайници 600 000 таблетки „Екстази“ с общо тегло 134 килограма.Арестувани са трима души, предаде агенция DHA.Ръководителят на дирекцията по сигурността Мустафа Айдън заяви, че тировете са преминали безпроблемно през Румъния и България, но за трафика на опасния товар предварително е постъпил разузнавателен сигнал и екипите са пристъпили към операцията.Полицията е последвала камионите, веднага след като са напуснали турското ГКПП \"Капъ куле\" при Одрин, спряла ги на изхода на магистралата в района на Текирдаг.Той коментира, че този удар е спасил поне 1 милион души и отбеляза, че това е първият за тази година товар с рекордно количество дрога.Арестуваните са с инициали Й.Д., Й.Г. и Ф.Ю., не се разкрива граждани на коя държава са те, нито каква е регистрацията на тировете.", "date": "2019.01.10", "title": "ГКПП Капитан Андреево пропусна два камиона с над 130 кг наркотици"}
{"url": "https://offnews.bg/temida/laboratoria-v-plovdiv-podmeniala-probi-na-piani-shofiori-sreshtu-podku-695286.html", "text": "Специализирана химическа лаборатория подменяла алкохолни проби на пияни шофьори срещу подкупи от между 500 и 1000 лева. Става въпрос за специализираната химическа лаборатория в УМБАЛ \"Пловдив\". По случая са повдигнати обвинения на началничката на лабораторията Йорданка Димитрова и на неин съучастник, съобщи БНР. Престъпленията са извършвани от юни до септември 2017 г. на различни водачи, заловени в нарушение в Раковски, в с. Мокрище, на територията на община Септември – между селата Ветрен и Братаница, в Хасково, Чепеларе и Асеновград, в с. Крумово и в Пловдив.Шефката на лабораторията е съставяла фалшиви протоколи за кръвните проби, а парите са прибирани от посредника, който също е подсъдим.", "date": "2019.01.10", "title": "Лаборатория в Пловдив подменяла проби на пияни шофьори срещу подкуп"}
{"url": "https://offnews.bg/politika/partia-volt-zastrahovkata-grazhdanska-otgovornost-triabva-da-e-s-pone-695287.html", "text": "Политическа партия Волт настоява изпълнителната власт да обясни на обществото защо сумата за „Гражданска отговорност“ не намалява, след като обезщетенията за широкия кръг от близки на пострадали при пътни инциденти бяха фиксирани до 5000 лв. чрез закон. Този заяви пред БНР лидерът на Волт Настимир Ананиев.По думите му промените, които бяха гласувани в парламента, би трябвало да намалят цената на застраховката с поне 100 лв.Това обаче така и не се случи, което налага намесата на Комисията за финансов надзор, категоричен е лидерът на Волт.Настимир Ананиев, който беше председател на транспортната комисия в 43-то Народно събрание, настоява правителството да гарантира прозрачност в изразходването на парите, които се събират от „Гражданска отговорност“.Той добави, че целта на всеки бизнес е да бъде печеливш, но в подобен общественозначим сектор, който засяга милиони българи, отговорността на контролните органи да гарантират прозрачност е още по-голяма.От Волт настояват и Прокуратурата да се самосезира за неуспешния старт на електронните винетки:“Някой трябва да поеме отговорност. Не става въпрос само за оставката”, каза Ананиев.От партията са категорични, че виновните в подобни случаи трябва да носят наказателна и материална отговорност, защото нанасят огромни щети на държавния бюджет.Въвеждането на новата система е трябвало да бъде тествано паралелно с работеща хартиена винетка, за да се гарантира безпроблемното й въвеждане от 1 януари 2019 г., коментира Ананиев.От Волт настояват от Агенция “Пътна инфраструктура” да кажат дали имат база данни за хартиените винетки, които са закупени през 2018 г. - и ако да, защо се наложи хората сами да преобразуват тези винетки, а не беше направено автоматично от АПИ.", "date": "2019.01.10", "title": "Партия Волт: Застраховката Гражданска отговорност трябва да е с поне 100 лева по-евтина"}
{"url": "https://offnews.bg/sviat/ankara-voennata-operatcia-v-siria-ne-zavisi-ot-izteglianeto-na-sasht-695278.html", "text": "Турция не свързва операцията си против терористите от ПКК в източната част на Сирия с изтеглянето на американския военен контингент от страната, заяви външният министър Мевлют Чавушоглу.В интервю пред телевизионния канал NTV той подчерта, че решението за провеждането на антитерористичната операция в Сирия правителството в Анкара е взело много преди САЩ да обяви изтеглянето на войските си. Министърът акцентира и на заплахата за целия регион от действията на сирийското крило на кюрдската работническа партия ПКК. Според него Отрядите за народна защита /YPG – въоръженото крило на Партията на демократичния съюз, клон на ПКК в Сирия/ продължават да оказват натиск върху асирийците, йезидите и другите етнически малцинства в региона.„За съжаление, когато започнеш да си сътрудничиш с терористична организация, после е невъзможно да се избавиш от нейното влияние. Недопустимо е голяма държава като САЩ по различни поводи публично да защитава терористите, за да не изтегли войската си от Сирия, без да се съобразява със съюзническите отношения между Анкара и Вашингтон в рамките на НАТО и с дългите години на двустранно сътрудничество“, коментира Чавушоглу.Той допълни, че „щом държавата дава обещание, то тя е длъжна да го изпълни така, както турският президент Ердоган и турската република винаги изпълняват своите обещания“. Според него от изключителна важност е реализацията на пътната карта да стартира в най-кратки срокове и Отрядите за народна защита (считани от Анкара за терористична организация) да бъдат окончателно изведени от районите на изток от река Ефрат.Външният министър съобщи, че президентите на Турция и Русия ще проведат двустранна среща. Освен това се планира и тристранна среща на лидерите Ердоган и Путин с участието на иранския президент Хасан Рохани за сирийското урегулиране, инициатор на която е Москва. Очаква се Кремъл да предложи датата. Чавушоглу предупреди, че ако САЩ опитат да изискат анулиране на руско-турския договор по сделката за зенитно-ракетните комплекси С-400 като условие за доставката на системите Patriot в Турция, договор между Анкара и Вашингтон няма да има. Американската страна вече е представила първата оферта по продажбата на Patriot.„Колкото до сроковете, още днес Турция спешно се нуждае от системите за противо-въздушна отбрана. Ние можем да получим Patriot, ако условията съответстват на очакванията на Анкара. Това касае съвместното производство, сроковете за доставка, предаване на технологията и условията за кредитирането. Това е търговска сделка, а в търговията изискване „анулирай сделката с другите и купи от мен“ е недопустимо“, заяви ръководителят на турската дипломация. Той подчерта, че договорът за покупката на С-400 е вече подписан с Русия и реализацията му не може да бъде поставена под съмнение.Американският сенатор Линдзи Греъм, член на комитета по международните отношения, планира да посети Турция за обсъждане на сирийската тематика, съобщава Анадолската агенция в кореспонденция от Вашингтон. Това той е съобщил след съвещанието в Сената с участието на президента Доналд Тръмп и групата на републиканците. Агенцията отбелязва като „особено впечатляващ“ факта, че в изявленията си пред Сената през 2015-2017 г. Греъм многократно е подчертавал, че ПКК е терористична организация с комунистическо-марксистка идеология и е акцентирал на тясната й връзка с Отрядите за народна защита. Но след избирането на Доналд Тръмп за президент е станал доста по-умерен в позицията си.Според него бойците от сирийското крило на ПКК са помогнали на САЩ да отстранят заплахата от ислямските терористи от ДЕАШ в Сирия, но „Америка не може да изостави тези, които са ѝ помагали“. „Надявам се САЩ да успее да намери такова решение за Сирия, при което Турция ще бъде убедена, че нищо не застрашава нейната сигурност“, казва Греъм.", "date": "2019.01.10", "title": "Анкара: Военната операция в Сирия не зависи от изтеглянето на САЩ"}
{"url": "https://offnews.bg/politika/stanishev-za-paket-makron-shte-prodalzhim-da-se-borim-za-prerazglez-695255.html", "text": "Лидерът на Партията на европейските социалисти Сергей Станишев определи днешното отхвърляне на два от трите доклада на пакет \"Мобилност\" като сериозно постижение и заяви, че работата за пълното му отлагане и преразглеждане ще продължи.\"Днес в комисията по транспорт на Европейския парламент успяхме да отхвърлим два от трите доклада, които съставляват т.нар. \"пакет мобилност\". Това е сериозно постижение, предвид баланса на силите между държавите в ЕП. При това развитие е малко вероятно въпросът да бъде отнесен до пленарна зала. Ще продължим да работим за отлагането на целия пакет за следващия мандат на ЕП и цялостното му преразглеждане, за да се постигне по-добър баланс между интересите на различните държави, транспортния бранш и работниците\", написа в официалната си Фейсбук страница Станишев.Според него обаче практиката да се \"спасява страната в 12 без 5\" често ограничава възможностите да се постигне каквото и да било. \"Ако българското правителство си беше свършило работата навреме, особено по време на Председателството на Съвета на ЕС, може би днес нямаше да бъдем в тази несигурна ситуация\", пише още лидерът на ПЕС.Той изрази задоволство от  срещу пакета, но заяви, че това не се случва по-често заради модела на управление на правителството.\"Иска ми се това да се случва по-често и навреме, когато става въпрос за националните ни интереси. За съжаление, отговорният начин на правене на политика, далновидният, държавнически подход при решаването на стратегически за страната ни въпроси, не е присъщ на този управленски формат\", допълва Станишев.Ето и пълното изявление:", "date": "2019.01.10", "title": "Станишев за пакет 'Макрон': Ще продължим да се борим за преразглеждането му"}
{"url": "https://offnews.bg/temida/uslovna-prisada-za-kmeta-na-karlovo-695293.html", "text": "Кметът на Карлово Емил Кабаиванов получи условна присъда от 3 години за присвояването на 27 000 лева европейски средства.Решението е на Районния съд в Пловдив. Кабаиванов няма да има право и да заема длъжността \"кмет\" за срок от 4 години.Той беше признат за виновен за това, че в рамките на една година - между април 2013 г. и април 2014 г., е присвоил 26 984,68 лева от Община Карлово. Парите са получени от договор за безвъзмездна финансова помощ по Оперативна програма \"Околна среда 2007-2013 г.\" за доизграждане и модернизация на ГПСОВ и канализационна мрежа в Карлово.Присъдата може да бъде обжалвана в 15-дневен срок. Ако присъдата бъде потвърдена и от Окръжния съд в Пловдив, Емил Кабаиванов няма да може да се кандидатира отново за кмет на Карлово на изборите наесен.", "date": "2019.01.10", "title": "Условна присъда за кмета на Карлово"}
{"url": "https://offnews.bg/sviat/postignato-e-primirie-v-sirijskia-idlib-695288.html", "text": "В северозападната част на Сирия се стигна до споразумение за прекратяване на огъня между отрядите на умерената опозиция и радикалните групировки, които са противници на режима на Башар Асад, предаде Анадолската агенция.Фронтът за национално освобождение на Сирия, който е част от опозиционната Сирийска освободителна армия, и групировката „Хаят Тахрир Шам“ се договориха за спиране на въоръжения конфликт на територията на зоната за деескалация в Идлиб.Двете страни са задължени да засипят окопите, да разрушат барикадите, както и да разменят пленници.Въоръжените сблъсъци в районите, които са под контрола на противниците на Асад, започнаха на 30 декември и обхванаха зони в провинциите Идлиб, Алепо и Хама.", "date": "2019.01.10", "title": "Постигнато е примирие в сирийския Идлиб"}
{"url": "https://offnews.bg/tehnologii/parviat-sgavaem-smartfon-v-sveta-veche-e-fakt-695296.html", "text": "За сгъваемите смартфони се говори от години, но едва сега те започнаха да се появяват наистина. Китайската компания Royole показа FlexPai. Това се случи на събитието Consumer Electronic Show (CES) в Лас Вегас. Това, което може да се каже най-напред за този нов вид смартфони е, че е трудно да се прецени дали е смартфон или таблет. А може би и двете едновременно?FlexPai е с размерите на 7.8 инчов таблет, който с елегантна извивка се прегъва през средата. Когато е прегънат придобива размерите на стандартен смартфон. Операционната система на устройството е Water OS, която обаче „под капака“ си е Android 9.0. Тъй като сгъваемостта предполага различни ъгли и ориентации на изгледа, ОС е много добре пригодена към тяхното визуализиране. Самият дисплей е AMOLED технология (active-matrix organic light-emitting diode).Ако живеете в САЩ можете да се сдобиете с developer версия на устройството, която към момента струва около $1300. Въпреки, че се рекламира като смартфон и може да се използва като пълноценен такъв, към момента по-доброто му предназначение е на таблет, тъй като когато е в сгънато положение се превръща в едно сравнително дебело устройство или поне по-дебело от дебелината с която сме свикнали при стандартните смартфони. Това може да го направи неудобен за употреба, когато е прегънат. От друга страна в сгънато положение е значително по-удобен за носене, отколкото когато е разгънат в положение на таблет.При всички положения обаче иновацията е впечатляваща, а това, което впечатлява допълнително е, че тя не идва от някой от „обичайните заподозрени“: Apple или Samsung. Дали обаче технологията има бъдеще – това ще реши пазарът.", "date": "2019.01.10", "title": "Първият сгъваем смартфон в света вече е факт"}
{"url": "https://offnews.bg/sviat/pravozashtitnitci-nastoiavat-za-mezhdunaroden-sad-po-deloto-za-hashogi-695289.html", "text": "Трябва да се инициира международно разследване за зверското убийство на журналиста Джамал Хашоги, тялото на когото до момента не е открито, заяви активистката от турския офис на Amnesty International Гьоксу Йозахшал по време на демонстрацията пред консулството на Саудитска Арабия в Истанбул, цитирана от турските медии.Според нея всички активисти на международната правозащитна организация настояват за справедливо разследване на убийството на Хашоги, който е посветил дейността си на защитата на правата и свободите в арабския свят. Ръководителката на турския офис подчерта, че започнатото от саудитските власти разследване не е нищо друго, освен опит за прах в очите.„Убийството на журналиста привлече вниманието на световната общност към Саудитска Арабия и кралския принц Мохамед бин Салман. Ние не вярваме в справедливостта на Рияд и многократно бяхме свидетели на това как властите в кралството оказват натиск със заплахи върху мирните активисти, журналисти и учени. Но случаят с Хашоги нагледно показва с каква жестокост Рияд нарушава правата на човека. По този начин саудитските власти опитваха да заплашват други активисти, правозащитници, журналисти и опозиционери в целия свят“, каза Йозахшал.Към настояването за предизвикване на международно разследване се присъединиха и представители на организацията „Репортери без граници“ в Турция. Демонстрантите призоваха ООН за предизвикване на международен съд по случая и символично смениха името на улицата пред консулството от „Акация“ на „Джамал Хашоги“.Днес правозащитниците отбелязаха 100 дни от екзекуцията на Джамал Хашоги, който на 2 октомври 2018 г. влезе в сградата на генералното консулство на Саудитска Арабия в Истанбул и изчезна безследно. Главната прокуратура на Турция установи с доказателства, че той е станал жертва на планирано убийство, след което тялото му е било разчленено и унищожено. Анкара настоява съдебният процес по делото да се състои в Истанбул и призова Рияд да й предаде заподозрените.", "date": "2019.01.10", "title": "Правозащитници настояват за международен съд по делото за Хашоги"}
{"url": "https://offnews.bg/sviat/spored-rusia-bi-bi-si-razprostraniava-teroristichna-propaganda-695295.html", "text": "Руската служба за надзор в сферата на комуникациите Роскомнадзор обяви, че на сайта на Би Би Си има материали, разпространяващи терористична пропаганда. Откритата пропаганда са всъщност цитати на лидера на \"Ислямска държава\" Абу Бакр ал Багдади, които са включени в публикации на сайтовете на телевизията, става ясно от съобщението на Роскомнадзор, цитирано от РИА Новости. Регулаторът съобщи през декември, че е започнал проверка на Би Би Си заради решенията на британския регулатор \"Офком\" за нарушения на правилата на излъчване от страна на RT.Според британския регулатор седем програми на RT не са спазили принципа на обективност през март и април миналата година. В два от случаите става сума за отразяване на отравянето на бившия руски шпионин Сергей Скрипал и дъщеря му Юлия, четири са за отразяване на ситуацията в Сирия, а един - за позицията на украинското правителство за нацизма. Според Ofcom в тезу случаи липсва отразяване на достатъчно гледни точки.Проверката на руския регулатор продължава, като до 16 януари Би Би Си трябва да представи документи, които потвърждават изпълнението на закона за медиите.Проверката ще продължи до края на януари. ", "date": "2019.01.10", "title": "Според Русия Би Би Си разпространява терористична пропаганда"}
{"url": "https://offnews.bg/temida/lozan-panov-poiska-proverka-za-natisk-ot-prokurori-nad-sada-695298.html", "text": "Председателят на Върховния касационен съд (ВКС) предложи на Прокурорската колегия да изрази становище по писмото до Апелативния специализиран наказателен съд, изпратено от четирима прокурори, в което се предлага дело на съда да не бъде предоставяно на проверяваща комисия от ВКС.\"За такова предложение не само липсва правно основание. То представлява недопустим опит за институционално въздействие върху съда, нарушаване на конституционно установения баланс на държавната власт и върховенството на закона, груба намеса в съдебната независимост\", посочи Панов, цитиран от пресцентъра на ВКС.Той отбелязва, че целта на писмото е опит да се осуети образувана по надлежния ред проверка на АСНС. И допълва, че според ВСС независимостта е основна ценност на съдебната власт, предпоставка за върховенството на закона и гаранция за справедлив процес, която трябва да се заслужи, отвоюва и охранява. По думите му това налага произнасянето на Прокурорската колегия на Висшия съдебен съвет по случая.В края на ноември комисия от ВКС поиска материалите по делото за изменение на мярката на Десислава Иванчева и Биляна Петрова, за да извърши проверка и да установи дали има нарушения в организацията на работата на съда по конкретния казус.Четирима прокурори поискаха от съда да не предоставя материалите за проверка, за да се осигури безпристрастно решаване на делото.Писмото беше подписано от и.ф.административен ръководител на Специализираната прокуратура Димитър Петров, и.ф. административен ръководител на Апелативната спецпрокуратура Николай Найденов и двамата прокурори по делото Илиян Рангелов и Тихомир Стоев.", "date": "2019.01.10", "title": "Лозан Панов поиска проверка за натиск от прокурори над съда"}
{"url": "https://offnews.bg/bojni/kubrat-pulev-vze-v-shtaba-si-imenit-konditcionen-trenior-695285.html", "text": "Звездата ни в профибокса Кубрат Пулев включи към щаба си много голяма фигура, съобщи мексиканското издание \"Direct TV Sports\".Кобрата вече е започнал да работи с един от най-търсените кондиционни и фитнес-треньори в Латинска Америка Анхел \"Мемо\" Ередия.Той е едно от големите имена в родината си. В последните години Ередия работеше с Хуан Мануел Маркес и Хорхе Арсе, на които помогна да станат световни шампиони, макар и не в тежка категория на професионалния бокс. От щаба на българския боксьор все още не са обявили официално новината, но тя вече се появи и в медийния гигант ESPN. Освен това Ередия вече индиректно призна за новата си работа, след като постна двете статии за промяната в щаба на Кубрат в профила си в Туитър. В последните няколко месеца Пулев предприе сериозни промени в професионален план. Той напусна Зауерланд и започна работа в края на годината с легендата сред промоутърите в САЩ Боб Аръм, като подписа с неговата компания \"Топ Ранк\" в началото на декември.Кобрата все още е трениран от легендата Ули Вегнер, който въпреки напредналата си възраст иска да извае от българина световен шампион в тежка категория.Той ще има този шанс в мач срещу Антъни Джошуа, който държи колана във версия IBF, като е негов задължителен претендент, но все още не е ясно кога двамата ще се изправят един срещу друг.", "date": "2019.01.10", "title": "Кубрат Пулев взе в щаба си именит кондиционен треньор"}
{"url": "https://offnews.bg/112/dva-vagona-derajliraha-kraj-pernik-695294.html", "text": "Два вагона дерайлираха на гара разпределителна в Перник.При заминаване на товарна композиция от гара Перник разпределителна, след нея се е самопридвижила група от осем празни товарни вагона. Вследствие на това на изходните стрелки са дерайлирали два от вагоните, като е засегнат стълб от контактната мрежа.От 17 часа движението на пътнически влакове през гарата е временно преустановено, съобщиха от БДЖ.Извършват се възстановителни дейности от представители на „БДЖ – Товарни превози” ЕООД и Национална компания „Железопътна инфраструктура”.За пътниците от преминаващите през гара Перник разпределителна влакове ще бъде осигурен превоз с автобуси в участъка между гарите Перник и Драгичево до пълното възстановяване на движението в гарата.", "date": "2019.01.10", "title": "Два вагона дерайлираха край Перник"}
{"url": "https://offnews.bg/sviat/venetcuelskiat-prezident-nikolas-maduro-polozhi-kletva-za-nov-mandat-695300.html", "text": "Венецуелският президент Николас Мадуро положи клетва за втори шестгодишен мандат, който обаче е оспорван от опозицията и част от международната общност, предаде Франс прес, цитирана от БТА.\"Заклевам се, в името на венецуелския народ...,  заклевам се в живота си\", каза Мадуро. Клетвата бе положена пред Върховния съд, а не пред парламента, който е под контрола на опозицията.Много латиноамерикански страни и Европейският съюз не бяха представени на церемонията. Според Мадуро свои представители са изпратили общо 94 държави.Сред чуждестранните лидери, които присъстваха на церемонията, бяха президентите на Куба Мигел Диас-Канел и на Боливия Ево Моралес, както и лидерът на грузинската сепаратистка област Южна Осетия Анатолий Бибилов.Съединените щати не признават легитимността на Мадуро като президент на Венецуела, заяви съветникът на президента Доналд Тръмп за националната сигурност Джон Болтън.Организацията на американските държави (ОАЕ) прие на извънредно заседание днес резолюция, в която обявява, че също не признава Мадуро за законен президент на Венецуела. Текстът бе одобрен с 19 гласа \"за\" при 6 \"против\", 8 въздържали се и една неприсъстваща страна.Парагвай ще прекъсне дипломатическите си отношения с Венецуела и ще изтегли незабавно дипломатите си оттам, обяви президентът Марио Абдо, цитиран от Ройтерс. Той направи това броени минути след като венецуелският му колега положи клетва за нов мандат на поста.", "date": "2019.01.10", "title": "Венецуелският президент Николас Мадуро положи клетва за нов мандат"}
{"url": "https://offnews.bg/izvan-terena/serina-uiliams-na-koritca-na-spisanie-za-krasota-695297.html", "text": "Американската тенисистка Серина Уилямс изгря на корицата на списание \"Allure\", което издателите му определят като експерт по красотата.В броя бившата номер 1 в световния тенис дава интервю и участва във фотосесия, която подчертава красотата й.Самата Серина, която се завърна на корта, след като стана майка за първи път, се похвали с новата си изява, като качи корицата на списанието в профилите си в социалните мрежи.По-малката от сестрите Уилямс има 23 титли от турнири от Големия шлем, като постижението й едва ли скоро ще бъде подобрено.", "date": "2019.01.10", "title": "Серина Уилямс на корица на списание за красота"}
{"url": "https://offnews.bg/obshtestvo/pochina-aktiorat-nikolaj-uzunov-695292.html", "text": "Актьорът Николай Узунов почина на 73 години.Новината съобщи колежката му Рени Георгиева във Фейсбук. \"Почина Николай Узунов дългогодишен актьор в Младежки театър и приятел!Над 20 са постановките в които сме играли заедно,една от тях е Котаракът в чизми която ни свърза за първи път!С нея пътувахме в чужбина и България записахме плоча! Да не говорим че ние в театрите бяхме семейство заедно работехме и почивахме!На море на планина абе един живот заедно! Мъчно ми е Ники, светъл път, довиждане и аплодисменти!\", написа тя. Николай Узунов е роден в Чирпан. Завършва актьорско майсторство във ВИТИЗ през 1968 г., след което работи в Драматичен театър \"Сава Огнянов\" в Русе. Той е и дългогодишен актьор в състава на Младежки театър.Той е известен с ролите си в сериала \"На всеки километър\" и филмите \"Зарево над Драва\", \"Иконостасът\", \"Отклонение\" и \"Дом за нашите деца\" и др.", "date": "2019.01.10", "title": "Почина актьорът Николай Узунов"}
{"url": "https://offnews.bg/sviat/zhena-v-koma-ot-10-godini-rodi-v-sasht-politciata-tarsi-bashtata-na-b-695290.html", "text": "Жена, която е в кома от 10 години, роди в клиника близо до американския град Финикс, щата Аризона, съобщи CNN. Все още не е ясно кой е бащата на бебето.Състоянието на жената изисква тя да получава постоянни грижи, така че достъп до стаята ѝ са имали много служители на клиниката. Полицията е започнала разследване по случая. Органите на реда събират проби за ДНК анализ от персонала на клиниката. За момента няма отказ за предаване на биологичен материал. Бебето се е родило с дихателни проблеми. То е под лекарско наблюдение. Роднините на жената са решени да отгледат детето. Според адвоката им бебето ще има любящо семейство, което ще се грижи за него. Полицията е засилила мерките за безопасност в клиниката след случилото се. ", "date": "2019.01.10", "title": "Жена в кома от 10 години роди в САЩ, полицията търси бащата на бебето"}
{"url": "https://offnews.bg/ikonomika/pretcedent-mozhe-da-spasi-rodnite-prevozvachi-ot-paketa-makron-695265.html", "text": "Въпреки протеста на български, полски, румънски и унгарски превозвачи днес транспортната комисия на Европейския парламент гласува предложението по пакет „Мобилност“ превозното средство да се връща в страната на произход на 4 седмици. Това решение обаче е в противоречие с постигания комромис на последния Съвет на Европейския съюз, когато беше взето решение в страната, в която е регистрирана фирмата, да се връща само водачът, но не и тирът.Транспортната комисия в ЕП не прие два от трите доклада в пакета за мобилност, по-известен като пакета \"Макрон\", обяви пред митинга на превозвачите в Брюксел транспортният министър Росен Желязков.Желязков обясни, че след като транспортната комисия не е приела целия пакет, а частично, в момента окончателното решение какво да се прави, се взема на заседание на координаторите на политическите семейства в ЕП - ЕНП, АЛДЕ и ПЕС.Твърде вероятно е пакетът да не влезе изобщо за гласуване в пленарната зала на ЕП, прогнозираха и министърът, и президентът на ПЕС Сергей Станишев, както и евродепутатът от ГЕРБ Андрей Новаков.Превозвачите обаче с викове \"Победа\" побързаха да се хванат на хоро преди окончателното решение да е известно.", "date": "2019.01.10", "title": "Прецедент може да спаси родните превозвачи от пакета Макрон"}
{"url": "https://offnews.bg/futbol/nikolaj-mihajlov-svalil-10-kg-po-praznitcite-695299.html", "text": "Треньорският щаб на Левски е останал впечатлен от работата, която вратарят Николай Михайлов е свършил по време на зимната пауза. Стражът е свалил над 10 кг.Славиша Стоянович е останал доволен от усилията, която стражът е положил. Михайлов не бе в добра форма, когато подписа с тима. Той не бе играл шест месеца.Николай е гласен за титуляр в Левски през пролетта.\"Сините\" заминаха за подготвителен лагер в Кипът с трима стражи. Освен Михайлов, в групата са още Николай Кръстев и Петър Иванов.", "date": "2019.01.10", "title": "Николай Михайлов свалил 10 кг по празниците"}
{"url": "https://offnews.bg/obshtestvo/buferniat-parking-na-metroto-pri-natcionalnia-stadion-shte-zaraboti-pr-695259.html", "text": "Буферен паркинг със 193 места ще заработи през август на метростанция \"Стадион Васил Левски\". Ремонтът и довършителните работи започват през февруари, съобщи днес шефът на Центъра за градска мобилност Християн Петров. Обектът ще бъде ремонтиран от фирма \"Калистратов груп\" ООД за 6 месеца, стойността е 2,8 млн. лева. ЦГМ стопанисва буферните паркинги от миналата година по решение на Столичния общински съвет (СОС). В програмата за 2019 г. е предвидено да се ремонтират подземният паркинг на Централна гара и един надземен в район \"Надежда\". ЦГМ стопанисва 10 обществени надземни паркинги и 4 подземни буферни - на метростанция \"Джеймс Баучер\" с 577 паркоместа, на \"Цариградско шосе\" с 1253 места и два на метростанция \"Бели Дунав\" съответно с 349 и 118 места. В работни дни заетостта им достига 100%, средно 80 на сто, обясни Петров. Центърът за градска мобилност ще ремонтира и тротоари в града за 2 млн. лева. Към момента е възстановена тротоарната настилка на ул. \"Странджа\" между \"Александър Стамболийски\" и \"Тодор Александров\", работи се по тротоарите на \"Лайош Кошут\" и \"Братя Миладинови\", а през годината ще се ремонтират \"Княз Борис Първи\", \"Цар Самуил\" и ул. \"Лозенец\", уточни Румяна Милова, шеф на Дирекция „Паркинги и гаражи“. След приключването на ремонта в паркинга ще може да се паркира безплатно при положение, че шофьорите използват метрото и пътуват с карта. Ако пътуването е с еднократен билет, безплатното спиране е за 2 часа, а след това се плащат по 50 ст. на час. По този начин могат да се ползват и другите работещи паркинги към метрото. ", "date": "2019.01.10", "title": "Буферният паркинг на метрото при националния стадион ще заработи през август"}
{"url": "https://offnews.bg/ikonomika/aes-otkri-naj-golemia-hibriden-park-za-proizvodstvo-i-sahranenie-na-sl-695270.html", "text": "Технологичният лидер AES откри официално на Хавайските острови най-големия в света работещ хибриден парк за производство и съхранение на слънчева енергия. Lāwa’i Solar and Energy Storage е разположен в град Лауаи на острова Кауаи и е с мощност за производство на слънчева енергия 28 МВ и съхранение на енергия 100 МВч. с продължителност 5 часа.Хибридният парк, който се оперира от дъщерното дружество на AES - AES Distributed Energy, осигурява устойчиво бъдеще на Хавайските острови, заменяйки еквивалента на 4,5 млн. галона дизелово гориво годишно с чиста слънчева енергия. Чрез този проект AES допринася за постигане на целите на островния архипелаг за използване на 100% възобновяема енергия до 2045 г., като доказва, че слънчевата енергия и технологията за съхранение могат успешно да заместят традиционното производство на електроенергия. Изключително важно при този проект е, че цената на електроенергията, подавана от пиковата фотоволтаична централа, не само ще бъде по-ниска от тази, произведена от фосилни горива, която захранва острова, но често ще бъде по-евтина дори от горивата сами по себе си.Lāwa’i Solar and Energy Storage е една от първите соларни централи за пикова енергия, която започна да доставя електричество на острова в сутрешните и вечерните часове още от декември 2018 г. Централата е изградена с функционалност за микромрежа, което улеснява местния оператор KIUC. При необходимост паркът на AES може да осигури енергийно захранване и за съседния военно-морски комплекс.Любопитен факт е, че поддръжката на площите около хибридния парк за производство и съхранение на слънчева енергия се извършва от около 300 овце, които по природосъобразен начин се грижат растителността да бъде ниска, без да се използват хербициди или енергия от фосилни горива за косене.Проектът на AES Lāwa’i Solar and Energy Storage показва, че усилията за едно по-зелено и сигурно бъдеще и използването на 100% възобновяеми енергийни източници са напълно реални и по-близо от всякога. Подобни хибридни фотоволтаични централи и паркове за съхранение са достъпни, по-гъвкави и устойчиви в сравнение с използването на централи на фосилни горива, което показва, че соларната енергия може и ще се превърне в първичен генериращ източник. Напълно приложими са за отдалечени мрежи и много райони по света като Аляска, мините в Чили и други. А намаляващите разходи за енергия превръщат подобни проекти в „умния“ избор на бъдещето.", "date": "2019.01.10", "title": "AES откри най-големия хибриден парк за производство и съхранение на слънчева енергия"}
{"url": "https://offnews.bg/futbol/shefat-na-latvijskia-futbol-idva-na-pregovori-za-treniora-na-levski-695271.html", "text": "Президентът на Латвийската футболна федерация Каспарс Горкс ще посети лично България, за да преговаря за треньора на Левски - Славиша Стоянович, съобщава местната онлайн медия sportacentrs.com, цитирана от БНТ.Както е известно, словенецът е получил предложение да поеме националния отбор на прибалтийската страна, но той има действащ договор с Левски и не може да напусне без позволението на клуба.\"Остана само още една въпросителна и когато тя отпадне, ще ви кажа какво и как\", каза Горкс и добави, че целта на федерацията е новият национален селекционер да подпише до Изпълкома на 15-и януари. От sportacentrs.com добавят, че главата на местния футбол възнамерява сам да посети България тези дни, за да финализира сделката за Стоянович.Остава обаче неясно дали Горкс всъщност ще преговаря със Спас Русев, защото днес Левски заминава на лагер в Кипър, който ще продължи и отвъд датата 15-и януари, спомената от президента на латвийската федерация.\"Докато не уредим всичко и не подпишем договор, няма да назовавам специфични имена. Медиите имат навика да ровят дълбоко и няма как да не призная факта, че публичността на тези преговори оказа пряк ефект върху тях. Когато всичко приключи, ще обявя името на новия селекционер. В момента не искам неразбирателства и интерпретации.Няма да кажа имената на кандидатите. Ще обявя детайлите, когато всичко е готово\", продължи президентът на местната федерация.От sportacentrs.com твърдят, че Стоянович остава цел номер 1 за Горкс, въпреки че самият треньор каза на пресконференция във вторник, че ще остане в Левски поне до лятото. Друг кандидат за поста е Виктор Скрипник от ФК Рига, който ще получи идентична заплата като Стоянович, ако се стигне до преговори с него.Украинецът обаче може би ще иска по-голяма, уточняват от sportacentrs.com.", "date": "2019.01.10", "title": "Шефът на латвийския футбол идва на преговори за треньора на Левски"}
{"url": "https://offnews.bg/kultura/izvanredni-dati-za-fantomat-na-operata-695276.html", "text": "След изчерпване на билетите за всичките 11 спектакъла на „Фантомът на операта“ седмици преди премиерата, са поискани правата за допълнителни спектакли.Така  зрителите в България ще могат да гледат култовия мюзикъл на сцената на Националния музикален театър до края на март.  Допълнителните спектакли ще се играят на следните дати:През февруари: 14, 15, 16 от 19 ч., 17 /от 17 ч./, 21, 22, 23 от 19 ч., 24-ти /от 17 ч./.През март: 23, 24 /от 17 ч./, 27, 28, 29 и 30.„Фантомът на операта” ще е най-сложният спектакъл като декори и специални ефекти, правени досега на сцената на Националния музикален театър. Част от актьорите ще се движат по скеле, което е издигнато на височина шест метра над сцената. За мистериите и специалните ефекти в спектакъла се ползва професионалната помощ на илюзионисти и каскадьори.Постановката в Националния музикалния театър залага на талантливия актьорски състав. В главната роля на Фантома ще се редуват младият солист на театъра Владимир Грудков и звездата от последната Евровизия Влади Михайлов. В образа на Кристин се въплъщават солистките на театъра Весела Делчева и Теменужка Трифонова, както и победителката от „Х фактор“ Християна Лоизу като гост-звезда.Раул се изпълнява от младите солисти Денко Проданов и Александър Панайотов. В другата водеща роля на капризната примадона Карлота гледаме Катерина Тупарова и Зорница Дамянова.Като Мадам Жири се редуват солистките: Калина Ангелова, Людмила Козарева и Деница Шопова. Ролите на Фирмен и Андре - двамата търговци и настоящи собственици на Парижката опера - се изпълняват от доайените на Музикалния театър Христо Сарафов и Николай Борисов. Те се редуват в тези роли с Тодор Велков /Фирмен/ и Румен Григоров /Андре/. Участват солисти, хор, балет и оркестър на Националния музикален театър с диригент Юли Дамянов. Режисьор на спектакъла е акад. Пламен Карталов. Гост-сценограф е проф. Миодраг Табачки от Сърбия. Художник на костюмите е Цветанка Петкова – Стойнова. Хореограф – Татяна Янева. Хормайстор и втори диригент – Людмил ГорчевСпектакълът се играе на български език. Автор на превода е Виктор Макаров.След повече от 33 години на над 166 сцени по света, 140 милиона зрители и над 70 престижни награди, \"Фантомът на операта\" ще покори сърцата и на взискателната българска публика.", "date": "2019.01.10", "title": "Извънредни дати за 'Фантомът на операта'"}
{"url": "https://offnews.bg/ikonomika/levi-deputati-v-briuksel-reaktciata-na-pravitelstvoto-po-paket-mobiln-695277.html", "text": "„Българските евродепутати се справиха със задачата да бъде отложено гласуването на Пакета „Мобилност“, нека сега и българското правителство да последва техния пример“, заяви зам.- председателят на ПГ на „БСП за България“ Георги Свиленски на протеста в Брюксел.Народните представители обясниха, че престои да се чуят мненията на координаторите в транспортна комисия - дали гласуваните днес от комисията доклади ще влязат за гласуване в пленарна зала. Единият от докладите е приет, а другите два не са.На протеста присъстваха над 1000 души – български, румънски и полски превозвачи и синдикати. ", "date": "2019.01.10", "title": "Леви депутати в Брюксел: Реакцията на правителството по пакет Мобилност закъсня"}
{"url": "https://offnews.bg/112/parva-zhertva-na-studa-mazh-na-77-g-otide-za-pensiata-do-sasedno-sel-695269.html", "text": "Студът взе първата си жертва за годината. Това се случи в кърджалийското село Ауста, където от измръзване почина 77-годишен мъж, съобщава БНР.Живеел сам в близкото село Лале, отишъл за пенсията си до пощата в Звездел, но изпуснал рейса обратно към селото.„Взел пенсията от пощата и седнал да пие две ракии в близко заведение“, казва пощальонът, който го е видял, когато още бил добре.После тръгнал пеш. В селото паднал в канавка. Сутринта го намерили съселяни, разказа кметът на Ауста Неджатин Халил.", "date": "2019.01.10", "title": "Първа жертва на студа: мъж на 77 г. отиде за пенсията до съседно село и повече не се върна"}
{"url": "https://offnews.bg/politika/alfa-risarch-gerb-i-bsp-pochti-ravni-na-evrovota-niska-aktivnost-izv-695251.html", "text": "По-ниска избирателна активност на евроизборите ще доведе до силно сближаване на позициите между ГЕРБ и БСП, показва изследване на социологическата агенция \"Алфа рисърч\". При такъв сценарий ДПС може да скъсят съществено дистанцията с първите две и да пледират за връщане във властта през парадния вход.Изследването, проведено между 14 и 19 декември 2018 г. чрез пряко стандартизирано интервю по домовете с 1027 пълнолетни, показва, че 48.2% от имащите право на глас биха го упражнили. Останалите отказват или не са решили.За ГЕРБ биха гласували 16% от всички избиратели (32-34% от гласувалите). БСП би получила около 30-32% (14.9% от всички гласоподаватели). ДПС се открояват като третият участник със сигурно представителство в ЕП с подкрепа от 5.1% от общия брой избиратели (10-13% от гласувалите).Скандалите в \"Обединените патриоти\" сриват подкрепата им с изключително бързи темпове. Те мобилизират едва 1/3 от бившите си избиратели. Антиевропейските настроения на значителна част от потенциалните им симпатизанти допълнително ги демотивират и така електоралният им ресурс пада до 2.9% от общия брой избиратели в страната. При сега заявената избирателна активност от около 48%, това е равностойно на около 5.5 - 6 на сто от гласуващите, което ги поставя на границата на бариерата, необходима за излъчване на евродепутат.Също там, но с положителна електоралена тенденция е „Демократична България“. 2.7% от всички избиратели подкрепят коалицията (5.5 – 5.8 % от готовите да гласуват). Обратно на патриотичния вот обаче привържениците на ДП са значително по-заинтересовани и мотивирани да гласуват.Доверие в политическите лидериСлед юни 2018 настъпва обрат и в личния рейтинг на премиера Бойко Борисов. Той получава 30% одобрение срещу 37% неодобрение и 33% неутрални оценки. Той остава най-одобряваният лидер на политическа партия.Положителните оценки за Корнелия Нинова също намаляват. За пръв път от 2 г. падат под 20% - от 22.2% на 19.4%.Най-силна е ерозията на доверието към лидерите на \"Обединените патриоти\". Красимир Каракачанов губи седем пункта - от 23.4% през септември на 16.3% през последния месец на 2018 г. Валери Симеонов е имал доверието на 16.4% от избирателите през юни, а сега то е едва 5.1%. При Волен Сидеров спадът е от 5.5% на 4.9%.Обратно на тенденцията при тях доверието към председателя на ДПС Мустафа Карадайъ се повишава от 5.4% през септември на 6.5% през декември. При Веселин Марешки доверието се увеличава на 13.8% от 10.5%.Извън парламентаПроучванията все още не открояват партия или лидер извън парламента, с които широки обществени групи да свързват своите очаквания, показват данните. Но част от тях получават идентично одобрение на лидери на парламентарни партии. 11.3% подкрепят съпредседателя на ДП Христо Иванов. 5.7% е одобрението за лидера на ДСБ Атанас Атанасов,  5% за лидера на „Зелените“ Владислав Панев.Доверие в институциитеПрезидентът Румен Радев губи 5 пункта одобрение за 3 месеца и за първи път от встъпването му в длъжност положителните оценки за неговата дейност са под 50% - 47% одобрение срещу 17% неодобрение.В края на една година с успешно европредседателство, но и напрежение и скандали расте критичността към изпълнителната власт: 17% положителни срещу 45% отрицателни оценки. Твърдо зад властта са само привържениците на ГЕРБ. Намалелите симпатизанти на ОП са поляризирани в зависимост от това коя партия в малката коалиция подкрепят.Сред министрите най-висок рейтинг има вицепремиерът Томислав Дончев, но доверието спада от 20.3% на 16.7%. Запазва позициите си външният министър Екатерина Захариева (8.9%), а одобрението за образователния Красимир Вълчев нараства с 8 пункта - 14.7% от избирателите оценяват неговата работа положително. Правосъдният министър Цецка Цачева е най-ниско оценена - според 22.6% нейната работа е неуспешна.Дефицитът на сигурност и справедливост намира отражение в устойчиво ниските оценки на съд, прокуратура и полиция: главеният прокурор получава 9% одобрение срещу 42% неодобрение, съдът - 11% одобрение срещу 50% неодобрение, а полиция - 22% срещу 38% неодобрение.", "date": "2019.01.10", "title": "Алфа рисърч: ГЕРБ и БСП почти равни на евровота. Ниска активност извежда ДПС напред"}
{"url": "https://offnews.bg/futbol/barsa-izliza-sreshtu-levante-za-kupata-na-kralia-bez-zvezdite-si-695275.html", "text": "Треньорът на Барселона Ернесто Валверде даде почивка на голяма част от звездите на тима за двубоя с Леванте тази вечер.В състава липсват много от основните играчи, сред които Лионел Меси, Луис Суарес, Жерар Пике, Жорди Алба и Иван Ракитич. Там са юношите Карлес Аленя, Миранда и Рики Пуиг.Барса гостува на Леванте тази вечер от 22:30 часа българско време в първа среща от 1/8-финалите за Купата на Краля.Иначе трансферната сага с Адриен Рабио продължава. Пари Сен Жермен ще се опита да финтира Барса и да продаде халфа си на Байерн Мюнхен, съобщи радио \"Monte Carlo\".През последните седмици все по-усилено се говори, че халфът се е разбрал с каталунците за свободен трансфер през лятото, тъй като не иска да удължава договора си с \"принцовете\".Босовете на ПСЖ обаче не искат техният футболист да отива на стадион \"Ноу Камп\" заради напрежението между двата клуба през последните години.", "date": "2019.01.10", "title": "Барса излиза срещу Леванте за Купата на Краля без звездите си"}
{"url": "https://offnews.bg/ikonomika/ruskata-kompania-tvel-shte-dostavia-gorivo-za-kitajskia-reaktor-na-bar-695279.html", "text": "АО „ТВЕЛ“ и китайската компания CNLY (част от корпорация CNNC) подписаха договор за доставка на ядрено гориво за строящия се енергоблок с реактор на бързи неутрони CFR-600. Договорът предвижда доставка на ураново гориво за първоначално зареждане, както и за презареждане в рамките на първите седем години от експлоатацията на реактора.За производството на топлоотделящите сборки за реактор CFR-600 в Машиностроителния завод (част от ТВЕЛ) в град Електростал се планира да се създаде нова производствена линия. Китайската страна се обърна към руската корпорация „Росатом“ с молба да произведе гориво предвид близо 40-годишния опит на руската атомна индустрия за производство на топлоотделящи сборки за реактори на бързи неутрони с руски дизайн.„Горивната компания ТВЕЛ, като едно от основните подразделения на руската корпорация „Росатом“, се стреми към всестранно сътрудничество с китайските партньори при развитието на технологиите за бързи реактори и затварянето на ядрения горивен цикъл. Като добавка към многогодишния опит при производството на ураново гориво за реактори на бързи неутрони, в „Росатом“ през 2018 г. започна серийно производство на уран-плутониево МОКС гориво за реактор БН-800. В нашия поръчков портфейл за китайския пазар има и договор за осигуряване на гориво за демонстрационния китайски реактор на бързи неутрони CEFR, по който вече се доставя гориво“, отбеляза президентът на ТВЕЛ Наталия Никипелова.„Русатом Оверсиз“ е координатор от руска страна на преговорите по пакета споразумения за сътрудничество в областта на атомната енергетика с Китай. „Отчитайки, че това е демонстрационен проект на китайския възложител, руските специалисти ще произвеждат фактически нов вид гориво по китайски дизайн. И в този смисъл, на нашия екип му се наложи да разработва договора почти от нула предвид цялата специфика на проекта. Преговорите с китайските партньори се провеждаха непрекъснато от юни 2018 г. На първо място, договорът бе съгласуван в рекордни срокове, благодарение на професионалната работа на екипа на „Росатом“, както и на конструктивната позиция на китайските партньори“, заяви президентът на „Русатом Оверсиз“ Евгений Пакерманов.Договорът за доставка на гориво за CFR-600 бе сключен в рамките на изпълнението на Споразумението между правителствата на Русия и Китай за сътрудничество при изграждане и експлоатация на територията на Китай на демонстрационен реактор на бързи неутрони. Това е част от мащабна комплексна програма за сътрудничество в областта на атомната енергетика през близките десетилетия. В частност, става дума за серийно изграждане на най-новите руски енергоблокове на АЕЦ с реактори ВВЕР-1200 от поколение „три плюс“ на две площадки в Китай (АЕЦ „Тянван“ и АЕЦ „Сюйдапу“). Пакетът от междуправителствени документи и рамкови договори по тези проекти бе подписан на 8 юни 2018 г. по време на срещата на президента на Русия Владимир Путин с китайския президент Си Дзинпин.", "date": "2019.01.10", "title": "Руската компания ТВЕЛ ще доставя гориво за китайския реактор на бързи неутрони CFR-600"}
{"url": "https://offnews.bg/obshtestvo/otmeniha-zabranata-za-otvariane-na-prozortcite-v-plovdiv-695272.html", "text": "Отменя се забраната на живеещите в близост до сцената - кула, на която ще се състои официалното откриване на \"Пловдив 2019\", да отворят вратите и прозорците на домовете си.Старши комисар Атанас Илков обяви, че листовките, разлепени по-рано днес, вече са премахнати:\".\"Ще има патрули с автомати, но това е част от мерките за сигурност. Специални мерки по входове и изходите на града не се предвиждат.В деня на откриването на Пловдив Европейска столица на културата 2019, ще патрулират полицаи с автомати, но това не трябва да притеснява гражданите, допълни комисар Илков.Според заместник-кметът на Пловдив Златин Велев, достъп до района е осигурен и охранителните мерки не затрудняват живущите и работещите в него.", "date": "2019.01.10", "title": "Отмениха забраната за отваряне на прозорците в Пловдив"}
{"url": "https://offnews.bg/tehnologii/vivacom-s-umen-softuer-za-skladove-i-targovski-obekti-695281.html", "text": "VIVACOM добавя в широкия си бизнес каталог още едно умно решение за своите корпоративни клиенти – интегриран софтуер за управление на склад и продажби в търговски обекти, в ресторанти и други обекти от сектора на бързооборотните потребителски стоки. Продуктът VIVA iBusiness се предоставя с водещата компания в областта на търговския софтуер и фискални устройства „Дейзи“.Уеб софтуерът ще предложи на потребителите си неограничен достъп от всяка точка до реалните продажби и статистики за минали периоди, както и възможност за свързаемост с фискални устройства. Данните са защитени, като тяхното съхранение ще се осъществява във VIVACOM Cloud. Софтуерът oтговаря на новата наредба 18 на НАП за регистриране и отчитане на продажби в търговски обекти.VIVA iBusiness позволява създаването на структура за лесно управление на цялото предприятие – търговски обекти, складове и администрация. Чрез услугата потребителят може да създаде подходящата за себе си асортимента база, да управлява дистанционно доставките и документооборота си. Софтуерът има функция за създаване на фактури и за водене на складова политика – управление на складове и въвеждане на складова наличност. Също така чрез него може да бъде направена регистрация на продажби на стоки и услуги, да се води постоянен мониторинг и да се правят справки.Услугата се предлага в 2 основни пакета – Лайт и Про. Пакет Лайт включва модули за Продажби, Склад, Ценови правила, Финансови справки, Съставни артикули, Ревизии, Заявки, Счетоводство и много други. Неговата месечна такса е 32,00 лв с включени 5000 МВ мобилен интернет от VIVACOM. Пакет Про е насочен към ресторанти и освен функционалностите на пакет Лайт, включва Сметки по маси и Редактор нефискален принтер. Таксата му на месец с 5000 MB мобилен интернет от Виваком е 52,00 лв.Към основните пакети всеки клиент може да добави и още три допълнителни модула в зависимост от спецификата на бизнеса му: допълнителен обект – 7,50 лв. на месец, Допълнителна каса / фискално устройство – 7,50 лв. на месец и Онлайн магазин – 15,00 лв. на месец.Клиентите могат да комбинират VIVA iBusiness със специалните бизнес оферти за интернет на телекома и така да оптимизират бюджетите си за комуникационни и ИТ услуги.  ", "date": "2019.01.10", "title": "VIVACOM с умен софтуер за складове и търговски обекти"}
{"url": "https://offnews.bg/obshtestvo/uchenitcite-shte-izbirat-zanimania-po-interesi-v-nova-elektronna-platf-695266.html", "text": "Учениците могат да избират в какви занимания по интереси да се включат чрез нова електронна платформа на Министерството на образованието и науката.Тя е достъпна на адрес  и въвеждането ѝ е свързано с новите регламенти, свързани със занимания по интереси и финансирането им в държавните и общинските училища с бюджетни средства.Те ще се организират в съответствие с желанието на учениците и със съгласието на родителите, както и според спецификата на дейностите и възможностите на училището.Електронната платформа ще бъде отворена до 28 януари за регистрация на училищата, на физически и юридически лица, които предлагат занимания по интереси.Ако учителите провеждат занимания по интереси в училището, в което са назначени, не трябва да се регистрират като физически лица.Въпроси, свързани с електронната платформа, могат да се изпращат на имейл: class_contact@mon.bg.", "date": "2019.01.10", "title": "Учениците ще избират занимания по интереси в нова електронна платформа на МОН"}
{"url": "https://offnews.bg/izvan-terena/na-tova-mu-se-vika-koteshki-refleks-video-695267.html", "text": "Находчив футболен фен научи котката си не просто да гледа мачовете на любимия отбор Ювентус, а и да спасява дузпи.В сайта за видеосподеляне \"YouTube\" се появи култов клип, на който е заснета уникалната котка-вратар.Стопанинът бие дузпи, а четироногият любимец демонстрира страхотни умения и така и не позволи на топката да се удари във вратата.Направо котешки рефлекс...", "date": "2019.01.10", "title": "На това му се вика котешки рефлекс (видео)"}
{"url": "https://offnews.bg/interviu/milenialite-zad-granitcata-poglezhdat-kam-evrovota-695233.html", "text": "- Милениум клуб е създаден през 2016 като обединение на млади българи в чужбина, които имат визия за активно участие в обществения живот у нас. Сега за пръв път давате заявка, че сте готови на активна политическа дейност за предстоящите през май европейски избори. Как ще участвате във вота?- Още през 2016 г. много ясно сме заявили, че сме създадени като мозъчен тръст и клуб на българите в чужбина, но и в България. Винаги сме казвали, че една от целите ни е млади хора да влизат в политиката, в държавната администрация и обществения живот. Младите хора трябва да бъдат насърчавани в това, за да стане ясно, че политика не е мръсна дума. Конкретно за европейските избори започваме кампания, която да предизвика дебат за бъдещето на Европа, да даде нови идеи. В понеделник, 14 януари, организираме дискусия в НДК, в която освен нас ще вземат участие и Томислав Дончев, и Сергей Станишев.От различни места се припознава идеята, че младите българи от чужбина трябва да участва в евроизборите. Те са проевропейски настроени. От живота ми във Великобритания през последните 11 години знам, че за да успее един българин там, трябва да е няколко пъти по-добър от местните. Важи и за евродепутатите ни. Трябва да изпратим хора, които са най-малкото на нивото на тези от големите държави членки на ЕС, за да могат да защитават интересите ни, да лобират по важни теми, каквато е например в момента темата за транспортния сектор.- Под каква форма ще участвате във вота?- Сега се фокусираме върху идеите. Колкото до начините, възможните са няколко. Първият е установените политически партии да включат хора от Милениум клуб в своите листи и въобще хора от това поколение.Вторият начин е, ако бъде създаден нов политически проект, за което се говори активно.Третият е самостоятелно. За мен към момента той е по-малко вероятен.- Имате ли вече конкретни ангажименти с партии и политици за евровота?- На този етап не. - Споменавайки нови политически проекти, кои имате предвид?- Тези, които знаете и Вие - в публичното пространство се обсъждат евентуални проекти на Слави Трифонов, Румен Радев, Мая Манолова.- Имали ли сте срещи с тях?- Срещал съм се с тримата, но не по повод евроизборите и политически проекти, а по конкретни теми. По-важното е, че очевидно за такива проекти има обществен потенциал. Но дали биха спечелили доверие, зависи от начина, по който се реализират.- Тази седмица сте имал среща със Симеон Сакскобургготски. Какво обсъждахте?- Още през 2013 г. поканихме царя в Кеймбридж. В Лондон поддържаме връзка и с него, и с княз Кирил покрай българския Сити клуб. Известно е, че князът се опитва да помага на общността. А самата ни организация бе създадена във Врана, което тогава ни осигури нужното медийно внимание. На срещата сега, както обикновено, обсъждахме политически и геополитически теми. Царят ми разказа и за посещението си във Великобритания за 70-годишнината на принц Чарлз.- Как организирате работата на Милениум клуб, разпръснати в толкова много държави?- Ползваме онлайн платформа, имаме и срещи на живо, тиймбилдинги в различни градове, организираме и благотворителни вечери. Най-активната ни общност е тази в Лондон. Тя не е толкова многобройна като в Чикаго, но е най-активна и ангажирана с живота в България. Във Франция и Германия също има активни общности от българи. Разликата е, че във Великобритания и Франция са по-съсредоточени, съответно в Лондон и Париж, докато в Германия е разпръсната в няколко града на големи разстояния един от друг. Годишната ни среща винаги е в София.- Как се отнасяте към онлайн гласуването?- Такава система трябва да има, в нея е бъдещето. Тя би подпомогнала демокрацията и е особено нужна на държави като България, които имат големи общности в чужбина. Приемам аргументите за сигурността. Но и в момента може да се оказва натиск върху гласуващите в тъмните стаички, като например да заснемат бюлетината си със смартфон. Междинна стъпка преди въвеждане на онлайн гласуване е гласуването по пощата. Има го и във Великобритания, и в САЩ и мисля, че е уместно и за България.", "date": "2019.01.10", "title": "Милениалите зад границата поглеждат към евровота"}
{"url": "https://offnews.bg/tenis/aktior-i-pevitca-stanaha-poslanitci-na-turnira-v-sofia-695242.html", "text": "Актьорът Юлиан Вергов и певицата Маги Джанаварова ще бъде част от звездния тим посланици на изключително силното четвърто издание на турнира Sofia Open 2019. Актьорът вече публикува в социалните мрежи видео, с което закачливо анонсира страхотните емоции, които предстоят от 3 до 10 февруари 2019 година.Вергов шеговито отправя и закана към топтенисистите, които са потвърдили участие в надпреварата от категория ATP 250 и българските любимци Димитър Кузманов и Адриан Андреев, които се включват с „уайлд кард“ директно в основната схема. Самият Юлиан с ракета в ръка пред „Арена Армеец“ казва, че от сега чака големите звезди, за да провери лично дали „стават за нещо“.Още в първите минути след като актьорът пусна в Инстаграм видеото си, то предизвика голям интерес, а сред коментарите на последователите на актьора дори се отбеляза, че Гаел Монфис има голямо чувство за хумор като неговото и сигурно ще се разберат.Самият Юлиан Вергов се интересува от тенис и се изправя на корта срещу дъщеря си, която тренира в столичен клуб. Пред организаторите актьорът разкри, че дори дъщеря му Алена е избрана заради уменията си да бъде част от младите тенисисти, които ще подават топки по време на мачовете от турнира в „Арена Армеец“ през февруари.Певицата Маги Джанаварова пък за поредна година ще бъде част от най-голямото тенис събитие в българската столица. Предишните години тя впечатли и участници, и публика с музикалните си изпълнения. Маги също така е фен на тениса и иска да се научи да играе добре.Освен бившият номер 3 и носител на 3 титли от Големия шлем Стан Вавринка (Швейцария), в София ще играят 7 играчи от Топ 30. Сред имената, които са очаквани с нетърпение на корта в „Арена Армеец“ са любимият и ексцентричен французин Гаел Монфис, устремилият се към топ 10 в света Карен Хачанов (Рус), шампионът в Мастърса на новото поколение Стефанос Циципас (Гър), Данийл Медведев (Рус), който стигна до финала в Бризбън, Николоз Басилашвили (Груз), Фернандо Вердаско (Исп).Очаква се и шампионът от първото издание на турнира в София през 2016-a Роберто Баутиста Агут (Исп), който само преди дни триумфира в Доха. Участие заявиха още: Андреас Сепи (Италия), Мартон Фучович (Унгария), Мартин Клижан (Словакия), Адриан Манарино (Франция), Матю Ебдън (Австралия), Робин Хаасе (Холандия), Михаил Кукушкин (Казахстан), Матео Беретини (Италия), Ян-Ленард Щруф (Германия), финалистът в София от 2018 г. Мариус Копил (Румъния), шампионът от третото издание в България Мирза Башич (Босна и Херцеговина), Денис Истомин (Узбекистан) и Ласло Джере (Сърбия).Билетите за Sofia Open 2019 са в продажба в мрежата на Eventim. Скоро ще бъдат обявени и още от звездните посланици на Sofia Open 2019.", "date": "2019.01.10", "title": "Актьор и певица станаха посланици на турнира в София"}
{"url": "https://offnews.bg/ikonomika/grazhdanskata-otgovornost-sas-100-140-leva-poveche-otkolkoto-predi-695244.html", "text": "Средно с 30% е поскъпнала застраховката \"Гражданска отговорност\" за шофьорите през последната година. Увеличението в цената на полицата е резултат от процесите на застрахователния пазар през 2018-та, но се усеща едва сега, твърдят застрахователи. Според шофьори тази година те плащат със 100 до 140 лева повече за \"Гражданската отговорност\", отколкото през миналата.По данни на застрахователите 250 лева средно е била цената на задължителната автозастраховка през 2018 г., като е растяла постепенно, но увеличението шофьорите усещат масово едва сега.Според нея причините са следните:Застрахователните дружества по собствени формули отчитат и фактори като възрастта и мощността на автомобила, техническото състояние, опита на водача и редица други, които всеки застраховател сам залага. Тези фактори не са единни за пазара и влияят върху индивидуалните тарифи, защото придобилата вече скандална слава система \"бонус-малус\", която трябваше да взима под внимание и тези обстоятелства, отбеляза поредния си фалстарт. За причините дори застрахователите гадаят.След общественото обсъждане в началото на декември наредбата отново потъна, коментира Колчакова.Според нея тя е изключително важна на пазар като българския, където имаме най-високата смъртност от ПТП-та в целия ЕС.\"Надяваме се институциите бързо да стигнат до някакъв балансиран подход по този въпрос\", каза още тя.", "date": "2019.01.10", "title": "Гражданската отговорност - със 100-140 лева повече, отколкото преди година"}
{"url": "https://offnews.bg/futbol/bivsh-shef-v-udineze-idva-za-kasting-na-mladi-futbolisti-v-balgaria-695283.html", "text": "Бившият спортен директор на Новара, Удинезе и Асколи - Кристиано Джарета идва за участие в кастинг за футболисти в България, които могат да бъдат реализирани в чужди отбори. Събитието ще се проведе на 12 януари 2019 г. (събота) от 9 до 11 ч. и от 14 до 16 ч. на изкуственото игрище на стадион \"Раковски\" в София.Организатор е DKB Sport Group в партньорство с Академията за индивидуална подготовка при стадион Раковски. Целта на кастинга е подбор на кадри, с които компанията да работи в дългосрочен план за индивидуално развитие във всяко отношение - спортно-техническо, физическо, психологическо и маркетингово представяне. При по-малките ще бъде набелязване на спортно-технически умения, съвети и консултации за следващи стъпки в развитието.Тестовевете ще бъдат на следните възростови групи U12/13/14/15 и U16/17/18/19. От всички възрастови групи ще бъде използван видео материал, който ще бъде анализиран за обучението на втория пореден семинар на Аталанта в България, като на най-добре представилите се ще бъде направен детайлен анализ. От всички кастинги отличилите се момчета ще получат възможността да участват във финално събитие през пролетта, на което ще бъдат поканени специалисти от цяла Европа, с които си партнира DKB Sport Group. Следващите кастинги ще бъдат в други градове на България, като датите ще бъдат обявени допълнително.Кристиано Джарета бе гост на DKB Sport Group по време на първия семинар на Аталанта в България и следи изкъсно родните футболни таланти. През 2014 година като директор на Удинезе Джарета привлече при фриуланите Антонио Вутов. Сред откритията на Кристиано като директор са Бруно Фернандеш, Алекс Мерет, Алан и много други, а контактите му с клубовете на Апенините са многобройни.DKB Sport Group е компания, която прилага собствени методи на работа, базирани на последните тенденции в организацията и управлението на спортни кариери. Екипът се състои от професионалисти с голям опит и знания, придобити в дългосрочна комуникация с различни чуждестранни клубове. Въз основа на установените контакти предлага много възможности както за млади, така и за опитни играчи.Компанията насърчава, консултиране и предлага управление на професионални футболисти, организиране на футболни изпитания за млади играчи, общо управление на спортната кариера, организиране на международни футболни турнири, спортни събития, автографски сесии и лекции от спортни знаменитости, лагери за подбор на играчи от определена възрастова група, индивидуално обучение на млади играчи от квалифицирани треньори. DKB Sport Group работи с партньори в Италия, Германия, Русия и други страни.", "date": "2019.01.10", "title": "Бивш шеф в Удинезе идва за кастинг на млади футболисти в България"}
{"url": "https://offnews.bg/temida/obviniha-majkata-na-nikolaj-banev-za-katastrofa-pri-koiato-postrada-2-695284.html", "text": "Районната прокуратура в Харманли обвини Мария Банева, майката на Николай Банев, заради предизвиканата от нея катастрофа през лятото на миналата година. Тогава 77-годишната жена удари със своето Ауди А 6 Фолксваген Голф, а 20-годишният му шофьор счупи шиен прешлен. Районна прокуратура-Харманли привлече като обвиняема М.Б., на 78 г., за това, че на 2 юли 2018 г., в Харманли, обл. Хасково, нарушила правилата за движение - чл. 25 ал. 1 и чл. 50 ал. 1 от Закона за движение по пътищата, и по непредпазливост причинила на 20-годишен мъж средна телесна повреда, изразяваща се в трайно затрудняване движението на врата от счупване на шиен прешлен, се казва в съобщението на прокуратурата.По делото е установено, че обвиняемата Банева управлявала лек автомобил, марка „Ауди А6“ по бул. „Цар Освободител“, посока „север-юг“, като на кръстовището с ул. „Алеко Константинов“, отнела предимство на движещия се по улицата лек автомобил, марка „Фолксваген Голф“, шофиран от пострадалия И.И., на 20 г. След пътното произшествие мъжът е бил откаран за оказване на медицинска помощ, при което се установило, че имасчупване на шиен прешлен на врата, каквото е и заключението на съдебно-медицинската експертиза.Мария Банева не е пострадала, уточняват от прокуратурата. Досъдебното производство по случая е образувано на 2 юли 2018 г., като по него са били извършени множество процесуално-следствени действия - разпити на свидетели, на пострадалото лице, изготвени са автотехническа и съдебно-медицинска експертизи, като след представяне на заключенията им на разследващия орган, през декември 2018 г., са предприети действия за привличане в качеството на обвиняема на Банева. Спрямо нея е взета мярка за неотклонение „подписка“. Предстои предявяване на материалите на страните по делото и внасяне в съд", "date": "2019.01.10", "title": "Обвиниха майката на Николай Банев за катастрофа, при която пострада 20-годишен младеж"}
{"url": "https://offnews.bg/zdrave/prez-fevruari-u-nas-shte-zapochne-lechenieto-na-spinalna-muskulna-atro-695273.html", "text": "Здравното министерство стартира процедура за включване на Спиналната мускулна атрофия (СМА) в списъка на редките заболявания, за да може Националната здравноосигурителна каса да реимбурсира лечението на заболяването с Nusinersen.За да се случи това, медикаментът трябва да премине през оценка на здравните технологии и да бъде включен в Позитивния лекарствен списък.В момента децата със Спинална мускулна атрофия кандидатстват за лечение с медикамента във Фонда за лечение на деца в чужбина.От ноември миналата година Nusinersen може да бъде закупуван от болничните аптеки. Лечението обаче все още не може да се прилага у нас точно заради липсата на подготвени специалисти. След одобрение от Фонда за лечение на деца в чужбина дете беше изпратено за лечение с медикамента в Румъния, но лечението му беше отказано.За лечението на детето има издаден формуляр S2, с който се гарантира, че Здравната каса ще заплати лечението. Според болницата лечението струва 1 360 449,76 леи. Българската страна пък има на разположение 18 месеца, за да върне тези пари.  От румънската болница посочват, че могат да приемат детето като частен пациент, но не и с формуляр S2.Заради отказа последваха обвинения, че чуждите клиники не искат да работят с НЗОК. От Касата пък отговориха, че българските власти са направили необходимото, така че детето да получи лечение и на свой ред отправиха обвинения, че тежки заболявания се използват за користни цели. От Министерството на здравеопазването пък посочиха, че са се свързали с представителя на България в Административната комисия по координация на системите за социална сигурност към ЕК, която отговаря за прилагането на регламентите по социална сигурност и съответните формуляри. Представителят на Българияима правото да поиска информация от представителите на държавите в административната комисия за причините за отказа да бъде приет формуляра S2. В случай че проблемът не може да бъде решен по този път, Българияще поиска от административната комисия официалното разглеждане на въпроса, допълват от ведомството.На фона на този случай от здравното министерство обявиха, че вече е започнала подготовката за прилагането на медикамента Nusinersen и у нас. Вече тече обучение на български специалисти в клиники в Испания и Румъния, като се очаква лечението да започне да се прилага у нас в средата на февруари.Водещи професори от УМБАЛ „Св. Георги“ – Пловдив, СБАЛДБ „Проф. д-р Иван Митев“, УМБАЛ „Александровска“ и МБАЛНП „Св. Наум“ вече са преминали теоретично обучение за прилагането на медикамента, като предстои и практическо такова.Нашите специалисти са обучавани относно медицинските показатели за включване на терапия, терапевтичните схеми за прилагане на медикамента, идентифициране и проследяване на ефекта от лечението, назначаването на поддържаща терапия, условията, в които се прилага медикаментът и подготовката на пациента.От пациентски организации „Заедно с теб“ изразиха удовлетворението си от решението Спиналната мускулна атрофия да бъде включена в списъка на редките заболявания и от стъпките за това лечението да започне да се прилага у нас. Оттам обявиха още, че са удовлетворени от направените постъпки за решаване на казуса с болното дете, на което е отказано лечение в Румъния. ", "date": "2019.01.10", "title": "През февруари у нас ще започне лечението на спинална мускулна атрофия, обещават от МЗ"}
{"url": "https://offnews.bg/offtopic/rusia-naj-posle-stana-pravova-darzhava-putin-van-ot-ermitazha-695263.html", "text": "Пресслужбата на Ермитажа разпространи историческо прессъобщение, което гласи:Прессъобщението на най-големия музей в Русия предизвика поредица от иронични коментари и вицове в социалните мрежи. Още повече - Путин е родом от Санкт Петербург, израснал е там и поне е трябвало да си спомни, че Ермитажът не работи в понеделник.\"Даже и след тази случка в Ермитажа как смеят някои хора да твърдят, че Русия не е правова държава!\" \"Когато Путин е пробвал да си купи билет с намаление, веднага е станало ясно, че няма пенсионно удостоверение. Тъй като не е пожелал да плати пълната цена на билета, Путин бързо е напуснал сградата на Ермитажа.\"\"Не пуснаха Царя в двореца! Ако и на Премиера откажат да продадат вино след 23 ч., да знаете, че в Русия е настъпила демокрация\".\"Работата е като вица с мавзолея: \"На 7 януари, по време на посещението си в Санкт Петербург, Путин разказа пред медиите, че е получил звание лейтенант като артилерист в казармата. И показа как може да стреля с топ от Петропавловската крепост.Кадрите със стрелбата на руския президент също провокираха вицове:\"И дърводелец, и артилерист, и юрист, и кандидат на икономическите науки. Сертифициран от ЩАЗИ\"\"Путин не успя да влезе в Ермитажа, какъв изобщо артилерист е той?\"\"Не всеки артилерист е толкова талантлив, че без нито един изстрел да разруши икономиката на огромната страна. А Путин успя\".", "date": "2019.01.10", "title": "Русия най-после стана правова държава - Путин вън от Ермитажа"}
{"url": "https://offnews.bg/obshtestvo/plovdivchani-sas-zabrana-da-otvariat-prozortcite-si-po-vreme-na-otkriv-695245.html", "text": "Живеещите в близост до сцената - кула, на която ще се състои официалното откриване на \"Пловдив 2019\" няма да могат да гледат церемонията от терасите си.Съобщение от IV РПУ - Пловдив гласи: \"задължават всички живущи да затворят прозорците и вратите на терасите с изглед към булеварда.\"Не трябва да има лица по терасите и прозорците, забранява се снимането с фотоапарати със светкавици, нареждат още от полицията.Това са само част от строгите охранителни мерки, които ще бъдат в сила за периода 11 -13 януари в Пловдив.Директорът на пловдивската полиция Атанас Илков обясни, че за откриването се очакват около 30 000 души, които ще бъдат разположени на 4 основни точки – от двете страни на сцената по продължение на бул. „Цар Борис III Обединител” покрай платформите, от северната страна на Пощата до Руската книжарница, откъдето има перфектна видимост към екраните и сцената, както и по бул. „Княгиня Мария Луиза” до църквата „Света Петка”.Към местата ще се влиза през 23 контролно-пропускателни пункта. Жандармерия, специални сили и специализирани отряди за борба с тероризма ще са в екипите, които ще проверяват всички, които искат да бъдат публика на събитието.Няма да бъдат допускани хора в нетрезво състояние, носещи огнестрелни оръжия и други опасни за здравето и живота предмети, както и пиротехнически средства.Със заповед на кмета Иван Тотев се забранява използването на дронове преди, по време и след официалното откриване на 12 януари. На 12 януари, от 12 часа до края на съпътстващите откриващия спектакъл културни събития, се въвежда следната временна организация на движението:- Спира се преминаването на автомобили по цялото протежение на бул. „Цар Борис III Обединител”, от кръстовището с бул. „Христо Ботев” до кръстовището с бел. „Шести септември”;- От Старинен Пловдив и квартал Капана автомобилет ще излизат през ул. „Фредерик Жулио Кюри” към бул. „Шести септември”;- Спира се движението на автомобили по ул. „Патриарх Евтимий”, източно и западно от бул. „Цар Борис III Обединител”;- Ограничава се достъпът към бул. „Цар Борис III Обединител” от ул. „Граф Игнатиев” и ул. „Цанко Дюстабанов”;- Няма да се допуска паркиране на автомобили по ул. „Иван Вазов” – от кръстовището с ул. Авксентий Велешки” до кръстовището с ул. „Цар Асен”; ул. „Цар Асен” до кръстовището с ул. „Цанко Дюстабанов”; ул. Д-р Г. М. Димитров” – от кръстовището с ул. „Цар Асен” до кръстовището с ул. Крали Марко”; ул. „Крали Марко”.", "date": "2019.01.10", "title": "Пловдивчани със забрана да отварят прозорците си по време на откриването на \"Пловдив 2019\""}
{"url": "https://offnews.bg/politika/vmro-dps-li-stoi-zad-signala-za-diskriminatcia-sreshtu-karakachanov-695282.html", "text": "Въпросната организация „Единство“, която роптае срещу Красимир Каракачанов, фигурира в интернет най-вече със снимка на един човек в една стая. По-интересно от въпросния човек е какво има около него. Има турски знамена и портрет на Ататюрк.Това се твърди в позиция на ВМРО във връзка с жалбата от \"Единство\" в Комисията за защита от дискриминация срещу вицепремиера и министър на отбраната Красимир Каракачанов. Тя беше образувана заради изказването на Каракачанов в пловдивското село Войводиново след побоя над командоса Валентин Димов.От ВМРО посочват, че човекът, който управлява организация \"Единство\" е \"някой си Ачо Киров Йорданов, известен като „Ачо – циганина\".", "date": "2019.01.10", "title": "ВМРО: ДПС ли стои зад сигнала за дискриминация срещу Каракачанов?"}
{"url": "https://offnews.bg/obshtestvo/zhiteli-na-selo-skrebatno-shte-vazstanoviat-sami-izgorialoto-si-chital-695247.html", "text": "Жители на село Скребатно, чието читалище изгоря в нощта на 9 януари, ще изградят наново автентичния му хубав вид, предава Би Ти Ви.На 9 януари, в навечерието на 100-годишнината на читалището на селото, то изгаря напълно, заедно с кметството в съседство, магазини и ресторанти. Няма жертви, но щетите са огромни, а сградата е почти разрушена.След инцидента кметицата на селото Даниела Пидева съобщава, че пожарът е горял с часове, а от сградата не е останало почти нищо. Изгорели са 370 книги, а читалището е сграда, която миналата година е претърпяла основен ремонт.„Започваме да градим всичко наново“, казва Даниела Пидева.Пръв за пожара сигнализира Огнян Балдев, който се обажда на полицията и изпраща пожарната помощ. Той изключва електрическото захранване и така предотвратява по-голяма трагедия.Балдев изразява убеждението си, че в знак на съдружието на гражданите от селото, те ще възстановят сградата, която по думите му ще бъде по-здрава и хубава.В читалището са съхранявани и картини на известен от селото художник Илия Крантев.", "date": "2019.01.10", "title": "Жители на село Скребатно ще възстановят сами изгорялото си читалище"}
{"url": "https://offnews.bg/sviat/tramp-napusna-gneven-sreshta-s-demokratite-otkazaha-mu-pari-za-stenat-695241.html", "text": "Срещата на американския президент Доналд Тръмп с представители на демократите в Конгреса завърши с провал. На нея трябваше да бъде договорено финансиране за стената между САЩ и Мексико, която Тръмп обеща да построи по време на предизборната си кампания, пише The Washington Post.Федералното правителство на Щатите не работи вече трета седмица. Конгресът и Белият дом не могат да постигнат споразумение за бюджета, тъй като Тръмп настоява в него да бъдат добавени 5 млрд. долара за изграждането на стена с Мексико.Американският президент определи срещата като \"пълна загуба на време\". Демократите го обвиниха, че е ударил по бюрото преди да напусне кабинета и е игнорирал молбите им да отвори федералното правителство докато преговорите за финансирането на стената продължават. Администрацията спря работа преди близо 3 седмици, като 800 хил. души няма да получат заплатите си.Президентът попитал демократката Пелоси \"ще се съгласите ли за стената ми\", а тя отговорила отрицателно. \"Значи няма какво повече да дискутираме\", заявил гневно той и напуснал стаята.След срещата в Белия дом, републиканци и демократи започнаха да си прехвърлян вината за нейния провал. \"Президентът влезе в стаята и започна да раздава бонбони. Не помня да е повишавал глас или да е удрял по бюрото\", категоричен е вицепрезидентът Майк Пенс.Все още не ясно дали и кога преговорите между Конгреса и Белия дом ще бъдат възобновени. В събота частичното затваряне на правителството ще постави рекорд - най-дългото в историята на САЩ.", "date": "2019.01.10", "title": "Тръмп напусна гневен среща с демократите, отказаха му пари за стената с Мексико"}
{"url": "https://offnews.bg/sviat/obarkani-tiuleni-prepalniha-kanadski-grad-695240.html", "text": "Десетки тюлени са заклещени на сушата в канадския град Родиктън.Бозайниците излязоха на сушата след внезапното замръзване на близки водоеми. Експерти твърдят, че бързото замръзване може да е дезориентирало тюлените и затова те да са се насочили към сушата, вместо към към океана, съобщава Би Би Си.Поради необичайното явление трафикът в града е блокиран от животните, много често тюлени има и пред входните врати на къщите. Два тюлена вече бяха убити, блъснати от преминаващи автомобили. Експерти се тревожат, че много други могат да умрат от глад.Канадското законодателство обаче пречи на местните хора да се намесят, тъй като е забранено да пипат морските бозайници.Според експерти скоростта, с която заливът е замръзнал е била много голяма и именно това може да е дезориентирало животните, като ги е накарало да се придвижват към сушата, а не към водите на океана.Постове в социалните мрежи показват изгубените тюлени, които вече са „наводнили“ пътищата и площадите.Кметът на града Шейла Фицджералд казва, че градът е напълнен с тюлените, които са на паркингите, в дворовете на хората, пред вратите им и дори пред работните им места. По думите й опасенията животните да умрат от глад са много големи, освен ако не бъдат отведени в океана от служители, които отговарят за дивата природа.„Те гледат хората с мил и жалък поглед, защото са много гладни“, казва още Фицджералд.Хората от града пишат, че тюленчетата са на 4 или 5 мили от океана.Градският съвет е поискал помощ от канадското правителство и се надява, че служители от Министерството на рибарството и океаните ще се намесят и ще ги спасят.Градът се намира на път, през който често преминават тюлени.Във вторник полицията е заявила, че успешно е върнала един тюлен в океана, но предупреждава гражданите да не се приближават до тях.„Те може да изглеждат приятелски настроени, но е много опасно да се подхожда към тях или да се правят опити за улавяне без подходящото оборудване“, обясняват от полицията.", "date": "2019.01.10", "title": "Объркани тюлени препълниха канадски град"}
{"url": "https://offnews.bg/ikonomika/studen-dush-ot-briuksel-othvarliha-vsichki-predlozhenia-na-balgaria-p-695248.html", "text": "Транспортната комисия на Европейския парламент отхвърли преди минути поискания от България компромисен вариант по пакета \"Мобилност\".Евродепутатите приеха, че превозното средство трябва да се връща в отправната точка на всеки четири седмици, както и, че превозвачите не могат да спят в кабините, а трябва да нощуват в хотел.Гласуването става, докато пред сградата се провежда протест против пакета \"Макрон\".Български тираджии се събраха на протест пред Европейския парламент срещу подготвяните промени в пакета „Мобилност“. Към тях се присъединиха колегите им от Румъния и Полша.Сред превозвачите са и евродепутатите - Андрей Новаков, Андрей Ковачев, Ангел Джамбазки, Илхан Кючук, Момчил Неков. Предвидено е протестът да продължи до 13 часа българско време. Пред Европарламента има няколкостотин души. Много от тях носят националния трибагреник.Сред основните искания на протестиращите е да отпадне задължението за връщане на камионите на всеки 4 седмици до държавата по произход, както и забраната за прекарване на 45-часовата почивка на водачите в кабината на камионите. Протестиращите настояват още шофьорите да бъдат извадени от Общата наредба за командироване на работници в чужбина.Министърът на транспорта Росен Желязков от вчера е в Брюксел.В София пред френското посолство младежи от ВМРО организираха флашмоб в подкрепа на протеста на превозвачите. Те залепиха стикери около френското посолство, на които пише \"Спрете пакета \"Мобилност\", спасете свободния пазар\".", "date": "2019.01.10", "title": "Студен душ от Брюксел: Отхвърлиха всички предложения на България по пакета Макрон"}
{"url": "https://offnews.bg/obshtestvo/proliven-dazhd-i-vtora-stepen-na-opasnost-v-iuzhna-i-iztochna-balgaria-695204.html", "text": "Предупреждения от първа и втора степен за опасност (жълт и оранжев код) за значителни валежи от дъжд и от сняг отправи в прогнозата си за днешния ден Националният институт по метеорология и хидрология при МОН.Кодът е оранжев в пет области заради очаквани проливни валежи. Те са: Смолян, Кърджали, Хасково, Ямбол и Бургас. Там се очаква да паднат между 35 и 50 литра на кв. метър. Жителите на морските области ще трябва да се пазят и от вятъра - той временно ще се усилва от юг-югоизток и ще е с пориви до 20 метра в секунда.Докато валежи от дъжд ще има главно в южните и източните части на страната, в Северозападна България те ще са от сняг.Жълт код е обявен в 11 области - в 7 от тях заради сняг, в останалите - заради дъжд. В една от 11-те - Кюстендил - прогнозата е и за дъжд, и за сняг. Сняг ще вали в: София, София област, Перник, Враца, Видин и Монтана. Очаква се да се образува снежна покривка до около 10 см, а в планинските части тя да достига 15 см.Жълт код заради дъжд е валиден за областите Сливен, Варна и Добрич, а очакваните количества - 25-35 л/кв.м.Минималните температури, в повечето райони ще бъдат между минус 3° и 2°, максималните - между 0° и 5°, в Югоизточна България до 10°-11°.В планините ще бъде облачно с валежи от сняг, който през деня в ниските части ще премине в дъжд. Ще духа силен и бурен югозападен вятър. Максималната температура на височина 1200 метра ще е около 2°, на 2000 метра – около минус 3°.Над Черноморието ще бъде облачно с валежи от дъжд. Ще духа южен силен, който в следобедните часове по северното крайбрежие ще отслабне и ще се ориентира от север-североизток. Максимални температури между 8° и 11°. Температурата на морската вода е 5-6°. Вълнението на морето ще бъде 3 бала по южното крайбрежие и ще достига 4-5 бала по северното.Тази сутрин слънцето изгрява в 7:57 ч и залязва в 17:11 часа.", "date": "2019.01.10", "title": "Проливен дъжд и втора степен на опасност в Южна и Източна България, 10 см сняг в Западна"}
{"url": "https://offnews.bg/kultura/tri-epohi-s-virtuoznata-lia-petrova-i-maestro-plamen-dzhurov-695249.html", "text": "„Талантът тук спира дъха. Лия Петрова омагьосва не само с техническите си възможности, но със стилистична чувствителност и музикално охарактеризиране,\" пише списание Gramophone за виртуозната ни цигуларка, която ще излезе на сцената на зала „България\" на 18 януари 2019 г. от 19.30 ч. със Симфоничния оркестър на БНР в концерта „Три епохи\".Под палката на маестро Пламен Джуров Радиосимфониците ще изпълнят знакови произведения от три различни епохи: Симфония на Цезар Франк, Пети концерт за цигулка от Волфганг Амадеус Моцарт и магнетичната „Токата\" от Димитър Ненов, оркестрирана от последния му ученик Иван Стайков и много обичана от пианистите в оригинал.Версията на Стайков ще има своята премиера в концерта на Симфоничния оркестър на БНР. Лия Петрова ще представи своя свеж прочит на Моцарт, а маестро Пламен Джуров ще разкрие многообразието и дълбочината на избраните шедьоври.Лия Петрова започва да свири на цигулка 4-годишна, само след две години вече концертира с различни оркестри, а на 8 години получава Моцартов медал като най-млад артист на ЮНЕСКО.Има награди от международните конкурси „Тибор Варга\" (Сион), „Луи Шпор\" (Ваймар), „Вацлав Хумел\" (Загреб). През 2016 печели Първа награда на Международния цигулков конкурс „Карл Нилсен\" в Дания. Свири с уникалната италианска цигулка Matteo Goffriller от 1690 г., предоставена ѝ от Queen Elizabeth Music Chapell. Тя е притежателка на уникална италианска цигулка Matteo Goffriller от 1690, предоставена ѝ от Queen Elizabeth Music Chapell.Пламен Джуров е професор по дирижиране в НМА „Проф. Панчо Владигеров\" и диригент на Камерния ансамбъл „Софийски солисти\", с който има стотици концерти в над 30 държави от Европа, Северна Америка и Азия. Като композитор и диригент е носител на много престижни награди като композитор и диригент, а негови авторски произведения са изпълнявани и записвани в цял свят: Sonata for Piano (1975); Elegy for Orchestra (1980); Toccata for Orchestra (1982); Fantasia for Orchestra (1985); Four Ballads, Concerto for saxophone (2013) и други.Билети в Рекламно-информационния център на БНР (бул. Драган Цанков №4), на касата на „Кантус Фирмус\" в зала „България\" и онлайн на .", "date": "2019.01.10", "title": "Три епохи с виртуозната Лия Петрова и маестро Пламен Джуров"}
{"url": "https://offnews.bg/obshtestvo/po-12-chasa-bez-voda-na-dve-mesta-v-sofia-dnes-695183.html", "text": "\"Софийска вода\" временно ще прекъсне водоснабдяването в части на столицата днес, съобщиха от дружеството. Заради строително-монтажни работи на ул. \"Ваклинец\" в кв. \"Драгалевци\", се налага спиране на водоподаването от 9.00 до 21.00 часа в района на ул. \"Ваклинец\" - от ул. \"Горски синчец\" до ул. \"Св. Горазд\"; по ул. \"Св. Горазд\" - от ул. \"Наум\" до ул. \"Ябълкова градина\".Дванайсет часа без вода заради извършване на строително-монтажни работи на ул. \"Проф. Георги Златарски\" в кв. \"Витоша\" ще бъдат от 9.00 до 21.30 часа на ул. \"Проф. Георги Златарски\" - от бул. \"Симеоновско шосе\" до ул. \"Проф. Георги Златарски\" 37.  ", "date": "2019.01.10", "title": "По 12 часа без вода на две места в София днес"}
{"url": "https://offnews.bg/analizi-i-komentari/neobhodim-li-e-nov-10-ianuari-695082.html", "text": "Разглеждайки тези дни разни стари писания и бележки, отново попаднах на   Прочетох го. Стана ми мило от младежката му наивност, почувствах се носталгично и се замислих: \"Какво беше 10 януари? Защо се случи? Имаше ли ефект (смисъл)? И най-вече – трябва ли да се повтори? Имаме ли нужда от нов 10 януари?\".От дистанцията на времето мисля, че мога да опитам да дам отговор на някои от тези щуращи се в главата ми въпроси.Какво беше 10 януари? Бунт? Въстание? Преврат?!!?? За мен това си беше ясна и категорична проява на гражданско недоволство. Нито бунт, нито въстание, да не говорим за преврат. Очевидно има моменти в развитието на обществото, когато управляваните (гражданите) преценяват, че нещата са стигнали пределна точка и използват изконното си право да \"обяснят\" на избраните да управляват, че \"така повече не може\".В началото на 90-те години, с всички негови противоречия, започна преходът към капитализъм и пазарна икономика. Правителството на Виденов  явно реши, че може да обърне тази тенденция. И обществото в България се вдигна да му каже, че не може.Казвано беше и преди, но на 10 януари категоричността на казаното и изразните му средства – блокада на Парламента с депутатите в него, гражданското неподчинение и сблъсъци с полицията и най-вече явната опасност от физическа саморазправа с избраните да управляват най-накрая накара същите тези избрани да управляват да чуят какво им се казва.Не знам дали си даваме сметка, но на 10 януари всъщност се реши какво ще се случи в България през следващите години. И НАТО, и ЕС, и повишените доходи, и възможността да обикаляме света си извоювахме на 10 януари. Българските граждани \"удариха по масата\" и заявиха ясното си желание, че не искат повече старата система. Искат да са европейски граждани и следващите избрани да управляват бяха длъжни да се съобразяват с това. И до скоро точно това и правеха. И ОДС, и НДСВ, и БСП (макар и неохотно), че и ГЕРБ, които дори сложиха европейското в името на партията си.Да, но мина доста време оттогава. Избраните да управляват изглежда решиха, че са \"родени да управляват\". Бавно и полека силите, които искаха да ни върнат към старата система, в лицето на БСП, ДПС и ГЕРБ, овладяха държавното управление и вече все по-отчетливо ни тласкат отново натам – към авторитарния режим. Режим, който може да съществува само благодарение на държавната подкрепа и изсмукване на обществен ресурс в своя полза.На мен това много ми прилича на Стария режим във Франция преди Революцията. Ето как го е описал Фукуяма в труда си \"Произход на политическия ред\":Да сменим името \"Франция\" с \"България\" и \"законно право за получаване на регулярни приходи\" с \"гарантирани приходи от бюджет/еврофондове\" и съвсем точно ще опишем днешната ситуация в България. Как са се справили французите с тази мъртва хватка? С революция. За съжаление. За съжаление, защото историята е доказала, че Революцията ражда изроди, а еволюцията - хора. Макар че понякога революциите са необходими и като цяло с положителни последици за обществата. Както казва Едмънд Бърк – \"Който не умее да се реформира, си проси революция...\"Да се върнем на въпроса необходим ли е нов 10 януари. Аз смятам, че да. Трябва да има ново \"тропване по масата\", което да каже на избраните да управляват, че не са вечно управляващи и че са избрани с целта България да бъде европейска държава, а българите - с европейски стандарт на живот. Че са избрани да воюват ЗА, а не СРЕЩУ демокрацията в България. Че гражданското общество може да е враг само на бюрокрацията, а не и на избраното управление. Че България трябва да е държава, която защитава частната собственост, а не я отнема без съд.\"Тропването по масата\" трябва да е пределно ясно и категорично (но без насилие), за да може да бъде чуто.  Време ни е за нов 10 януари, но като се сетя защо беше възможен този от 1997 г., съм песимист. Тогава доларът растеше ежедневно, инфлацията беше огромна, нямаше хляб по магазините. Тогава застрашени бяха трапезата и битът на всеки от нас. Сегашните са си научили урока и поне не посягат на хляба. Не и директно. Взимат кредити, раздават еврофондове и бюджетни средства, само и само да осигурят фалшивото чувство за благоденствие чрез пълен стомах. Ситуация, много напомняща на късния социализъм от 80-те години. Както тогава, и сега балонът ще се спука. И точно затова се притеснявам вместо 10 януари да не получим нов 10 ноември.", "date": "2019.01.10", "title": "Необходим ли е нов 10 януари?"}
{"url": "https://offnews.bg/protesti/prevozvachite-ni-izlizat-na-protest-v-briuksel-dnes-695222.html", "text": "Българските превозвачи излизат на протест в Брюксел пред Европейския парламент днес. Те се обявяват срещу текстове в пакета \"Мобилност 1\", чието гласуване също е днес в транспортната комисия.Протестиращите искат да отпаднат задължението за връщане на камионите на всеки 4 седмици до държавата по произход, забраната за прекарване на 45 часовата почивка на водачите в кабината на камионите и изваждане на шофьорите от Общата наредба за командироване на работници в чужбина.Инициативата им е планирана за 9 до 13 ч. българско време. 360 превозвачи пристигат от София с чертърни полети, а още 100-ина се очаква да се присъединят на място. Участие са заявили още 260 румънски превозвачи, представители на полски, унгарски и литовски професионални сдружения, съобщава БНР.10 камиона ще бъдат разположени и на площад „Сенкантенер“.Гласуването на спорните точки ще е около 11 часа българско време.Министърът на транспорта Росен Желязков, който от вчера е в Брюксел и днес ще участва в заседанието на транспортната комисия, е на мнение, че би могло да отпадне изискването за връщането на камионите.", "date": "2019.01.10", "title": "Превозвачите ни излизат на протест в Брюксел днес"}
{"url": "https://offnews.bg/futbol/pol-pogba-demonstrira-strahoten-kontrol-varhu-topkata-video-695250.html", "text": "Суперзвездата на Манчестър Юнайтед Пол Погба демонстрира страхотен контрол върху топката по време на интерво за клубната телевизия.Френският халф бе седнал до тъчлинията, когато в далечначата част на терена негов съотборник в тима на \"червените дяволи\" реши да \"саботира\" снимачния процес. Той отправи далечно центриране и топката летеше точно към целта, но Погба запази завидно хладнокръвие и отклони кълбото встрани.Иначе футболистите на Манчестър Юнайтед в момента са на лагер в Дубай, където се подготвят за предстоящото тежко гостуване на Тотнъм.Двата тима ще се изправят един срещу друг в среща от от 22-рия кръг на Висшата лига и победа окончателно ще върне \"червените дяволи\" в борбата за място в Топ 4.На 1/8-финалите в Шампионска лига съперник е ПСЖ, а в 4-ия кръг за ФА Къп манчестърци ще се изправят срещу Арсенал.", "date": "2019.01.10", "title": "Пол Погба демонстрира страхотен контрол върху топката (видео)"}
{"url": "https://offnews.bg/ikonomika/ot-dnes-deklarirame-dohodite-si-695223.html", "text": "От днес декларираме доходите си през 2018 година.За пръв път кампанията започва на 10 януари, а не на 1-ви. Също от тази година данъчното облекчение за деца ще може да се използва сумарно и от двамата родители. Възможността се прилага, ако доходът на нито единият не е достатъчен, за да се приспадне цялата сума от данъчната основа. За едно дете може да се използва 200 лева намаляване на данъчната основа, което намалява данъка с 20 лева.И тази година ще можем да използваме отстъпка от 5% от сумата за довнасяне, ако декларираме доходите си до 31 януари и нямаме задължения към хазната.Образците на данъчните декларации (за физически лица и за корпоративни данъци) са публикувани на сайта на Националната агенция за приходите (НАП).Физическите лица могат да подадат декларациите си по електронен път и на място в офисите на НАП.", "date": "2019.01.10", "title": "От днес декларираме доходите си"}
{"url": "https://offnews.bg/obshtestvo/169-snegorina-chistiat-sofia-695225.html", "text": "169 снегорина чистят София, съобщи кметът Йорданка Фандъкова, цитирана от БНТ.Очаква се валежите да продължат целия ден.Приоритетно се чистят спирки, подходи, подлези и тротоари.Договорът с почистващите фирми предвижда при над 5% непочистени участъци общината да не плати.Градският транспорт се движи без проблеми, увери тя и призова живеещите в столицата да почистят прилежащите площи към сградите.162 души са пренощували в кризисните центрове към Столичната община, каза още градоначалникът.", "date": "2019.01.10", "title": "169 снегорина чистят София"}
{"url": "https://offnews.bg/sviat/gartcia-zatvori-granitcite-si-za-tirove-zaradi-snega-stachka-blokira-695226.html", "text": "Гърция затвори границите си за тирове заради снега. Стотици тежкотоварни автомобили чакат на граничен пункт \"Кулата-Промахон\" вече 20 часа, опашката е 5 км, съобщава Нова тв.Валежите не спират, снежната покривка в Гърция е близо 40 см.България също въведе ограничения.Леки автомобили се пускат.И докато сухоземната граница на южната ни съседка е блокирана, транспортна стачка осуетява въздушното движение в Германия.Предупредителна стачка на три големи летища в Германия предизвика отново проблеми във въздушния трафик. Над 110 000 пътници са засегнати от протеста на служителите по сигурността на летищата в Дюселдорф, Кьолн-Бон и Щутгарт.Над 600 полета от планираните 1000 от и до трите летища са отменени, съобщи БНР.От българското Външно министерство препоръчват на българските граждани, които планират пътуване до тези дестинации, предварително да се свържат с авиокомпанията за актуална информация.Стачката е организирана от най-големия синдикат в Германия „Верди“. Това е вторият протест за тази седмица, след като в понеделник стачкуваха служителите по сигурността на двете летища в столицата Берлин. Профсъюзът представлява 23 хиляди служители и настоява заплащането на час да се увеличи от сегашните 17 евро на 20 евро. Представители на бранша критикуват синдиката, определяйки стачката за неуместна, пагубна за имиджа на Германия и прекалено скъпа заради причинените финансови загуби.", "date": "2019.01.10", "title": "Гърция затвори границите си за тирове заради снега, стачка блокира въздушния транспорт в Германия"}
{"url": "https://offnews.bg/futbol/madridskata-presa-zalia-s-pohvali-talant-na-real-695246.html", "text": "Медиите в Мадрид не спестиха добрите си думи по адрес на младия нападател на Реал Винисиус Жуниор, който снощи направи силно представяне при победата на \"белия балет\" с 3:0 срещу Леганес в среща от 1/8-финалите за Купата на Краля.Бразилецът не спря да притеснява защитата на гостите през целия мач, а в края на двубоя отбеляза великолепен гол от воле.\"Крал Винисиус! Бразилецът вече спечели мадридистите\" написа \"Марка\", отчитайки силната игра на футболиста, който с такива изяви определено дава заявка за все по-сериозно присъствие в тима.\"Още от първото си докосване до топката той осъществи специална връзка с хората на трибуните на \"Бернабеу\", защото всеки път, когато владее създава усещане, че ще се случи нещо необичайно и вълнуващо\", добави \"Марка\".\"АС\" пък набляга на ефективността на играча, който получава шанс за изява за Купата на Краля и вече има 2 гола и 4 асистенции на сметката си, превръщайки се във водещ играч за Реал Мадрид и трупайки все по-сериозно самочувствие.Кръвният враг на \"белия балет\" - Барселона гостува на Леванте тази вечер от 22:30 часа българско време. ", "date": "2019.01.10", "title": "Мадридската преса заля с похвали талант на Реал"}
{"url": "https://offnews.bg/politika/gerb-svikva-na-natcionalna-predizborna-sreshta-na-20-ianuari-695227.html", "text": "ГЕРБ свиква Национална предизборна среща на 20 януари в НДК. В Зала 3 на двореца ще се съберат около 2000 членове на партията, сред които министри, народни представители, евродепутати, членове на областните и общинските ръководствата, кметове и представители на Общински съвети.На срещата ще бъде представена хронограма на всички събития на партията до края на 2019 година.По време на Националната предизборна среща ще бъде представена официално и инициативата за провеждане на серия от граждански диалози в цялата страна под мотото „Европа в нашия дом“, съобщават от пресцентъра на ГЕРБ.През 2019 г. предстоят два вида редовни избори - за Европейски парламент през пролетта и за кметове през есента.ГЕРБ събира номинации за кандидати за евродепутати до 20 февруари.", "date": "2019.01.10", "title": "ГЕРБ свиква на национална предизборна среща на 20 януари"}
{"url": "https://offnews.bg/obshtestvo/ot-dnes-do-iuli-promeniat-dvizhenieto-v-tcentara-na-sofia-zaradi-metro-695209.html", "text": "Днес се въвеждат промени в движението в центъра на София заради строежа на третия лъч на метрото.От полунощ на 10 януари до 10 юли се забранява влизането на автомобили по северното платно на бул. \"Патриарх Евтимий\" между бул. \"Витоша\" и ул. \"Цар Самуил\". Движението ще е еднопосочно в две ленти по южното платно на бул. \"Патриарх Евтимий\" в посочения участък в посока бул. \"Христо Ботев\".Забранява се влизането на автомобили по южното платно на бул. \"Патриарх Евтимий\" между ул. \"Граф Игнатиев\" и ул. \"Хан Крум\". Движението ще е еднопосочно в две ленти по северното платно на бул. \"Патриарх Евтимий\" в посочения участък в посока бул. \"Витоша\".Забранява се влизането на автомобили по северното платно на бул. \"Васил Левски\" между ул. \"Проф. Н.Михайлов\" и ул. \"Граф Игнатиев\". Движението ще е еднопосочно в три пътни ленти по южното платно на бул. \"Васил Левски\" в посочения участък в посока ул. \"Граф Игнатиев\".Обръща се движение на ул. \"Цар Самуил\" между бул. \"Патриарх Евтимий\" и ул. \"Хан Аспарух\" към бул. \"Патриарх Евтимий\".В транспортния тунел под НДК движението на автомобили в посока бул. \"България\" ще е върху трамвайната линия.Забранява се престоят и паркирането както следва:- по бул. \"Патриарх Евтимий\" между бул. \"Витоша\" и ул. \"Цар Самуил\" - северна страна;- по бул. \"Патриарх Евтимий\" между бул. \"Витоша\" и ул. \"Княз Борис I\" - южна страна;- по бул. \"Патриарх Евтимий\" на 30 м след ул. \"Княз Борис I\" в посока бул. \"Христо Ботев\" - южна страна;по бул. \"Патриарх Евтимий\" между ул. \"Граф Игнатиев\" и ул. \"Хан Крум\" - южна страна.Там се закрива синята зона до до 24:00 часа на 10.07.2019 г. ", "date": "2019.01.10", "title": "От днес до юли променят движението в центъра на София заради метрото"}
{"url": "https://offnews.bg/futbol/tcska-obiavi-novoto-presatashe-695232.html", "text": "От ЦСКА обявиха ново назначение. От днес пресаташе на клуба е Ина Кръстовчева. До този момент тя беше редактор в сайта на \"армейците\".На позицията тя заменя освободения в края на изминалата година Атанас Атанасов. В последните дни за овакантената позиция се спрягаше името на бившия шеф на спорта в БНТ - Методи Манченко.Кръстовчева е редактор на cska.bg повече от две години, а вече ще ръководи и отдел \"Връзки с обществеността\".През журналистическата си кариера тя е работила за телевизия Канал 3. Ръководството на ЦСКА й пожела здраве и ползотворна работа.", "date": "2019.01.10", "title": "ЦСКА обяви новото пресаташе"}
{"url": "https://offnews.bg/politika/ot-izbora-na-iztrebitel-zavisi-kolko-shte-upravliava-pravitelstvoto-s-695243.html", "text": "Премиерът Бойко Борисов иска да даде всекиму и това го прави относително добре във вътрешни условия. Но той си представя, че като даде на Кремъл енергийните проекти и ремонтите на Су и на МиГ, ще може да даде на Щатите сделката за изтребителите. А това не е така - последното нещо, което Кремъл би искал да види, е американски самолети у нас. Това заяви Елена Поптодорова, бивш посланик на страната ни в САЩ и вицепрезидент на Асоциацията на Атлантическия договор на НАТО (АТА) по бТВ. Според нея изборът на самолета ще е залог за това колко дълго ще управлява правителството. Поптодорова коментира и има ли \"евразийски заговор\" срещу България и каква е ролята на подсъдимия Николай Банев в този процес, както  преди дни. Гешев посочи, че тези разговори са водени не с официални руски лица, а с лобисти. Аз не мога да си представя, че се тръгва към създаването на такава партия, която очевидно ще цели да отклонява България от нейните основни политически семейства, и това да стане без официална намеса. За мен това е малко като затворнически скеч, заяви Поптодорова. Тя призова зам.главния прокурор Иван Гешев да коментира информацията, че използвайки българската територия, руски военни агенти са доставили комуникационни системи в Черна гора, във връзка с неуспешния преврат срещу президента там. „Това е потвърдена информация, а има едно дискретно мълчание. За мен това е по-важно, отколкото телефонът на Николай Банев в плодовия сок”, допълни Поптодорова.", "date": "2019.01.10", "title": "От избора на изтребител зависи колко ще управлява правителството, смята Елена Поптодорова"}
{"url": "https://offnews.bg/obshtestvo/zabraniha-pieneto-na-cheshmiana-voda-v-dve-simeonovgradski-sela-zaradi-695228.html", "text": "Забраниха пиенето на чешмяна вода в две села в Симеоновград заради завишени стойности на уран, съобщи БНР.Те са Свирково и Дряново, показали вчерашните резултати от изследванията в софийска лаборатория.Днес в двете села трябва да бъдат осигурени водоноски.В област Хасково водата е забранена за ползване заради наличие на уран и алфаактивност в град Хасково и в селата Върбица, Сталево, Светлина, Бориславци, Динево.", "date": "2019.01.10", "title": "Забраниха пиенето на чешмяна вода в две симеоновградски села заради уран"}
{"url": "https://offnews.bg/futbol/levski-udari-na-kamak-v-pregovorite-za-martin-rajnov-695237.html", "text": "Ръководството на Левски, което упорито опитва да привлече капитана на Берое Мартин Райнов, отново удари на камък.От \"Тема Спорт\" съобщават, че преговорите между двете страни вървят трудно. Засега шефовете на старозагорския клуб не са склонни да го пуснат на \"Герена\" за по-малка сума от вписаната като освобождаваща клауза в контракта му.\"Водят се разговори между двете ръководства. Не знам кога ще бъдат финализирани. Най-вероятно когато Левски плати парите. За какви пари става въпрос - няма как да ви разкрия\", заяви спортният директор на Берое Валентин Груев.Към този момент далеч от позиране със \"синия\" екип е и друг от набелязаните футболисти - Педро Еуженио.", "date": "2019.01.10", "title": "Левски удари на камък в преговорите за Мартин Райнов"}
{"url": "https://offnews.bg/nashite-avtori/iz-zapiskite-na-upravnika-695239.html", "text": "Първо и най-важно! Да се вземат още няколко милиарда заеми и да се раздадат на циганите, за да излязат от неравностойното си положение. Това гарантира циганския вот. Но да се знае – без почерпка няма да мине.Второ и най-важно! За пенсионерите: да вземат еднократно по 20 лева. С тези пари ще имат възможността да си кажат – ето, а предишните и толкова не дадоха. Докато си го кажат, ще разберат, че тези пари вече са изхарчени. След което ще могат спокойно да умрат от глад, но с изпълнени с надежда сърца. Важното е да не умрат, преди да гласуват. След това – здраве да е.Всъщност 20 лева са колкото едно предизборно черпене на циганин. Затова най-добре е тази подточка да се обедини с горната.Трето и най-важно! Да се намали цената на тока. Цената на тока е велика работа. Всеки се закача с нея и никой не успява да я свали. Цената на тока е като елитна проститутка, която се пуска само за пари. Освен ако не си циганин. Тогава можеш да я изнасилиш и защото си електорат, това няма да се забележи. Също така за тази цена важи следното правило – заплашва да се вдигне с 100% и после поскъпва само с 50%. Това, не знам защо, винаги се отчита да като успех на правителството. Все едно на кое правителство.Четвърто и най-важно! Да се осъди някой за кражбата на 50 милиона лева. Това да се направи публично достояние. Да се дават интервюта и снимки в медиите. Най-добре и репортажи в телевизията. След изборите обвиняемият да се пусне поради процедурни несъответствия и да се обвини за това предишното правителство.Пето и най-важно! Да не се съди този с 50-те милиона. Просто да се обещае, че ще се съди и дотам. По-бързо е, а и резултатът е един и същ.Шесто и най-важно! Да се дадат 20 лева на майките. Защото, както всички много добре знаем, с 20 лева се гледа чудесно едно дете. Че дори ти остават пари на страна. Важното е, това да бъде съобщено в медиите. Че то нали затова се прави?Седмо и най-важно! Да се обещаят помощи на селскостопанските производители.След изборите обещанието може да се оттегли.Осмо и най-важно! Да се намали престъпността по някакъв начин. Най-добре е на хартия, защото така могат да се направят таблици, които да се показват по телевизията.Девето и най-важно! Да се направи така, че лекар и учител да са престижни професии. Да кажем да им дават ордени. Защото ако им се повишат заплатите, ще излезе много скъпо. Все пак за бюджет трябва да се мисли.Десето и най-важно! Да се спре лумпенизацията на населението. Най-добре е да се измисли чалга песен с работно заглавие: „Надърви ми се мозъкът“. Надърви - защото сексът продава!Ако след всичко това се спечелят изборите, е най-добре да се направи като предишното правителство. Тоест – нищо. Всички знаем, че когато не се прави нищо, вероятността да се допусне грешка е най-малка.", "date": "2019.01.10", "title": "Из Записките на управника"}
{"url": "https://offnews.bg/politika/volia-iska-ostavkata-na-karakachanov-zaradi-vojvodinovo-695231.html", "text": "ВОЛЯ ще поиска оставката на вицепремиера Красимир Каракачанов. Причината са проблемите във Войводино и  закупуването на нови изтребители за армията ни. Това обяви лидерът на партията Веселин Марешки по Нова тв. Според него, в качеството си на вицепремиер по сигурността, Каракачанов трябвало отдавна да е наредил премахването на незаконните постройки в гетото във Войводиново. В това гето са избиратели на ВМРО. Каракачанов сам ги е заселвал там, за да гласуват за партията му”, заяви лидерът на ВОЛЯ.Трябва да оправим първо образованието, здравеопазването, националната сигурност и тогава, ако останат пари, да ги харчат за изтребители, коментира Марешки. Според него няма от кого да се пазим с F-16, даже не ни трябва и Министерство на отбраната. ", "date": "2019.01.10", "title": "ВОЛЯ иска оставката на Каракачанов заради Войводиново"}
{"url": "https://offnews.bg/obshtestvo/6-postrojki-v-romskata-mahala-vav-vojvodinovo-sa-razrusheni-sabariane-695224.html", "text": "Шест от незаконните постройки в ромската махала във Войводиново са били съборени вчера. Днес разрушаването на останалите ще продължи, съобщи кметът на селото Димитър Тасев пред БНР.\"Ще се събарят само немасивните постройки. На масивните са залепени необходимите документи, констативни протоколи за незаконно построените жилища. Те ще имат възможност в 14-дневен срок да обжалват и след това и те ще бъдат съборени. На 1,6 дка общинска собственост има около 20 къщи\", обясни той в предаването \"Преди всички\".\"Възможност за връщане няма. Беше им дадена възможност преди 7-8 години, имаше обявени общински имоти, които можеха да застроят и да си осигурят нормален начин на живот\", категоричен бе Тасев.Решението бе взето като продължение на напрежението, възникнало след побоя над командоса Валентин Димов навръх Богоявление от двама роми, които изскочили на пътя пред колата на връщащия се към дома от ритуала по хвърляне на кръста командос. Той им направил забележка, след което го нападнали с юмруци и ритници в главата.33-годишният мъж претърпя операция и е в болница.Извършителите - на 17 и 21 г. - са в ареста.Жителите на селото започнаха протести, които продължават всяка вечер до днес. Кметът Тасев обяви, че всички къщи в махалата са незаконни и започва събарянето им, че ромите \"не знаят какво е данък, какво е ток да се плати, вода\" и че хората \"с право недоволстват\".Министърът на отбраната Красимир Каракачанов отиде на място и заяви по повод ромите: „Парадоксалното е, че циганите в България станаха изключително нагли вече. Преди няколко дни набиха полицай, преди два дни бият военен. Това не може да продължава повече и търпимостта на българското общество се изчерпа”.Заради изказването си той бе даден на Комисията по дискриминация.Антиромската реторика продължи. „Държавата трябва да приложи редица мерки, включително и репресия, за да се разрешат проблемите с ромите”. Това заяви общинският съветник от ВМРО Карлос Контрера.Ромите избягаха от селото. Къщите, които в момента се събарят, са празни от дни.", "date": "2019.01.10", "title": "6 постройки в ромската махала във Войводиново са разрушени, събарянето продължава"}
{"url": "https://offnews.bg/analizi-i-komentari/merzavtci-sar-merzavtci-i-nekadarnitci-ni-upravliavat-radan-kanev-v-695234.html", "text": "Ето реакцията му, публикувана във Фейсбук:", "date": "2019.01.10", "title": "Мерзавци, сър. Мерзавци и некадърници ни управляват: Радан Кънев в отзвук за Войводиново"}
{"url": "https://offnews.bg/ikonomika/prezidentat-radev-s-pismo-do-taiani-paketat-mobilnost-1-diskriminira-695254.html", "text": "Държавният глава Румен Радев изпрати писмо до председателя на Европейския парламент Антонио Таяни по повод проблемите с т. нар. пакет Мобилност 1.Според държавния глава Румен Радев, формираният общ подход по текстовете в Пакета Мобилност 1 и включените мерки дискриминират българския транспортен бранш.В писмото си българският държавен глава заявява, че застава зад исканията на българските автомобилните превозвачи.Държавният глава изразява убеденост, че Пакетът Мобилност 1 ще бъде финализиран на основата на справедливи и балансирани решения, като се зачетат основните принципи на ЕС и правилното функциониране на Европейския вътрешен пазар.", "date": "2019.01.10", "title": "Президентът Радев с писмо до Таяни: Пакетът Мобилност 1 дискриминира България"}
{"url": "https://offnews.bg/zimni/vodeshtite-ni-alpijtci-shte-karat-v-adelboden-695261.html", "text": "Водещите ни състезатели в алпийските ски Алберт Попов и Камен Златков ще участват на Световната купа в Аделбоден (Швейц).Попов ще стартира в гигантския слалом (12 януари) и в слалома на 13-и. Златков, който доби право да участва в Световната купа, след точките спечелени от Алберт в Леви ще стартира само в слалома в неделя.На последния слалом за СК Попов остана само на 0,24 сек от влизане във втория манш, което щеше да му е трето през този сезон.В момента той е 28-и в генералното класиране за Световната купа в слалома с 26 т. Камен завърши пък е 39-и в класирането за Европейската купа в слалома с 24 точки.", "date": "2019.01.10", "title": "Водещите ни алпийци ще карат в Аделбоден"}
{"url": "https://offnews.bg/ikonomika/petrolnata-asotciatcia-napusna-krib-695258.html", "text": "Българската петролна и газова асоциация (БПГА) напуска Конфедерацията на работодателите и индустриалците в България заради позицията на бизнес организацията по петролния закон.Според търговците на петролни продукти правителственото решение за отлагане с 6 месеца на влизането в сила на закона на практика означава продължаване на живота на сивата икономика в сектора.От БПГА изразяват и възмущението си от това, че се предлага отлагане без никаква дискусия и консултации със засегнатия бранш.Ето и цялата позиция на петролната асоциация:По повод решение на Министерския съвет от 09.01.2019 г. да внесе в Народното събрание законопроект за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход, Българската петролна и газова асоциация (БПГА) заявява:Членовете на БПГА изразяват категоричното си несъгласие с опита да се протака влизането в сила на закон, вече приет от българския парламент.Това на практика означава продължаване на живота на сивата икономика в структуроопределящ сектор за България, какъвто е производството и търговията с течни горива.Членовете на БПГА изразяват и възмущението си от това, че се предлага отлагане без никаква дискусия и консултации със засегнатия бранш.Нещо повече, смятаме, че се прави целенасочен опит реалната дискусия за ограничаване на контрабандата, ДДС-измамите и други незаконни схеми в сектора, да се измести от спекулации за противопоставяне на големи и малки фирми в бранша и за ограничаване на свободната конкуренция. Заявяваме, че това никога не е било цел на компаниите, членуващи в БПГА.Нееднократно публично сме изразявали мнението си, че в условията на пазарна икономика, трябва да има равнопоставеност между участниците на пазара, която може да се осигури чрез ясни законови правила в сектора.Българската петролна и газова асоциация настоява за среща с министър-председателя по темата, за да представи своята позиция.2. БПГА изразява дълбокото си разочарование от действията на Конфедерацията на работодателите и индустриалците в България, на която е лоялен член. Въпреки това КРИБ изпрати до министъра на икономиката Емил Караниколов писмо, с което се иска отлагане на влизането в сила на закона и в което се правят предложения за промени в текстовете му. Подобно писмо нито е съгласувано с БПГА като член на КРИБ, нито дори сме били информирани за съществуването му.Още повече, преди да се приеме от парламента, законът е минал през период на обсъждане. Тогава е било времето, в което КРИБ е могла да даде свои предложения за изменение на текстовете.В чл. 13, т.1.6 от устава на КРИБ е записано, че всеки от членовете ѝ има право: „да получава информация за дейността на Конфедерацията и на управителните и контролните ѝ органи”. Вземайки предвид нарушаването на това правило, на извънредно заседание на Управителния съвет на БПГА, провело се на 09.01.2019 г., бе решено да бъде прекратено колективното членство на сдружение „Българска петролна и газова асоциация“ в КРИБ.", "date": "2019.01.10", "title": "Петролната асоциация напусна КРИБ"}
{"url": "https://offnews.bg/futbol/mauro-ikardi-vse-po-blizo-do-real-madrid-695260.html", "text": "Нападателят на Интер Мауро Икарди е пред трансфер в Реал Мадрид, съобщава испанското издание \"Дон Балон\".Половинката и агент на аржентинския играч Уанда Нара разкри, че той няма да поднови договора си с \"нерадзурите\". Според информацията на изданието, Икарди се е разбрал с президента на Реал Мадрид Флорентино Перес за шестгодишен договор. Той ще получава между 12 и 15 милиона евро на сезон.Пред напускане на Интер е и хърватинът Иван Перишич. Цената му беше намалена от 55 на 33 милиона евро, а интерес към него проявява Манчестър Юнайтед.", "date": "2019.01.10", "title": "Мауро Икарди все по-близо до Реал Мадрид"}
{"url": "https://offnews.bg/drugi/sravniavat-ni-s-rusia-po-upotreba-na-doping-695268.html", "text": "Името на България беше посочено като отрицателен пример в борбата с допинга през годините, а мащабите на злоупотребите със забранени вещества сравнени с тези на Русия.Това стори германският журналист Ник Батлер, който работи в тв канала ARD, излъчил доста материали за употребата на допинг в Русия. Батлер е бил част от екипа на Хайо Зепелт, подготвил филма \"Тайният допинг: Как побеждава Русия\".Повод за думите му стана информацията, че България, Испания, Румъния и Русия кандидатстват за домакините на младежката олимпиада през 2024 година. Според Батлер България, Русия и Испания са страните, които са водещи в употребата на забранени вещества.\"България и Испания могат да се състезават с Русия в допинговите рекорди. Румъния пък загуби позорно борбата с Лозана за младежката олимпиада през 2020 година с 10:71 гласа\", написа Батлер в Туитър. Процесът по избора на домакин ще стартира през тази година, а окончателният избор ще бъде направен през 2020 година. Последната младежка олимпиада се проведе през 2018 година в Буенос Айрес.", "date": "2019.01.10", "title": "Сравняват ни с Русия по употреба на допинг"}
{"url": "https://offnews.bg/sviat/ataka-s-dron-v-jemen-ubi-shestima-695253.html", "text": "Най-малко шестима войници са загинали, а няколко главни офицери са ранени в нападение с дрон правителствената база на Йемен, извършено от бунтовническото движение Хоути, предава Би Би Си.Видео показва как летящ дрон над базата Ал-Анад в провинцията Ладж избухва по време на военен парад.Според Sky News Arabia са ранени началникът на армията генерал Абдула Ал-Нахи и губернаторът на Ладж Ахмед Абдула. Местна телевизия твърди, че бунтовниците са набелязали определени лица от коалицията, ръководена от Саудитска Арабия.Атаката идва ден, след като специалният пратеник на ООН в Йемен заяви, че воюващите страни до голяма степен се придържат към примирието, договорено миналия месец, което е решаващо за доставките на храна и помощи. Въпреки това се смята, че е необходим по-голям напредък, преди да могат да се проведат мирни преговори за прекратяване на гражданската война в Йемен.Йемен е опустошен от конфликт, който ескалира в началото на 2015 година, когато хуситите, последователи на зайдизма (който се смята за едно от разклоненията на шиизма) и представляващи най-голямото малцинство в страната, овладяват йеменската столица и принуждават президента Мансур Хади да избяга.Обезпокоени от възхода на групата, за която се смята, че е свързана с Иран, Обединените арабски емирства, Саудитска Арабия и седем други арабски държави се намесиха в опит да възстановят правителството. Те се получили и логистична и разузнавателна помощ от САЩ, Великобритания и Франция.Според ООН най-малко 6800 цивилни са били убити и 10 700 ранени по време на войната. Хиляди цивилни обаче са починали от причини като недохранване, болести и лошо здраве.", "date": "2019.01.10", "title": "Атака с дрон в Йемен уби шестима"}
{"url": "https://offnews.bg/tenis/bivsh-8-v-sveta-na-tenisa-e-parviat-sapernik-na-grigor-dimitrov-v-a-695235.html", "text": "Първият съперник на Григор Димитров на Australian Open 2019 ще бъде Янко Типсаревич.Турнирът започва в понеделник, 14 януари.Сърбинът има четири победи над най-силния ни тенисист, българинът има една. Последният им двубой е от 2016 г.Димитров е 20-и в основната схема на първия за годината турнир от Големия шлем.Типсаревич е достигал до №8 в света, а Димитров - до №3. Сърбинът обаче не е играл професионален тенис от август 2017 г., когато загуби срещу Диего Шварцман на Откритото първенство на САЩ.Ако Димитров преодолее първия си съперник, във втория кръг го очаква Душан Лайович (Сърбия) или Пабло Куевас (Уругвай). Първият поставен, който може да срещне Димитров е №9 в схемата - Джон Иснър (САЩ). Хасковлията е в четвъртината на Рафаел Надал.Миналата година българинът достигна до 1/4-финалите и има да защитава 360 точки.", "date": "2019.01.10", "title": "Бивш №8 в света на тениса е първият съперник на Григор Димитров в Австралия"}
{"url": "https://offnews.bg/obshtestvo/roditeli-na-bolni-detca-shte-sadiat-balgaria-v-strasburg-zaradi-nedost-695301.html", "text": "Родители на деца със Спинална мускулна атрофия ще съдят държавата в Европейския съд по правата на човека заради недостъпно лечение. Те обявиха решението си, малко след като от здравното министерство съобщиха, че стартират процедура за включване на Спиналната мускулна атрофия в списъка на редките заболявания като стъпка към това лечението с Nusinersen да се покрива от Здравната каса. Оттам допълниха, че в момента тече и подготовката на специалисти и в средата на февруари ще имат готовност лечението да бъде осъществено и у нас. Родителите на болни деца обаче обявиха реакцията за закъсняла, като посочиха, че водят битката за включването на заболяването в списъка с редки болести през последните три години. Те са решили още да пращат всеки ден имейли до Министерството на здравеопазването с въпроса \"Министър Ананиев, спите ли добре?\".Родителите призоваха към инициативата да се включи и обществото. Решението на МЗ дойде на фона на проблемите с лечението на 9-годишния Стефан. Детето беше изпратено за лечение с медикамента в Румъния след одобрение от Фонда за лечение на деца в чужбина. Лечението му обаче беше отказано в румънската клиника. За лечението на детето имаше издаден формуляр S2, с който се гарантира, че Здравната каса ще заплати лечението. Според болницата лечението струва 1 360 449,76 леи. Българската страна пък има на разположение 18 месеца, за да върне тези пари.От румънската болница обясниха, че могат да приемат детето като частен пациент, но не и с формуляр S2.След отказа пациентски организации и здравните власти си размениха обвинения, а на фона на обществения натиск се стигна и до решението да се направят стъпки за това лечението да се заплаща от НЗОК. В същото време стана ясно, че Стефан бъде изпратен за лечение в Румъния като частен пациент с пари от Фонда за лечение на деца.Решението за това трябва да бъде гласувано до дни.", "date": "2019.01.10", "title": "Родители на болни деца ще съдят България в Страсбург заради недостъпно лечение"}
{"url": "https://offnews.bg/obshtestvo/gen-shivikov-napadenieto-vav-vojvodinovo-e-obida-kam-vsichki-voenni-695229.html", "text": "Нападението над командос в село Войводиново е обида към всички военнослужещи и носещи униформа, заяви пред bTV бригаден генерал Димитър Шивиков, служил като командир на Четвърти пехотен батальон в Ирак (декември 2004-май 2005 г.) и национален командир на българския контингент в Афганистан (март-септември 2010 г.). Той се познава с ефрейтор Валентин Димов, който беше пребит от двама роми в пловдивското селото навръх Богоявление. 33-годишният Димов е служил в три мисии в Ирак и Афганистан. Нападнали го на връщане от церемонията по хвърляне на кръста. Ромите изскочили пред колата му на пътя, той им направил забележка и те го пребили с юмруци и ритници, включително в главата.Ген. Шивиков, който поддържа контакт с родителите на ефрейтор Димов, увери, че операцията му е минала успешно и че очаква младият военен да се възстанови.Подготовката му е достатъчна, за да се защити, но не е очаквал да бъде нападнат, смята ген. Шивиков. \"Допускам, че е имало размяна на реплики, но не е искал да се разправя с тях. Тръгнал е да се качва в колата с гръб към тях и получава силен удар в тила. Колкото и да си здрав физически, ще паднеш. Като е паднал, те са се нахвърлили върху него като животни.”Българите са толерантен народ - каза ген. Шивиков, но обществото е станало твърде чувствително на тема \"ромски нападения\". \"Проблемите в циганските гета не са от вчера или онзи ден – те са наслоени с годините. Това е един оголен нерв на обществото. Всяко едно малко размърдване води до реакция в обществото.\"\"Няма седмица, в която да няма пострадал български гражданин от набези на роми. Тяхното чувство на безнаказаност им дава свободата за тези своеволия. Целият политически елит през последните 30 години е виновен за това. Не е тайна, че използват тези за електорални единици в подкрепа на една или друга партия\", допълни генералът.Ген. Шивиков призова утре всички военни и цивилни български граждани да се съберат на мирен протест във Войводиново в подкрепа на пострадалия командос.", "date": "2019.01.10", "title": "Ген. Шивиков: Нападението във Войводиново е обида към всички военни, за ромския проблем са виновни всички политици"}
{"url": "https://offnews.bg/tenis/dzhokovich-nadal-i-federer-s-leki-sapernitci-na-starta-v-avstralia-695238.html", "text": "Сръбската суперзвезда в мъжкия тенис Новак Джокович ще стартира участието си на тазгодишния турнир от Големия шлем \"Australian Open\" с двубой срещу квалификант.Във втория кръг на надпреварата го очаква потенциален сблъсък срещу Жо-Вилфред Цонга. Французинът обаче първо ще трябва да се справи с Мартин Клижан.Иначе Джокович попадна в една половина с Александър Зверев, който на старта ще се изправи срещу словака Алиаз Бедене.Водачът в долната част на схемата на турнира Рафаел Надал стартира с мач срещу Джеймс Дъкуорт, а във втори кръг ще се изправи срещу победителя от двойката Матю Ебдън - Ян-Ленард Щруф.Швейцарската легенда и шампион в миналогодишното издание на Australian Open Роджър Федерер ще премери сили в първия си мач срещу Денис Истомин от Узбекистан. Маестрото е в половината на Надал, което означава, че двамата могат да се срещнат на полуфинал.", "date": "2019.01.10", "title": "Джокович, Надал и Федерер с леки съперници на старта в Австралия"}
{"url": "https://offnews.bg/politika/demokratichna-balgaria-mezhduetnicheskite-iskri-se-polzvat-za-predi-695264.html", "text": "Според \"Демократична България\" изказването на Красимир Каракачанов, че \"циганите са станали изключително нагли\" е част от проблема с престъпността и бедността в гетата, а не е част от решението.Според Движението играта на скачените съдове с ДПС се прожектира с успех преди всички видове избори. \"Политиците от двете крайности на спектъра имат пряк интерес от това конфликтът между българи и роми да тлее завинаги и никога да не бъде решен. Той им осигурява легитимност, политическо бъдеще, а преднамереното държане на стотици хиляди хора в бедност и зависимост, и евтини гласове\", твърдят от \"Демократична България\".От партията заявяват, \"че нямат никакви илюзии, че Каракачанов или който и да е “патриот” мисли от гледна точка на интереса на хората, които представлява. Единствената им идея е как да се пенсионират на политическата софра\", посочват още в своята позиция\".", "date": "2019.01.10", "title": "'Демократична България': Междуетническите искри се ползват за предизборни дивиденти"}
{"url": "https://offnews.bg/obshtestvo/oblekchavat-merkite-sreshtu-chumata-po-kozite-v-tri-oblasti-695230.html", "text": "БАБХ облекчава рестрикциите за движение на дребни преживни животни и продукти в областите Ямбол, Бургас и Хасково.Строгите мерки бяха въведени след констатирането на огнища на чума по дребните преживни животни в този регион.В края на декември 2018 г. изтече срокът за прилагане на разширените мерки за контрол на болестта. Те бяха наложени на страната ни с решение на Европейската комисия (ЕК), съобщава БАБХ.Мерките за облекчен режим се въвеждат със Заповед на изпълнителния директор на БАБХ от 9 януари 2019 г.Дребните преживни животни с произход от населените места на общините Болярово, Елхово, село Поляна от община Стралджа – област Ямбол и населените места от общините Средец, Созопол, Приморско, Малко Търново и Царево – област Бургас, ще могат да бъдат придвижвани в рамките на цяла България след клиничен преглед, извършен 3 дни преди движението и с издадено ветеринарномедицинско свидетелство за движение от официален ветеринарен лекар.Същата мярка се прилага и при движение на дребните преживни животни от останалите общини от областите Ямбол, Бургас и Хасково, в рамките на цяла България, с изключение на тези, предназначени за незабавно клане. Няма ограничение за движение на дребните преживни животни за незабавно клане в рамките на цяла България.Серологично лабораторно изследване на проби с отрицателен резултат, клиничен преглед, в рамките на 3 дни преди движението и ветеринарномедицинско свидетелство за движение, издадено от официален ветеринарен лекар, ще се изисква за всяко движението на дребните преживни животни от областите Ямбол, Бургас и Хасково, които са насочени за дестинации извън територията на България.Продукти от дребните преживни животни от областите Ямбол, Бургас и Хасково ще се реализират свободно на територията на страната и ЕС, без ограничения и специална маркировка.", "date": "2019.01.10", "title": "Облекчават мерките срещу чумата по козите в три области"}
{"url": "https://offnews.bg/futbol/levski-potegli-kam-kipar-i-zariaza-nenuzhnite-695257.html", "text": "Левски замина с група от 25 човека за лагера в Кипър. Прави впечатление, че в списъка с пътуващите не попаднаха няколко футболиста, за които от известно време се говори, че няма да бъдат част от \"сините\".Това са вратарите Божидар Митрев и Мартин Полачек, а също така полевите футболисти Аймен Белаид, Фелипе Нашименто и Ривалдиньо. Атанас Кабов, Луан Виана и Алекс Боримиров пък са преотстъпени на Царско село и Славия.Треньорът на 26-кратните шампиони Славиша Стоянович е включил цели 12 състезатели, които са продукт на синята школа. Отборът ще проведе подготовка до 9 февруари, като през този период ще изиграе 6 контролни срещи.\"Сините\" излизат на 19.01 срещу УФА (Русия), на 25.01 срещу Хенан (Китай), на 30.01 срещу Висла Плоцк (Полша), на 02.02 срещу Урал (Русия), на 05.02 срещу Судува (Литва) и на 08.02 срещу Чукарички (Сърбия).Михайлов, Петър Иванов, Кръстев, Белмонт, Буш, Кабрал, Цветкович, Паулиньо, Илия Димитров, Горанов, Деян Иванов, Станислав Иванов, Яблонски, Костов, Мариани, Ивайло Найденов, Нганиони, Обертан, Томислав Папазов, Рейш, Мартин Д. Петков, Мартин М. Петков, Тиам, Вашчук, Илия Юруков", "date": "2019.01.10", "title": "Левски потегли към Кипър и заряза ненужните"}
{"url": "https://offnews.bg/zimni/parvo-sastezanie-po-ski-skok-v-samokov-sled-pauza-ot-10-godini-695262.html", "text": "На 6 януари бе проведено първото от 10 години състезание по ски скок за момчета и момичета младша и старша възраст и деца до 9 години. На възстановените през миналата есен 5 и 10 метрови шанци в Самоков бе проведено състезание за купите и наградите на СК \"Витоша ски\".Участие взеха повече от 20 деца от клубовете в София и Самоков, които показаха огромен ентусиазъм и завидно израстване за изминалите няколко месеца. Това дава големи надежди за продължаване на традицията на този красив спорт в България.От Австрия по телефона специални поздрави на участниците изпрати Владимир Зографски, които е започнал своята кариера на същото място преди около 20 години.Победители са:- деца на 5 метрова шанца - Веселин Славков от \"Витоша ски\"10 м. шанца - до 9 години - Божидар Везенков от \"Витоша ски\"- момичета до 12 години - Яна Балканска от \"Витоша ски\"- момчета до 12 години - Георги Караджинов от ОУТИПИ Самоков - момчета до 15 години - Иван Славков от \"Витоша ски\"", "date": "2019.01.10", "title": "Първо състезание по ски скок в Самоков след пауза от 10 години"}
