{"url": "https://m.offnews.bg/news/Futbol_18793/Pochina-vratariat-na-legendarniia-Inter_657482.html", "text": "Известният италиански вратар Джулиано Сарти почина на 83 години, съобщи сайтът на УЕФА. Той има мачове за Интер и Фиорентина.Разбира се, в историята ще остане с екипа на миланския гранд. Сарти спечели два пъти Купата на европейските шампиони с Интер през 1964 и 1965 година.Той ще остане и единственият италиански вратар с четири финала в европейските турнири. За сметка на това има едва 8 мача за Италия.Сарти има още три шампионски титли на Апенините, както и една купа на страната. носител е още на КНК през 1961 година, като и на Междуконтиненталната купа (в 1964 и 1965 г).Вратарят е участник и в знаменитите полуфинали за КЕШ  срещу българския ЦСКА през 1967 г. Стига се до 3 мач вБолоня, едва тогава \"нерадзурите\" продължават напред. На финала Интер обаче губи от Селтик. ", "date": "2017.06.06", "title": " Почина вратарят на легендарния Интер"}
{"url": "https://m.offnews.bg/news/Leka-atletika_18783/Demireva-sreshtu-Kuchina-v-zhestoka-bitka-v-Stokholm_657478.html", "text": "Мирела Демирева ще направи в четвъртък втора атака за медал в Диамантената лига, която ще бъде в Рим. По-интересното е друго - втората от Олимпиадата в Рио ще стартира и в Стокхолм на 18 юни.Скокът на височина винаги е заемал централна роля на легендарния стадион в столицата на Швеция. Много от местните помнят световния рекорд на Патрик Сьоберг от 2.42 м, поставен през 1987 г. Демирева отново ще премери сили с най-добрите в сектора за скок на височина. Водачката в планетарната ранглиста за сезона с 2.03 м Мария Ласицкене (Кучина) отново ще участва под неутрален флаг.Олимпийската шампионка от Рио Рут Бейтия вече е на 38 години, но за пореден път ще се изправи срещу далеч по-младите си съпернички.Европейската шампионка в зала от Белград 2017 с 2.01 м Айрине Палшите се очаква да е възстановена от травмата и също да се появи в Стокхолм. ", "date": "2017.06.06", "title": " Демирева срещу Кучина в жестока битка в Стокхолм"}
{"url": "https://m.offnews.bg/news/Ikonomika_59/easyJet-veche-leti-Varna-London-sas-startovi-tceni-ot-12-99-evro_657481.html", "text": "Водещата европейска авиокомпания easyJet започна днес своите операции на Летище Варна с полети от и до Лондон Гетуик, отбелязвайки навлизането на летище номер 138 в мрежата си от дестинации.Първият полет бе посрещнат на морското ни летище с красив воден салют, атрактивна музикална хореография и официална програма с участието на областния управител на Варна Стоян Пасев, кмета на Община Варна Иван Портних, изпълнителния директор на „Фрапорт Туин Стар Еърпорт Мениджмънт“ АД Улрих Хеппе и директора на Летище Варна Димитър Костадинов.Българско семейство от заминаващите за Лондон пътници получи двупосочен билет до дестинация по избор като комплимент от авиокомпанията.Новият маршрут Варна – Лондон Гетуик ще се изпълнява 3 пъти седмично през летния сезон във вторник, сряда и събота със самолети A319/A320.На 28 юни easyJet ще открие своя втори нов маршрут от Варна до Берлин Шьонефелд с полети 2 пъти седмично в сряда и събота.easyJet очаква да превози около 18,000 пътници през първото лято на дейност във Варна с тарифи, започващи от €12,99* за еднопосочен полет, предлагайки голям избор на достъпни цени за българските пътници и привличайки повече туристи в региона.", "date": "2017.06.06", "title": " easyJet вече лети Варна-Лондон със стартови цени от 12,99 евро"}
{"url": "https://m.offnews.bg/news/Obshtestvo_4/Moreto-kraj-Varna-izpliu-martav-rumanski-dobitak_657459.html", "text": "Три удавени преживни животни изкараха водите на морето край Варна. Гледката на мъртвите животни стресна минувачи, но от БАБХ предприеха мерки и те вече са обезвредени в екарисаж.Удавените и изхвърлените от морето край град Варна и к.к. Златни пясъци са дребни преживни животни и са обезвредени в екарисажа в с.Тополи.И трите животни са били с идентификационна маркировка на едното ухо, която в кода си съдържа инициалите RO.При направената справка във Вет Ис се установи, че животните не са въвеждани в информационнната система на БАБХ, което потвърждава румънският им произход.", "date": "2017.06.06", "title": " Морето край Варна изплю мъртъв румънски добитък"}
{"url": "https://m.offnews.bg/news/Obshtestvo_4/Darzhavata-iska-dokument-ot-Alepo-za-da-dade-pensiia-na-balgarchetata_657457.html", "text": "Държавата остави две българчета – полусираци без наследствена пенсия. Парите не са много – 104 лева на месец, но ще бъдат от помощ на семейството, останало без баща. А причината да бъдат лишени от пенсия, както обикновено, е чисто бюрократична. Казусът е заплетен и с него се е заел адвокат. Става дума за две момиченца Амина и Каролина – на 8 и на 2 години. Те са полубългарчета, полусирийчета, тъй като баща им е сириец от Алепо.Майката, останала вдовица, се запознала с баща им Гърция и първата им дъщеря се родила там. Когато е бременна с второто им дете обаче, бащата получава тежка диагноза - рак. Тогава той моли жена си да се върне в България – в Горна Оряховица, където близките й да й помагат.Майката на децата се казва Нели Колева Иванова и е родом от Горна Оряховица. Тя се запознала с мъжа си Махмуд Хасан Абду през 2003 г., когато е работила в Гърция. Двамата сключват брак септември 2009 г. в българския град Троян, което дава и законното право на децата да получават пенсия, след като баща им е починал. След брака те се връщат да работят в Гърция. Там се ражда и първата им дъщеря – Амина, която сега е на 8 години.Тричленното семейство живее в Гърция и двамата родители работят там и през 2013 година разбират, че чакат и второто си дете, но заедно с това и лошата новина, че Махмуд има рак. Той започва своето лечение, но прогнозите не са добри, а жена му Нели е бременна.Историята на семейството е много трагична, защото сириецът моли жена си да се прибера в България, за да не остава сама в Гърция с малките си деца. Така той остава сам в последните си часове и почива в гръцка болница само три седмици преди да се появи и малката Каролина.А малката се ражда в България. Нели става бързо вдовица с две деца, без работа, само с помощта на родителите си. Тогава тя подава и молби за наследствени пенсии на децата си, за да се справят някак си. Вдовицата има работа, готвач е, но парите не стигат. И до днес обаче децата не са получили пенсии.За да се отпусне наследствена пенсия на дете на починал родител, трябва да се представи удостоверение за брак между двамата в НОИ. Оказва се обаче, че само българският документ за брак не е достатъчен. Трябва да се предостави такъв и от Сирия.Ако ставаше въпрос за друга държава, може би нещата щяха да са по-лесни, но Махмуд е от Алепо – град, в който от години има военен конфликт, който е сринат и който няма почти никаква функционираща администрация, а какво остава там да знаят, че сириецът, избягал от войната в Гърция, изобщо се е женил за българка.Махмуд е от Алепо, но е избягал от там от 2006 г. не се е връщал никога повече. А Нели споделя, че бракът им никога не е регистриран в Сирия, а за сирийските власти Махмуд не е женен и няма деца.Въпреки това обаче НОИ – Велико Търново отказва да отпусне наследствени пенсии на децата без такъв документ, било той и от Алепо.Борбата на Нели обаче продължава и с помощта на адвоката си тя се обръща към омбудсмана. От там идва съветът, че след като децата нямат право на наследствена пенсия, имат право на индивидуална пенсия на лица, които нямат право да им отпусне пенсия по Кодекса за социално осигуряване, тъй като в удостоверенията за раждане фигурира, че Махмуд е техният баща.НОИ обаче е категорично, че ще спазва наредбите. Точка. Наследствени пенсии без свидетелство за регистриран брак от Алепо няма да има.Третият вариант за отпускане на така нужните за семейството пари идва от Общинския съвет в Горна Оряховица. От там вземат решение да искат от Министерски съвет да предложи индивидуална пенсия на децата. И тук семейството удря на камък. За НОИ решението на Общинския съвет не значи нищо, трябва единствено и само този документ, става ясно, след като общинарите изпращат към НОИ преписката. Това е и последният опит на майката на двете деца да се бори за наследствена пенсиия – последният отказ на НОИ – Велико Търново е на 15 февруари 2017 г.Тези две българчета не могат да вземат пенсия и въпреки презумцията в Семейния кодекс, че за баща на родените по време на брака деца се определя съпругът на майката – тоест има ли граждански брак, баща на детето е съпругът. И тук адвокатът Люси Илиева заключва: „Формализмът убива хуманизма“.Сега вдовицата се е срещнала със зам.-председателя на ГЕРБ Цветан Цветанов, от който също чака подкрепа и се надява той да помогне да бъдат отпуснати така чаканите наследствени пенсии.", "date": "2017.06.06", "title": " Държавата иска документ от Алепо, за да даде пенсия на българчетата Амина и Каролина"}
{"url": "https://m.offnews.bg/news/OFFTOPIC_18750/100-te-naj-dobri-snimki-bez-fotoshop-parva-chast_657450.html", "text": "Природата и човечеството са големи художници, а когато обединяват усилията си, могат да се създадат невероятни шедьоври.Изданието \"Bright Side\" събра творби, в които усилията на майката природа и фонографите се обединяват във вълшебни снимки, показващи чудното разнообразие на съвременния живот и естествения свят. Снимките не са обработени с коректорски програми.  Какво се случва, когато хвърлиш гореща чаша чай в АрктикаВятърна електроцентрала в ХоландияХрам, покрит с пепел от вулкана Онтаке в ЯпонияСуперлуна върху радиотелескоп Да си хванеш облак Чествания на 100-годишнината от рождението на Ким Ил-Сен, основател на Северна КореяСин свят, ЯпонияПаяжини в гората Абърней, ШотландияНай-накрая мога да хвана тен...Вулканично изригване в Исландия", "date": "2017.06.06", "title": " 100-те най-добри снимки без фотошоп (първа част)"}
{"url": "https://m.offnews.bg/news/Kultura_33/Brkovi-i-Kontrol-v-Majmunarnika-na-17-iuni_657462.html", "text": "Хърватските рокери \"Brkovi\" и българите от \"Контрол\" излизат на 17 юни, за да разтърсят клуб \"Маймунарника\" в Борисовата градина.„След като се засякох с Brkovi преди две години, по време на турнето ми с Kultur Shock, се зарекох, че трябва да направим общ концерт с тях“ – споделя Огнян Кьосовски от \"Контрол\".Бандата приключи серията концерти по представянето на новия си албум „9“ и влиза в лятно-фестивален режим, като първи акцент е концерта на 17-ти юни, събота, заедно с хърватските маниаци от \"Brkovi\".Двете банди ще се представят с около 100 минутна програма, а билети можете да откриете онлайн на eventim.bg и в цялата страна. Някои от местата, от които могат да бъдат закупени са магазините на Бензиностанции OMV , Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетен център НДК, Дворец на културата и спорта – Варна, Пловдив – билетна каса пред общината.", "date": "2017.06.06", "title": " Brkovi и Контрол в \"Маймунарника\" на 17 юни"}
{"url": "https://m.offnews.bg/news/Futbol_18793/Bizhuto-na-Mandzhukich-e-naj-krasiviiat-gol-v-Shampionskata-liga_657453.html", "text": "Голът на Марио Манджукич за Ювентус при загубата с 1:4 от Реал (Мадрид) бе избран за номер 1 в тазгодишното издание на Шампионската лига. Хърватинът вкара на \"белия балет\" със страхотен акробатичен удар  и промени класацията в последния момент.Номер 2 е попадението на полузащитника на Реал (Мадрид) Карлос Каземиро, но не от финалната среща с Юве, а в двубоя с Наполи през февруари. На третата позиция остана Томас Дилейни от Копенхаген в двубоя с Брюж.В класацията има и две попадения срещу родния шампион Лудогорец. Това са головете на Месут Йозил, който отбеляза за победата на Арсенал с 3:2 в София и първото попадение на Алексис Санчес при разгрома на \"артилеристите\" с 6:0 в Лондон.1. Марио Манджукич (срещу Ювентус)2. Карлос Каземиро (срещу Наполи)3. Томас Дилейни (срещу Брюж)4. Ариен Робен (срещу Арсенал)5. Гонсало Игуаин (срещу Монако)6. Месут Йозил (срещу Лудогорец)7. Антоан Гризман (срещу Ростов)8. Дани Алвеш (срещу Монако)9. Кристиано Роналдо (срещу Спортинг)10. Алексис Санчес (срещу Лудогорец)", "date": "2017.06.06", "title": " Бижуто на Манджукич е най-красивият гол в Шампионската лига"}
{"url": "https://m.offnews.bg/news/Temida_18762/Arestuvaha-prokuror-v-sadebnata-zala_657464.html", "text": "Плевенският прокурор Димитър Захариев е бил арестуван днес в съдебна зала на Софийския градски съд (СГС), докато е текло дело срещу него.Прокурор Захариев отговаря пред съда за принуда на свидетел по делото \"Октопод\" да натопи бившия шеф на спецпрокуратурата Светлозар Костов. Към момента няма подробности защо прокурорът е бил арестуван. Той беше главен герой в разследване на Нова тв за възможна негова връзка с организирана група за рекет и изнудвания. Кадри от охранителни камери показаха, че обвинителят се в компанията на хора, обвинени за рекет и отвличания - Камен Куката и Иво Бокса. От прокуратурата обявиха, че Сотир Цацаров ще даде брифинг по случая.", "date": "2017.06.06", "title": " Арестуваха прокурор в съдебната зала"}
{"url": "https://m.offnews.bg/news/Temida_18762/VSS-otkaza-da-obsadi-dali-e-spuskan-kandidat-na-administrativnite-sadi_657465.html", "text": "defakto.bg.Съдийската колегия на Висшия съдебен съвет (ВСС) отказа да се занимава с това дали председателят на Върховния административен съд (ВАС) Георги Колев е спуснал свой фаворит за кандидат за член на ВСС. В публикация от миналата седмица сайтът Mediapool твърди, че Колев е посочил за свой фаворит габровския съдия Светлозар Рачев за член на ВСС. Той е един от 27-те съдии, които се кандидатираха за член на съдебния съвет.Искането за проверка в от ВСС беше отправено от Калин Калпакчиев, който смята, че въпросът трябва да се обсъди от Съдебната колегия, съобщава сайтът  Според него е важно да се разбере дали наистина са спускани подобни указания, които са вид намеса в свободната съдийска воля. Той напомни, че ВСС обстойно се занима с Лозан Панов за това, че е искал протоколи от общи събрания на съдилища и е осъдил поведението му като „недопустима намеса”.Шефът на ВАС каза, че не е чел публикацията, но кандидатът Светлозар Рачев е достоен. Галя Георгиева пък поиска специалистите да кажат дали имейлът не е фалшифициран.От своя страна председателят на ВКС Лозан Панов поиска от Георги Колев да отговори дали е изпращана такава кореспонденция до административните съдилища. От своя страна Колев отговорил, че не е готов да даде отговор на този въпрос. Според \"Медиапул\" в началото на април председателите на административни съдилища за били викани на разговор в София за подкрепа на Рачев. Всеки от тях получил копие на мотивите на Георги Колев за издигането на габровския съдия и били подканени да го подкрепят. На тези, които откажели да подпишат, копията били отнемани, но някои успели да ги снимат.В четвъртък беше даден официално стартът по издигането на кандидати за председател на ВАС, но номинации не бяха направени. Право да номинират кандидати имат министърът на правосъдието, който председателства ВСС, най-малко трима членове на Съдийската колегия и Пленумът на ВАС. Това те могат да направят в четири последователни заседания след откриването на процедурата за избор.", "date": "2017.06.06", "title": " ВСС отказа да обсъди дали е спускан кандидат на административните съдии"}
{"url": "https://m.offnews.bg/news/Obshtestvo_4/Vizhte-kak-shvedat-rita-kamerierka-v-glavata-bez-nikakva-prichina-vid_657470.html", "text": "Шведският турист, който ритна камериерка в Слънчев бряг, възмути социалните мрежи. Днес бТВ пусна видео на бруталната случка. На кадрите се вижда как без никаква причина, докато жената се е навела да чисти, той я рита прави в лицето и тя изпада в безсъзнание.По-късно агресивният турист е издирен и разпознат от жертвата. Причина за нападението няма. Камериерката си чистела в коридора, туристът приближил до нея с куфара си, тогава тя го попитала на английски има ли нужда от нещо. После тя се навежда да чисти пода, когато получава ритник право в лицето и отхвърча назад. След случката агресивният мъж е изгонен, но почивката му в курорта продължава, тъй като е бил арестуван за кратко, съобщава още бТВ.Мъжът е 53-годишен и е дошъл на почивка с брат си.  ", "date": "2017.06.06", "title": " Вижте как шведът рита камериерка в главата без никаква причина (видео)"}
{"url": "https://m.offnews.bg/news/Temida_18762/Tcatcarov-otgovori-na-shefa-na-SGS-Razporezhdaniiata-na-prokurora-sa_657471.html", "text": "Разпорежданията на прокурора в хода на действаща проверка са задължителни. Това се посочва в отговор на главния прокурор Сотир Цацаров на  (СГС) Калоян Топалов. В писмото на Топалов се посочва, че прокуратурата не прави необходимото, за да извърши докрай проверка по  за използването на специални разузнавателни средства. От писмото става ясно, че проверяващият прокурор е изискал документация, цитирана в доклада. Предвид обема на материалите и класифицираната в тях информация от съда обаче поискали среща с прокурор Клементина Паличева, за да се запознае на място с тях. Тя отказала, а след това Цацаров пратил писмо до ВСС по случая и за това че ръководството на СГС бави проверката. Паралелно с това срещу ръководството на съда в определени медии се появили нападки.В отговор Цацаров заявява, че: \"Разпорежданията на прокурора в съответствие с неговата компетентност и закона, са задължителни за държавните органи и длъжностните лица, каквото качество имате Вие (Калоян Топалов, бел. ред.), като административен ръководител.\"\"Правомощията на прокурора при извършване на проверка са уредени в чл. 145, ал. 1 от Закона за съдебната власт. Съобразно ал.3 разпорежданията на прокурора в съответствие с неговата компетентност и закона, са задължителни за държавните органи и длъжностните лица, каквото качество имате Вие, като административен ръководител. Напомням, че проверката е започнала именно по Ваш сигнал.Използвам случая, за да изразя искреното си уважение към труда на всички колеги от СГС, които се занимават с правораздаване\", се посочва още в писмото.", "date": "2017.06.06", "title": " Цацаров отговори на шефа на СГС: Разпорежданията на прокурора са задължителни"}
{"url": "https://m.offnews.bg/news/Snukar_18803/Dzhad-Tramp-se-klasira-bezproblemno-za-Shampionata-na-Kitaj_657435.html", "text": "Джъд Тръмп се класира по убедителен начин за един от най-силните ранкинг турнири по снукър - Шампионатът на Китай, който ще се проведе между 16 и 22 август в Гуанжоу. Англичанинът срази с 5:1 фрейма Си Шу в квалификациите в Престън.Асото направи топ брейкове от 67, 100 и 95 точки по пътя към комфортния си успех, а още по-изразителен бе този на друг от най-добрите майстори на щеката Марко Фу. Играчът от Хонг Конг не даде нито фрейм на Сандерсон Лам, като направи два сенчъри брейка от 134 и 124. В друг двубой от квалификациите световният номер 5 Бари Хоукинс осъществи впечатляващ и драматичен обрат от 0:4 до 5:4 срещу Джон Астли и успя да се класира за шампионата.Шампионатът на Китай през 2017 година за първи път е част от ранкинг системата и е с най-голям награден фонд от събитията извън Европа - общо 700 хиляди паунда, от които 150 000 ще отидат за шампиона.Миналата година турнирът бе с покани и бе спечелен от Джон Хигинс, а този сезон ще се проведе между 16 и 22 август в Гуанжоу.", "date": "2017.06.06", "title": " Джъд Тръмп се класира безпроблемно за Шампионата на Китай"}
{"url": "https://m.offnews.bg/news/Zvezdi_18810/Luiza-Grigorova-mina-pod-venchiloto_657433.html", "text": "Mладата актриса Луиза Григорова се омъжи за дългогодишния си приятел - режисьорът Мартин Макариев. Сватбата бе морска и се проведе в курорта Лозенец. Двойката беше стилна и нестандартна. Актрисата остана вярна на обещанието си и се появи с невероятна дизайнерска рокля и черни кубинки.\"Новото семейство Макариеви ви изпращаме цялата cи любов! Пожелаваме на всеки да изпита поне малка част от това, което ние преживяхме вчера!!! Не знаех, че е възможно да се поемат толкова положителни емоции в един ден и cамо мога да благодаря за най-голямото щастие в живота ми - ЛЮБОВТА!!!! Обичам ви, мили xора!!! Благодаря от все сърце и на Сара Хиpш за най-великата pокля на cвета!!!!\", cподели cамата Лyиза.Това е първи брак за Луиза и втори за съпруга й. Той бе женен за актрисата Кремена Макариева, от която има син. Луиза и Мартин са заедно от две години, а актрисата е категорична, че той е “любовта на живота ѝ”.", "date": "2017.06.06", "title": " Луиза Григорова мина под венчилото"}
{"url": "https://m.offnews.bg/news/Politika_8/Valeri-Simeonov-gotvi-iznenadi-po-moreto_657442.html", "text": "Вицепремиерът, отговарящ за демографската и икономическа политика Валери Симеонов, обяви, че започват проверки по морето. В профила си в Туитър той написа:На среща в Министерския съвет той обяви, че ще има засилени проверки на заведенията, които вдигат шум в часовете за почивка. \"Един от основните въпроси, които разгледахме и се обединихме около желанието да го решим, това е въпросът с прекомерния шум след 24.00 часа. Това е времето, в което по наредбите на общините задължително трябва да се обезпечи нужното спокойствие на почиващите. За съжаление, нормативната уредба е нееднозначна, тя не дава възможност за съответни решения, или в резултат на проверки, резултатни действия. Поради което се обединихме около това да подготвим едно споразумение, което да бъде разписано\", каза той. \"Ще бъдем категорично против, като ще налагаме съответните санкции в резултат на мащабни обединени проверки, на тези, които извършват сенчест бизнес, заобикалят плащането на данъците, не спазват нормативните изисквания, наредбите и законите, тъй като по този начин не само ощетяват бюджета, но и създават негативен имидж на България“, коментира още Валери Симеонов.Вътрешният министър Валентин Радев допълни, че не става въпрос за извънредни акции, а за инициатива, която е в сила през последните няколко години. Акцент ще се постави върху шума, който по думите му е бич не само по морето, но и в цяла България.Планира се създаването на национален телефон, който ще събира сигнали - официални и анонимни, за шум по морето, поясни Валери Симеонов. Това е поредната активност на Симеонов, насочена към хотелиерския бизнес и туризма. Самият той, бивш собственик на хотели, обяви в средата на май, че предлага на апартхотелите да се налага патентен данък.Симеонов се обяви и срещу дивото къмпингуване и насочи вниманието си срещу собствениците на ваканционни имоти. ", "date": "2017.06.06", "title": " Валери Симеонов готви \"изненади\" по морето"}
{"url": "https://m.offnews.bg/news/Zdrave_18753/Zdravniiat-ministar-predlaga-otmiana-na-limitite-za-bolnitcite-no-s-p_657438.html", "text": "Най-доброто разрешение на проблема с финансирането на болниците е отмяна на лимитите, но при постоянен контрол. Това обяви здравният министър Николай Петров пред Нова телевизия. Преди дни от \"Пирогов\" обясниха, че лечебното заведение е надвишило лимита си за май с половин милион лева и ако Здравната каса не заплати допълнителните средства, болницата ще се окаже в силно затруднено финансово положение. Един от основните проблеми в този случай е, че много от болните, преминаващи през болницата, са неосигурени. По този повод министърът посочи, че трябва добре да се прецизира спешността. \"Болниците трупат дългове, защото имат определени лимити, които се определят от Здравната каса. Заради това трябва да се определи кой е спешен пациент и така да се извършва контрол\", посочи Николай Петров.По думите му от основни значение при финансирането на болниците е и мениджмънта, като от това до голяма степен зависят и заплатите на лекарите, защото силно работещите болници могат да предлагат по-високи заплати. Помолен да постави оценка на българското здравеопазване Петров посочи още, че по определени критерии то е отличник, тъй като имаме много добре развита болнична мрежа, нова апаратура и специалисти на световно ниво, достъп до които имат всички граждани. По други критерии обаче здравеопазването ни не е толкова добре и трябва да се идентифицират проблемите.Министърът коментира и проблемите във Фонда за лечение на деца. Той посочи, че ще се направят промени в правилника на Фонда, като една от основните е това, че ще бъде направена обществена поръчка за медицински изделия на ниво фонд. ", "date": "2017.06.06", "title": " Здравният министър предлага отмяна на лимитите за болниците, но с постоянен контрол"}
{"url": "https://m.offnews.bg/news/112_6/Srutenoto-skele-e-na-edin-ot-naj-skapo-saniranite-blokove-s-darzhavni_657446.html", "text": " и по чудо не уби работници, е на един от най-скъпо санираните блокове по националната програма за енергийна ефективност, припомня информационният сайт .  на медията показа, че за саниране на 14-етажната сграда на ул. Иван Шишман 16 са отпуснати 1 256 911 лева с ДДС, което прави по 277 лева на квадрат. Фирмата изпълнител е “Техно-енерджи“ ООД със собственик Димитър Хрусафов и седалище в София. Договорът се откроява с високата сума на квадратен метър на фона на повечето включени в програмата блокове.Разследването на Blagoevgrad-news показва поредица от смущаващи факти за санирането в града. Например, че голяма част от договорите за обследване, извършено преди самото саниране, са направени от \"Екоконсулт“ ДЗЗД с управител Янко Янков - настоящият зам.-кмет на Благоевград. Към момента на обследванията той все още не е бил на длъжността, но е показателно, че е работил тясно с общината още преди да заеме длъжността на 23 ноември 2015 година. От обследването той е взимал сериозна сума пари, а по-късно фирма, отново свързана с него, получава още, само че за изпълнение на СМР-тата и инженеринга по Програмата за енергийна ефективност.„Дълги години се занимавах с тази дейност и работих в сферата на строителството. Бях поканен за заместник кмет, именно след успешната ми работа по обследването“, твърди Янков, цитиран от Blagoevgrad-news.com.Проследяването на свързаните с него фирми в Търговския регистър води до  „Строителство и саниране-инженеринг-консулт“ ЕООД, която е изпълнител по няколко договора за саниране, дори и след като Янков вече е встъпил в длъжност в община Благоевград. Той е излязъл от фирмата още през 2012 г., но е факт, че именно тази фирма продължава да взема милиони от саниране.„Строителство и саниране-инженеринг-консулт“ ЕООД е фирмата първенец по саниране на територията на община Благоевград с 3 блока. На 16 август 2016 година в Комисия за провеждане на открита процедура по ЗОП член е зам.-кметът Янков, а за изпълнител на една от обособените позиции с №56 е определена именно фирмата, на която той е бил управител - \"Строителство и саниране-инженеринг-консулт“ ЕООД. С нея е сключен и договор на 21 ноември 2016 г. на стойност 817 233,65 лв. с ДДС. Това не е противозаконно, тъй като фирмата е продадена от него преди 5 години, но създава сериозен повод за съмнение в определянето на изпълнители в община Благоевград.Дружеството „Строителство и саниране-инженеринг-консулт“ ЕООД към този момент е получило от саниране 6,3 млн. лв. за обновени общи 7 блока в цялата страна. До момента е работило в Благоевград, Гълъбово и Пазарджик, а има спечелени поръчки и в Белоградчик, Карлово, Асеновград и Казанлък. А в обединение с други фирми има спечелени поръчки и във Велинград и Гълъбово.Апептитни хапки от Програмата са стигнали и до местните общинари, показва още разследването. Например договор на стойност 2,36 млн. лева с ДДС с фирма „Хидроенерджи-БГ“ ООД с управител Милен Динков, чийто брат Рашко Динков е съветник в ОбС-Благоевград. И това не е единственият случай на съветник, който е свързан с фирма, участваща в санирането. „Динатстрой“ ООД на общинските съветници Димитър Урдев и Васил Миладинов също участва в програмата и от договора, сключен на 11 юли 2016 г., става ясно, че те получават 1 812 558,33 с ДДС. Интересно е и че другата фирма, кандидатстваща за същата поръчка - „ПСГ“ АД, е дала икономически по-изгодна ценова оферта от 1 400 395,39 лв. с ДДС. „Динатстртой“ от своя страна е дала 8 месеца по-дълъг срок на гаранция от този на конкурента. Още от разследването, проведено с подкрепата на „Програма достъп до информация“ и Фондация „Америка за България“, може да прочетете на страницата на Blagoevgrad-news.com", "date": "2017.06.06", "title": " Срутеното скеле е на един от най-скъпо санираните блокове с държавни пари"}
{"url": "https://m.offnews.bg/news/Kultura_33/Avstralijskite-pankari-The-Rumjacks-idvat-za-kontcert-v-Mixtape-5-na_657479.html", "text": "Австралийските пънкари Тhe Rumjacks идват в София за концерт в столичния клуб \"Mixtape 5\" на 3-ти септември 2017. Възпламеняващите им изпълнения на живо и почти безкрайните турнета са ги срещали на сцената с най-разнообразни групи като Dropkick Murphys, The Interrupters, Anti Flag, CJ Ramone, The Real McKenzies, Gogol Bordello, Ruts DC, Guttermouth, GBH, UK Subs и The Aggrolites.„Kато да израснеш със сълза в окото и буря в сърцето\", определя музикалното наследство на групата фронтменът Франки Маклаугхин.\"Бяхме отгледани с шотландската и ирландската музика на родителите ни, преди да се сблъскаме с пънк рока, пораствайки и мислейки, че знаем всичко\" - тези два стълба са определящи за The Rumjacks.От създаването на бандата в Сидни в края на 2008 г., когато Франки се среща с басиста Джони Маклевей, те натрупват милиони гледания в YouTube, като само близо 30 милиона от тях са с \"Irish Pub Pub Song\".През собствения си лейбъл \"Celtic Punk\" те издават два мини албума - \"Hung, Drawn & Portered\" и \"Sound as a Pound\", както и три пълни - \"Gangs of New Holland\", \"Sober & Godless\" и 'Sleepin' Rough '.Билетите струват 25лв в мрежата на ticketlogic.bg: http://wrongevents.ticketlogic.bg/; www.bilet.bg/каси/ или в The Wrong Bar в София. В деня на концерта и на място ще са по 30 лв.", "date": "2017.06.06", "title": " Австралийските пънкари Тhe Rumjacks идват за концерт в \"Mixtape 5\" на 3 септември"}
{"url": "https://m.offnews.bg/news/Futbol_18793/Hubchev-Triabva-da-gi-nadtichame-i-nadborim_657443.html", "text": "Националният селекционер на България Петър Хубчев сподели, че очаква сериозен и силов мач в предстоящата световна квалификация срещу Беларус на 9-ти юни, като добави, че усеща желание във възпитаниците си.“Усетих тези 4-5 дни, че има натрупана умора сред играчите, което е напълно нормално. Опитахме се да предадем на футболистите, че ни чака много тежък мач. Съставът горе-долу се избистря. Имаме колебания за някои от постовете.Смятам на футболистите да кажа с какво ще ни затрудни Беларус. Предпочитам да говоря повече пред отбора. Аз не разчитам на традиции в спорта. Мен не ме интересува, че до този момент се представяме по-добре от Беларус.Те са добър тим, ние трябва да ги надтичаме и надборим, за да постигнем успех. Разбира се, трябва да играем разумно. Не усещам, че играчите искат вече да излязат в почивка.Честно ви отговарям, до вчерашната тренировка не съм усещал подобно нещо. По време на тренировките са доста концентрирани, ако не са ме заблудили”, каза Хубчев.", "date": "2017.06.06", "title": " Хубчев: Трябва да ги надтичаме и надборим"}
{"url": "https://m.offnews.bg/news/Bojni_18771/Agentat-na-Dzhoshua-Sledvashtiiat-sapernik-e-Klichko_657445.html", "text": "Следващият съперник на Антъни Джошуа няма да бъде Кубрат Пулев, а Владимир Кличко, това каза промоутърът на новия шампион Еди Хърн пред \"Скай Спортс\". \"Почти е сигурно, че следващият съперник е Кличко. Това ни е договорката до момента и няма причина да има промяна, стига в последния момент да не чуем нещо друго от Бернд Бьонте (промоутъра на Кличко).Тази седмица Бьонте и Кличко ще се срещнат и ще разговарят по темата, а ние вече ще мислим за арена. Имаме много предложения - Нигерия, Дубай, Америка и Кардиф, като последният вариант не е най-добър от финансова гледна точка, но пък отново е в рамките на Обединеното кралство.В близките седмици ще разгледаме всички възможности, но последната информация е, че ще се изправим срещу Кличко. От IBF ще обявят решението си тази седмица за задължителната защита срещу Кубрат Пулев.Ясно е, че реваншът Джошуа - Кличко ще бъде проведен с уговорката, че победителят ще се изправи срещу Пулев. Няма как да избегнем Пулев, ако реваншът пропадне, следващият противник е Пулев, а иначе той ще е следващият след реванша. От IBF знаят това и се надявам да ни влязат в положение\", каза Хърн.", "date": "2017.06.06", "title": " Агентът на Джошуа: Следващият съперник е Кличко"}
{"url": "https://m.offnews.bg/news/Sviat-_12/Belgiia-iska-po-malko-angazhimenti-kam-sporazumenieto-za-klimata_657437.html", "text": "Белгия ще настоява да се намалят ангажиментите на страната по Парижкото споразумение за климата, съобщиха местни медии, цитирани от БТА. Министърът на енергетиката и околната среда Мари-Кристин Маргем възнамерява да започне преговори с институциите на ЕС, като ще настоява количеството на отделяните парникови газове в страната да бъде намалено с по-малко от 35 процента до 2030 година.Според ведомството Европейската комисия не е взела предвид местоположението на Белгия и това, че тя е транзитна страна за многобройните международни тежкотоварни превозни средства.Като допълнително оправдание за преразглеждането на ангажиментите по споразумението се посочва остарялата инфраструктура в Белгия. Преди дни американският президент Доналд Тръмп обяви решението си да оттегли САЩ от споразумението. Той обяви, че сегашните условия на споразумението са неизгодни за САЩ за сметка на други страни, затова ще настоява за преразглеждане на споразумението или за подписване на ново. Едно от основните възражения на Тръмп срещу споразумението е, че според него то има негативен ефект върху американския бизнес. По време на предизборната си кампания Тръмп нарече глобалното затопляне \"измислица\", сътворена от Китай, за да се сдобие с конкурентни предимства пред САЩ.Решението на Тръмп беше прието с критики - както от политици, така и от известни личности. ", "date": "2017.06.06", "title": " Белгия иска по-малко ангажименти към споразумението за климата"}
{"url": "https://m.offnews.bg/news/Futbol_18793/Ronaldo-e-novoto-litce-na-FIFA-18_657441.html", "text": "Суперзвездата на Реал Мадрид Кристиано Роналдо измести таланта на на Борусия Дортмунд Марко Ройс от корицата на една от най-играните конзоли - \"ФИФА\".Футболистът на европейския клубен шампион се появи в официалното видео на новата \"FIFA 18\", която ще излезе в началото на септември тази година. Вчера екипът на \"EA Sports\" представи трейлъра на обичаната от милиони футболни фенове игра.Конзолата остава една от най-популярните в световен мащаб и всеки футболист, който се появява на предната корица, се счита за огромно признание от страна на търговската марка.Припомняме, че в продължение на пет години лице на играта бе аржентинската звезда на Барселона Лионел Меси, който бе на обложката в периода 2012-2016.След приключване на договора между двете страни, германецът Марко Ройс бе удостоен с честта да бъде на корицата на последната версия.", "date": "2017.06.06", "title": " Роналдо е новото лице на FIFA 18"}
{"url": "https://m.offnews.bg/news/Sviat-_12/Rusiia-reshi-da-namali-s-11-mln-evro-vnoskata-si-kam-Saveta-na-Evropa_657444.html", "text": "Русия ще намали ежегодната си вноска за Съвета на Европа за 2018 г. Новината съобщи председателят на Държавната Дума Вячеслав Володин. Блокираната сума за вноската е в размер на около 11 млн. евро, посочи Володин, цитиран от РИА Новости. В момента Москва плаща 32 млн. евро. Зам.-председателят на Съвета на федерацията Иляс Умаханов обяви решението за правилно, като допълни, че то е \"справедлива реакция на Русия\".\"Не трябва нашите пари да отиват в организация, в която има огромно количество русофоби и в работата на която Русия не участва вече две години\", каза той.  Умаханов все пак посъветва Володин решението да бъде разгледано внимателно от юристи и финансисти. Русия засега все още не е уведомила официално ПАСЕ за решението си за съкращаване на вноската. ", "date": "2017.06.06", "title": " Русия реши да намали с 11 млн. евро вноската си към Съвета на Европа"}
{"url": "https://m.offnews.bg/news/Kultura_33/Na-razhodka-iz-kliuchovite-lokatcii-ot-Trejnspoting-2_657439.html", "text": "Когато режисьорът Дани Бойл обяви, че ще събере екипа зад оригиналния филм \"Трейнспотинг\" за закъсняло продължение, феновете разбираемо се притесняваха. Причината - между първа и втора част на филмите има цели 21 години разлика. Освен, че актьорите, изиграли ключовите роли в легендарната лента, мястото на снимките също е вървяло по своя собствен път - Единбург. Филмът е страхотен, а в него, както знаем, играе и българката Анжела Недялкова. Филмът, освен че представи промените на своите герои, прегръща и промените на Единбург. Изданието \"Culture Trip\" ни води на разходка из ключовите локации, където и заснето продължението на \"Трейнспотинг\". От 1996 г. до днес летището на Единбург се променя значително. Когато Марк Рентън (Юън Макрегър) се завръща вкъщи в началото на \"Трейнспотинг 2\" той използва вече чисто новата трамвайна линия между летището и центъра на града.  Дани Бойл казва, че продължението на филма е заложило много повече на \"истинския\" Единбург, отколкото първата лента. По-малко са снимките в киноцентър за сметка на тези по улиците на града. Едно от ключовите места, които създават атмосфера във филма, е улица \"Виктория\", която се вие като спирала, а красивата и архитектура се отличава особено.  е най-големият в Единбург. Когато продуцентският екип обявява, че търси статисти за сцена с главнтите герои от лентата, клубът буквално е залят от желаещи.В \"Cav\" се помещават и тоалетните, използвани в \"T2\", които са и запазена марка на лентата.  В \"Т2\" виждаме, че Юън Макгрегър и Еуен Бремнър (Spud) се катерят по хълма в опит отново да влязат във форма. Пред тях се отваря красива гледка от върха.", "date": "2017.06.06", "title": " На разходка из ключовите локации от \"Трейнспотинг 2\""}
{"url": "https://m.offnews.bg/news/Sviat-_12/Gartciia-shte-predstavliava-interesite-na-Egipet-v-Katar_657416.html", "text": "Египет отправи молба към Гърция да представлява интересите й в Катар, след като в понеделник Кайро се присъедини към държавите, които преустановиха дипломатическите си отношения с Доха на фона на внезапната криза, която възникна в Персийския залив, съобщава електронното издание Ekathimerini.Предложението бе отправено и прието в телефонен разговор между гръцкия външен министър Никос Кодзиас и египетския му колега Самех Шукри, потвърдиха от външнополитическото ведомство в Атина.„Гърция е на разположение на всички страни, за да допринесе по всякакъв начин за регионално сътрудничество и стабилност\", се казва в изявление на Министерството на външните работи на Гърция.Катар попадна в изолация, след като Бахрейн, Саудитска Арабия, Обединените арабски емирства, Либия, Йемен, Египет и Малдивите преустановиха дипломатическите си отношения заради предполагаемо подпомагане на тероризма от страна на Доха.", "date": "2017.06.06", "title": " Гърция ще представлява интересите на Египет в Катар"}
{"url": "https://m.offnews.bg/news/Temida_18762/Prezidentat-shte-prieme-Lozan-Panov_657415.html", "text": "Държавният глава Румен Радев ще се срещне на \"Дондуков\" 2 с председателя на Върховния касационен съд Лозан Панов. Вчера държавният глава Румен Радев се срещна с председателя на Върховния административен съд (ВАС) Георги Колев.Сред акцентите на срещата между Румен Радев и Георги Колев бяха сътрудничеството и взаимодействието между държавните органи по хода на съдебната реформа, гарантирането на достъп до ефективно правосъдие за гражданите и юридическите лица.Срещата с председателя на Върховния административен съд беше първата от редица планирани работни срещи на държавния глава с представители на съдебната и изпълнителната власт по теми, свързани с реформата в правосъдието.", "date": "2017.06.06", "title": " Президентът ще приеме Лозан Панов"}
{"url": "https://m.offnews.bg/news/Sviat-_12/Cherna-gora-e-naj-noviiat-chlen-na-NATO-a-Rusiia-vednaga-ia-zaplashi_657417.html", "text": "Официално Черна гора е 29-та държава, която стана член на НАТО на церемония във Вашингтон. На церемонията бяха премиерът Душко Маркович и външният министър Сърджан Дарманович, които подписаха Вашингтонския договор, който е основополагащият документ на НАТО.А генералният секретар Йенс Столтенберг ги приветства на роден език: \"Добро дошла, Црна гора!\".Премиерът на Черна гора Душко Маркович заяви, че това е велик ден за страната. В Черна гора обаче има разделение относно приемането в НАТО. Опозицията бойкотира ратификацията на членството, а тя пък е обвинявана, че се влияе от Москва.На 7 юни за пръв път черногорското знаме ще бъде издигнато официално пред централата на НАТО в Брюксел в присъствието на черногорския президент Филип Вуянович.По същото време знамето на Черна гора ще бъде издигнато и пред военното командване на НАТО в Монс (Белгия), както и в обединеното командване по трансформациите в Норфолк.Часове след приемането Русия отвърна на Черна гора и я заплаши с ответни мерки. Това стана чрез писмо от нейна страна: „В светлината на враждебния курс, избран от черногорските власти, руската страна си запазва правото да предприеме ответни мерки на реципрочна основа“, се посочва в изявление на външното министерство в Москва. \"Черна гора носи пълната отговорност, след като се присъедини към санкциите на Европейския съюз срещу Русия през 2014 г.\", се казва още в текста.", "date": "2017.06.06", "title": " Черна гора е най-новият член на НАТО, а Русия веднага я заплаши"}
{"url": "https://m.offnews.bg/news/Politika_8/Valeri-Simeonov-se-zakani-da-kachi-BSP-na-edin-helikopter_657420.html", "text": "Вицепремиерът от НФСБ Валери Симеонов се закани \"да качи БСП на един хеликоптер\", за да им покаже оградата на българо-турската граница.Симеонов написа това в съобщение в Туитър в новооткрития си вчера профил.В края на миналата седмица от БСП коментираха, че , защото било платено за двуредова ограда, а на места тя била едноредова.\nТова е тежка корупционна схема, заяви тогава говорителят на групата на БСП в парламента Елена Йончева.", "date": "2017.06.06", "title": " Валери Симеонов се закани да качи БСП на един хеликоптер"}
{"url": "https://m.offnews.bg/news/Izvan-terena_18817/Edna-ot-saprugite-na-pochinaliia-Tiote-shte-razhda-tazi-sedmitca_657419.html", "text": "Първата съпругата на починалия в Китай бивш футболист на Нюкасъл Шейк Тиоте е в напреднала бременност с третото им дете. Според “Гардиън” Мада Тиоте трябва да стане майка още тази седмица. Заради напредналата бременност на половинката си Шейк е бил в Китай сам в последните шест месеца.Припомняме, че 30-годишният футболист колабира след тренировка на своя тим Пекин Ентърпрайз Груп и почина в болницата. Става въпрос за инфаркт.Тиоте има вече две деца от Мада, която живее в Нюкасъл. В Англия той има още едно дете и от любовница.В родния Кот Д'Ивоар защитникът има втори брак. Това е позволено в африканската държава, законите на Острова не го ловят.Преди Нюкасъл, където изкара седем години, Шейк Тиоте игра в Андерлехт, Рода и Твенте, където беше редом до Николай Михайлов. Той има 50 мача за националния отбор на Кот д’Ивоар и е печелил турнира за Купата на африканските нации.", "date": "2017.06.06", "title": " Една от съпругите на починалия Тиоте ще ражда тази седмица"}
{"url": "https://m.offnews.bg/news/OFFTOPIC_18750/Naukata-za-kasmeta-Mozhe-li-da-se-prevarnem-v-kasmetlii_655766.html", "text": "Защо някои хора имат много късмет, а други никога не получават това, което заслужават? Един психолог твърди, че е Ричард Уайзман (Richard Wiseman), професор психология от Университета Хартфордшир в Англия, в продължение на години изследва въпроса какво отличава късметлията, защо някои хора са винаги на точното място в точното време, докато за други \"всичко е против тях\".Той проучва разликите в тяхното мислене и поведение. Резултатите са изненадващи – те разкриват съвършено нов поглед към късмета и ролята му в нашия живот.В един експеримент той моли група доброволци, които считат себе си за късметлии и такива, които се смятат за крайни неудачници, да прочетат вестник. На половин страница на вестника е поместена реклама, в която пише с големи букви: \"Кажете на експериментатора, че сте видели това, и ще спечелите £250\". Хората, които са обявили предварително, че са късметлии, с по-голяма вероятност забелязвали рекламата, а тези, които са се записали при Уайзман като \"неудачници\", са по-неспокойни и тревожни, което като че ли отслабва тяхната наблюдателност.Това са \"четирите принципа\" на късмета на проф. Уайзман, :Хората не се раждат късметлии, по-точно късметът идва при онези, които, понякога без да знаят, сами го пораждат с нагласата на съзнанието си и с поведението си. ", "date": "2017.06.06", "title": " Науката за късмета: Може ли да се превърнем в късметлии"}
{"url": "https://m.offnews.bg/news/Politika_8/Ekoministarat-iska-da-napravi-vnosa-na-stari-koli-neizgoden_657421.html", "text": "Вносът на стари коли у нас трябва да стане неизгоден, за целта държавата да предприеме мерки срещу продавачите на трошки от Западна Европа. Това заяви еко министърът Нено Димов по БНТ. Той предлага още фирмите, които свалят катализатори на автомобили, да бъдат наказвани. Димов подчерта, че основен приоритет на екоминистерството е опазването на чистотата на въздуха. За да се подобри то, еколог № 1 разви идеята социално слабите семейства да получават отоплителни уреди на пелети, вместо дърва и въглища за зимата. Финансирането може да стане от еврофондовете, смята Димов. По думите му пречиствателните станции по Черноморието като цяло са готови да поемат сезона. В края на септември пък започва изграждането на разширения на съоръженията в Златни пясъци, в \"Св. св. Константин и Елена\" и станцията, обслужващата Китен и Приморско, уточни той.С тези три проекта ще се обхванат на практика всички големи курорти, но ще останат като проблемни места малки градчета, чието население нараства в пъти през лятото. Като типичен пример Димов посочи Синеморец. ", "date": "2017.06.06", "title": " Екоминистърът иска да направи вноса на стари коли неизгоден"}
{"url": "https://m.offnews.bg/news/Drugi_18773/Sportat-v-efir-dnes_657413.html", "text": "15,00 Тенис, \"Ролан Гарос\", Eurosport/Eurosport 2/ БНТ HD16,30 Футбол, първенство на Холандия, Mtel sport 116,35 Колоездене, \"На колела\", Mtel sport 217,30 Тенис, \"Ролан Гарос\", Eurosport 221,00 Тенис, \"Гейм, сет и Матс\", Eurosport 121.45 Футбол, Дания – Германия, ZDF", "date": "2017.06.06", "title": " Спортът в ефир днес"}
{"url": "https://m.offnews.bg/news/Obshtestvo_4/Vremeto-dnes-Slanchevo-i-goreshto_657403.html", "text": "Днес ще бъде предимно слънчево. Над западните райони отново ще се развива купеста и купесто-дъждовна облачност и на отделни места там след обяд и привечер ще превали и прегърми. Ще се духа слаб югоизточен вятър. Максималните температури ще са между 26° и 31°, в София около 27°, е прогнозата за времето на НИМХ към БАН. По Черноморието ще е слънчево. Ще духа слаб югоизточен вятър. Максимални температури между 23° и 25°. Температурата на морската вода е 19-21°. Вълнението на морето ще е 1-2 бала.Над планинските масиви на Източна България ще бъде предимно слънчево, докато над тези от Западна ще се развива купеста и купесто-дъждовна облачност и на места привечер ще превали и прегърми. В отделни райони валежите ще са интензивни и значителни по количество. Ще духа слаб юг-югозападен вятър. Максималната температура на височина 1200 метра ще е около 21°, на 2000 метра – около 14°.", "date": "2017.06.06", "title": " Времето днес: Слънчево и горещо"}
{"url": "https://m.offnews.bg/news/Drugi_18773/Sablekalniata-na-NBA-shampiona-uhae-na-marihuana_657422.html", "text": "От съблекалнята на  Кливлънд Кавалиърс се е носил аромат на марихуана след втория финал в НБА срещу Голдън Стейт. Това написа журналистът Майк Уайз в Туитър. И обясни откъде е толкова сигурен, че край гардеробчето на Леброн Джейвс се пуши трева..\"В съблекалнята на Кавалиърс се носеше силен аромат на марихуана. Не зная кой я е употребявал - журналист, играч или някой друг\", каза Уайз.\"Аз съм израснал в Северна Калифорния и Хавай, така че много добре знам как мирише. Може да е бил, репортер, оператор, никого не обвинявам\". Кливлънд загуби и втория финал срещу Голдън Стейт като гост. Кевин Дюрант стана герой с 33 точки, а Стеф Къри записа първи трипъл-дабъл във финал.Следващата среща е утре в Кливлънд. Двамата тима играха за трофея и миналата година, като Кавалиърс биха драматично с 4:3. ", "date": "2017.06.06", "title": " Съблекалнята на НБА шампиона ухае на марихуана"}
{"url": "https://m.offnews.bg/news/Sviat-_12/Isliamist-ubi-mazh-i-vze-zalozhnik-v-Melbarn-IDIL-poe-otgovornost_657404.html", "text": "29-годишен ислямист уби мъж и взе за заложник жена в австралийския град Мелбърн, съобщава Ройтерс. В течение на специализираната акция нападателят е убит от властите.Австралийската полиция разглежда вчерашното нападение в предградие на Мелбърн като терористичен акт.По-рано джихадистката групировка \"Ислямска държава\" пое отговорност за атаката. Свързаната с нея информационна агенция Амак обяви, цитирана от Ройтерс, че \"Ислямска държава\" е извършила нападението, защото Австралия е част от оглавяваната от Съединените щати коалиция срещу групировката.Извършителят на атаката уби мъж и взе жена за заложник преди да бъде застрелян от полицията. Трима полицаи получиха леки наранявания, а жената е невредима.Нападателят бе идентифициран като 29-годишния бежанец от Сомалия Якуб Хайре, предаде Асошиейтед прес, като се позова на австралийската полиция.Хайре е един от двамата мъже, оправдани от съдебно жури през 2010 г. по обвинения в планиране на самоубийствен атентат в Сидни. Той е излежавал присъди за палеж и съпътствани от насилие престъпления, но е бил освободен предсрочно от затвора през ноември.Австралийският премиер Малкълм Търнбул заяви, че ще говори с щатските ръководители в петък за внасяне на промени в законодателството, за да не бъдат освобождавани предсрочно опасни престъпници като Хайре.\"Има прекалено много случаи на предсрочно освободени условно хора, извършили съпътствани от насилие престъпления от този род\", се аргументира Търнбул.", "date": "2017.06.06", "title": " Ислямист уби мъж и взе заложник в Мелбърн, ИДИЛ пое отговорност"}
{"url": "https://m.offnews.bg/news/Temida_18762/Shefat-na-SGS-svarza-pismo-na-Tcatcarov-s-publikatcii-v-medii-buhal_657425.html", "text": "Председателят на Софийския градски съд (СГС) Калоян Топалов излезе с безпрецедентно открито писмо до главния прокурор Сотир Цацаров. В него той посочва, че прокуратурата не прави необходимото, за да извърши докрай проверка по  за използването на специални разузнавателни средства. Една от констатациите в доклада е, че пикът в издаваните разрешения за прилагане на специални разузнавателни средства е през 2010 година. Тогава, управляваният от Владимира Янева съд, която тогавашният вътрешен министър Цветан Цветанов нарече \"семейна приятелка\" и по-късно станала основен , е постановил едва 15 отказа за прилагане на СРС. Постъпилите искания тогава са били 6228 броя, като дадените разрешения са 6213.В писмото си до Цацаров Топалов прилага кореспонденция на ръководството на съда с прокурор Клементина Паличева от специализираното звено \"Антикорупция\", от която се разбира, че тя изисква от съда документи, цитирани в доклада. Тъй като става въпрос за голям обем секретни документи от съда предлагат на прокурорката да се запознае с тях в секретната секция на СГС. Прокурор Паличева обаче е категорична, че документите трябва да ѝ бъдат предоставени. От писмото става ясно още, че след тази кореспонденция, Сотир Цацаров е изпратил писмо до ВСС, в което описва случая, а в същото време в определени медии са започнали нападки срещу ръководството на съда. „Ясно заявявам, че няма да допусна СГС и неговото ръководство да бъдат замесени и въвлечени в несъществуващи и изкуствено създадени институционални скандали или да стават „заложници\" на разчистване на сметки и/или желание за надмощие между отделните власти в страната или в рамките на съдебната власт, реализирани публично чрез истериите на медиите „бухалки\", пише в писмото си Калоян Топалов и прилага цялата кореспонденция с прокуратурата по темата.В писмото се посочва още, че всеки, който си позволява да размахва пръст и да сплашва ръководството на съд, трябва да бъде готов да понесе отговорност. \"Или пък може би именно това, че някой не само си позволява да мисли, но и постоянно да води открита война със съда, основана на компромати, лъжи, клевети и инсинуации, без да има каквато и да е реакция от компетентните институции и органи, била тя и неадекватна, е показателно за степента на демократичност на страната ни\", посочва още Топалов.По-нататък той запознава Цацаров с фактическата обстановка по проверката и това, че прокурор Паличева е била поканена от ръководството на съда за уточняване на реда и начина на извършване на проверката. Първоначално тя се съгласила, но не върнала обаждане. От съда поканили обвинителката официално с писмо, от което последвала \"епистоларна комуникация\", в която от страна на прокуратурата са отправяни искания, които се разминават с нормативните изисквания.Според Топалов разпространяваните интерпретации по случая, граничели с глупостта, а те са, че ръководството на съда спъвало извършването на проверката, въпреки че е неин инициатор. В писмото на шефа на съда се посочва, че и други твърдения, наред с това, че ръководството на съда е извършило престъпления, започнали да се появяват успоредно с писмото на Цацаров до ВСС. Топалов заявява:Според него в резултат на подобно \"фриволно тълкуване\" на фактите се появили спекулации, че прокуратурата осуетява проверката, тъй като от нея може да излязат факти за зависимости между магистрати, бизнесмени и политици, както и факти за това, че СГС се използва като \"банка за незаконно събиране на информация, която в последствие да бъде предоставяна и/или търгувана на политическата и/или бизнес сцена\". Имало и внушения, че се създава изкуствен конфликт, за да бъде отстранено ръководството на съда, който да бъде овладян от \"правилните хора\".Топалов заключава, че не вярва на подобни спекулации, но продължава: Шефът на съда заявява, че когато институциите не си взаимодействат и между тях няма диалог, това води до спекулации и спад в доверието им. Той се обръща към Цацаров, който да съдейства проверката по доклада на съда да приключи максимално бързо и при стриктното спазване на закона.", "date": "2017.06.06", "title": " Шефът на СГС свърза писмо на Цацаров с публикации в „медии бухалки“"}
{"url": "https://m.offnews.bg/news/Futbol_18793/Anglijskite-natcionali-spaha-v-kalta-na-lager-za-komandosi_657406.html", "text": "Странен тимбилдинг преди мача с големия враг Шотландия избра селекционерът на английските футболни национали Гарет Саутгейт. Той заведе тима на двудневен тренировъчен лагер в базата на \"Кралските марини\". Или \"Морски тюлени\", ако използваме термините от американската армия, навлезли чрез Холивуд у нас.Милионерите от Челси, Тотнъм, Ман Юнайтед и останалите грандове са въргаляха в калта, пълзяха, тичаха точно като спецчастите. Прекараха и една нощ под открито небе.Саутгейт обясни защо ги е завел на необичайното място. \"Исках са ги изненадам  в нетрадиционна обстановка. Тези трудности карат командосите да действат като отбор. Искам същото от моите момчета. Да са заедно, когато изпаднат в тежко положение\", обясни селекционерът на Англия.\"Работата на тези момчета е като нашата - представляват нацията и Нейно Величество. Но те нямат право на грешка\", добави той.Англия се прибира от лагера за командоси днес, а към тимът ще се присъединят Гари Кейхил, Ерик Дайър, Крис Смолинг, Джеси Лингаард и Маркъс Рашфорд, които имаха по-дълга почивка. Англия и Шотландия излизат в събота.", "date": "2017.06.06", "title": " Английските национали спаха в калта на лагер за командоси"}
{"url": "https://m.offnews.bg/news/Sviat-_12/Balgarinat-postradal-pri-atentata-v-London-e-v-stabilno-sastoianie_657408.html", "text": "Състоянието на българина, пострадал от терора в Лондон, е стабилно. Животът му е извън опасност.Мъж на средна възраст е пострадалият, но имената му все още не се съобщават, каза за Нова телевизия зам.-външният министър Георг Георгиев. Вчера стана ясно, че при атаката в Лондон е пострадал и нашенец, който е в болница. Българският посланик е посетил лечебното заведение, където е настанен и е заявил своята готовност да се срещне се него, когато състоянието му позволява това.Няма данни за други пострадали българи. ", "date": "2017.06.06", "title": " Българинът, пострадал при атентата в Лондон, е в стабилно състояние"}
{"url": "https://m.offnews.bg/news/Sviat-_12/Borisov-v-Parizh-za-sreshta-s-prezidenta-Makron_657407.html", "text": "Серия от срещи на европейско равнище ще проведе в следващите дни премиерът Бойко Борисов в компанията на вицепремиера Томислав Дончев и министъра на финансите Владислав Горанов.Борисов ще разговаря с новоизбрания президент на Франция Еманюел Макрон по-късно днес в Париж.След това ще започне официално посещение в Берлин, където ще се срещне с президента на Германия Франк-Валтер Щайнмайер, а утре ще разговаря и с канцлера Ангела Меркел.Акценти в разговорите ще бъдат двустранните отношения и сътрудничеството в рамките на Европейския съюз.", "date": "2017.06.06", "title": " Борисов в Париж за среща с президента Макрон"}
{"url": "https://m.offnews.bg/news/Volejbol_18779/Iranska-fenka-podpali-diplomaticheski-skandal-v-Italiia_657412.html", "text": "Дипломатически скандал се разгоря покрай Световната волейболна лига. Екшънът се разрази в Пезаро, Италия.В първата среща излязоха домакините и Иран. Това беше използвано от активистката за човешки права Дария Сафаи и нейна приятелка. Те вдигнаха плакат срещу забраната жени да посещават спортни мероприятия в Иран.Мачът трябваше да се излъчва и в Иран и целта на активистките беше да направят протеста си достояние в азиатската държава.Намеренията им обаче бяха усетени от иранската делегация. Оттам се обърнаха към представителите на полицията с молба жените да бъдат отстранени от трибуните.Опитите на карабинерите да убедят Дария Сафаи сама да напусне удариха на камък и тя беше принудително изведена. По-късно тя се оплака в социалните мрежи за упражненото върху нея насилие. От италианската федерация изразиха съжаление за случилото се.", "date": "2017.06.06", "title": " Иранска фенка подпали дипломатически скандал в Италия"}
{"url": "https://m.offnews.bg/news/OFFTOPIC_18750/Studentka-po-teologiia-se-iavi-na-Mis-Silikon-duhovnitci-vazroptaha_657423.html", "text": "Преподаватели и духовници от богословския факултет на СУ се обявиха срещу своя ученичка, която решила да участва в конкурса \"Мис Силикон\". Младата Илона Попова се явила на състезанието и станала трета, а нейната поява там скандализирала мнозина от факултета.„Дори ми се обадиха да ми кажат да не участвам в предаването, за да не се раздухва темата. Доколкото знам отвореното писмо до медиите и събрата подписка срещу мен са анонимни. Нещо, което е толкова жалко. Писмото е написано по толкова гнусен начин. Те дори са си позволили да цитират Библията. Не съм виждала подобен цирк, не съм знаела, че съм заобиколена от такива хора три години. Наричала съм ги мое семейство”, каза в ефира на Нова телевизия младата миска.Попова обясни, че един от мотивите ѝ да участва в конкурса е голямата награда - ваучер за козметична интервенция за поставяне на силиконови импланти в гърдите, който миската искала да подари на своя приятелка, болна от рак.„Мис Силикон” не е конкурс за показване на бюст, а е с благородна кауза, а именно да се помогне на жени в нужда. Нито една от участничките не е взела и стотинка за това нещо”, каза още Илона.„Баба ми е в болница и в момента плаче. Заради тези сълзи ще ги спукам. Това са едни фалшиви псевдоморалисти. Искам да ме оставят намира. Ще си търся правата до последно, защото не съм направила нищо лошо. По никакъв начин не съм уронила авторитета на Богословския факултет или църквата за разлика от някои духовни лица, които мисля, че ги видяхме”, заяви Илона Попова.", "date": "2017.06.06", "title": " Студентка по теология се яви на \"Мис Силикон\", духовници възроптаха"}
{"url": "https://m.offnews.bg/news/Zdrave_18753/Mazh-s-tezhak-insult-stana-donor-i-spasi-trima_657410.html", "text": " 48- годишен мъж, който е получил инсулт и е изпаднал в мозъчна смърт, стана донор на черен дроб и бъбреци и спаси трима спешно нуждаещи се от трансплантация. Мъжът бил приет в Търновсаката болница с данни за тежък мозъчен инсулт, а на 1 юни изпаднал в мозъчна смърт, съобщава БНТ. Близките взели хуманното решение да дарят здравите органи на мъжа и по този начин да спасят трима нуждаещи се от спешна трансплантация.В сравнение с 2016 г. когато във Великотърновската болница за цялата година е имало три, само от началото на тази това е 4 донорска ситуация, което според лекарите се дължи на това, че хората у нас стават все по-информирани за ползите от донорството. В България в момента за над 1100 души трансплантацията на орган е единственият шанс за живот.", "date": "2017.06.06", "title": " Мъж с тежък инсулт стана донор и спаси трима"}
{"url": "https://m.offnews.bg/news/Obshtestvo_4/Savetnik-ot-VMRO-iska-kmetat-i-vatreshniiat-ministar-da-sprat-Sofii_657427.html", "text": "Писма до столичния кмет Йорданка Фандъкова и министъра на вътрешните работи Валентин Радев изпрати общинският съветник от ВМРО в Столичния общински съвет Карлос Контрера с призив да не позволяват провеждането на гей парад в София. Към кмета Контрера поставя въпроси, свързани с нарушаване на закона при провеждането на подобни паради през минали години. В тях участие взимат малолетни и непълнолетни лица, което е недопустимо.Общинският съветник от ВМРО поставя питания към вътрешния министър относно обезпечаването на сигурността при провеждане на такъв вид шествия. Пита се колко служители на МВР са ангажирани допълнително по охраната на „София прайд“, плаща ли им се извънреден труд и от къде идват парите за това. Контрера поставя също и въпрос дали министерството е правило оценка на въздействието с оглед ангажирането на значителен полицейски ресурс за охрана на мероприятието.Той настоява да получи информация за ресурса – и човешки, и финансов, отделен от МВР във връзка с проведените гей паради в София от 2012 до 2016 г. Карлос Контрера настоява също справката да бъде публично оповестена, защото обществото има право да знае как и за какво се харчат парите на българските данъкоплатци.ВМРО винаги се е обявявала против провеждането на гей парад. Според партията „София прайд“ е мероприятие, което е неприемливо и недопустимо от морална и от ценностна гледна точка.Въпросният прайд е политически митинг с политически искания и осъществяването му е покушение срещу традиционните български ценности, морала, добрите нрави и провокация срещу семейството. Участниците в него искат силово да наложат своя мироглед над останалите български граждани, смяна Контрера. ", "date": "2017.06.06", "title": " Съветник от ВМРО иска кметът и вътрешният министър да спрат „София прайд“"}
{"url": "https://m.offnews.bg/news/Bojni_18771/Dozhivoten-zatvor-za-mashina-ot-MMA-prebil-i-iznasilil-pornozvezda_657426.html", "text": "Американското правосъдие не си играе на дребно. Доживотен затвор получи бившата звезда от веригата UFC Джонатан Копенхейвър - Бойната машина, който преби изнасили зверски бившата си приятелка. Тя е прочутата актриса от филми за възрастни Кристи Мак.35-годишният в момента Джонатан ще има право на предсрочно освобождаване, едва когато навърши 71 години! Ако ги доживее в затвора, тъй като повечето не издържат психически.Съдът отхвърли единствено двете обвинения в опит за убийство. Кристи, която пусна снимка на обезобразеното си лица, не е единствената жертва. Джонатън спукал от бой и Кори Томас, новият приятел на Кристи. ММА боецът ги хванал в леглото и не издържал на гледката.Всичко свършило с 18 счупени кости, потрошен нос и рязани с нож коси. На боеца бяха повдигнати общо 34 обвинения и той беше признат за виновен в 29 от тях, включително и за изнасилване.През март Мак колабира, докато разказваше за нечовешкия двучасов тормоз. Тя показа видимите следи от гаврата, заради която е принудена да избяга от дома си.Адвокатите на Машината защитиха клиента си с мотива, че има увредена психика. Боевете са докарали на Джонатън куп мозъчни травми, освен това е бил натъпкан постоянно със стероиди и антидепресанти.Положението на ММА звездата беше усложнено допълнително от настоящата му пробация. Той преби жестоко човек преди 8 години.", "date": "2017.06.06", "title": " Доживотен затвор за машина от ММА, пребил и изнасилил порнозвезда"}
{"url": "https://m.offnews.bg/news/Futbol_18793/Germaniia-povede-Evropa-sreshtu-Mondial-2022-v-Katar_657431.html", "text": "Немският футболен съюз (DFB) поведе битка срещу провеждане на Световното първенство по футбол през 2022 година в Катар. Мондиалът е синоним на скандал от години. Първо, породиха се сериозни съмнения за корупция още около избора.После футболният свят се възмути, че първенството ще се проведе през зимата. Домакините няма как да избягат от нечовешките жеги през лятото. DFB започва разговори с всички страни от УЕФА, както и с правителството на Германия. Това съобщи неговият шеф Райнхард Гриндел.\"До шампионата остават 5 години, през това време трябва да се намери политическо решение. Ясно е едно, футболната общественост трябва да се обедини - подобни крупни турнири не могат да се провеждат в страни, които активно подкрепят тероризма\", обяви Гриндел.Както е известно, в понеделник 8 държави прекратиха дипломатически отношения с Катар. Става въпрос за ОАЕ, Египет, Бахрейн, Саудитска Арабия, Йемен, Либия, Малдивите и Мавриций. Те обвиниха Катар, че поддържа терористите.Мондиал 2022 трябва да се проведе между 21 ноември и 18 декември.", "date": "2017.06.06", "title": " Германия поведе Европа срещу Мондиал 2022 в Катар"}
{"url": "https://m.offnews.bg/news/Sviat-_12/Poredna-nosht-na-sblasatci-vav-Venetcuela-blizo-100-dushi-sa-raneni_657409.html", "text": "Близо 100 души са били ранени вчера в сблъсъци между антиправителствени демонстранти и полицията във венецуелската столица Каракас. Това е съобщил депутатът от опозицията Хуан Рекесенс, цитиран от ДПА. Депутатът каза, че полицаите атакували демонстрантите и ги ограбили. Няколко журналисти също са били нападнати.Най-малко 65 души бяха убити, откакто през април избухнаха протестите срещу политиката на социалистическото правителство на президента Николас Мадуро. Страната е изправена пред най-сериозната икономическа криза след 2014 г., когато падането на цените на петрола засегна приходите от експорта му, на който разчита Венецуела.Боливийският президент Ево Моралес заяви в Санта Крус, че във Венецуела се извършва опозиционен преврат, подкрепян от САЩ. Според Моралес Вашингтон подкрепя опозицията, защото иска да си осигури контрол над петролните резерви на страната.", "date": "2017.06.06", "title": " Поредна нощ на сблъсъци във Венецуела, близо 100 души са ранени"}
{"url": "https://m.offnews.bg/news/112_6/Dete-na-7-godini-propadna-s-asansior-v-Plovdiv_657434.html", "text": "Момиченце на 7 години е пропаднало с асансьор в Пловдив, съоръжението било ремонтирано преди три месеца. Асансьорът е пропаднал в шахтата от два метра височина, съобщи Нова тв. Системата за аварийно осветление и GSM комуникация не е работела. Момиченцето се прибирало вкъщи, натиснало копчето в асансьора за четвъртия етаж, но кабината изведнъж тръгнала надолу и паднала в шахтата. Виковете на уплашеното дете се чули в целия вход.\"Детето викаше силно, но не можахме да разберем откъде идва звукът и, когато излязохме, тя беше изпаднала в шок, видяхме я през прозорчето, свита в ъгъла на асансьора и ѝ казахме да стои там и да натиска бутона\", разказа бабата на детето\", допълва БНТ. Майката на момиченцето вече е подала жалба в Държавната агенция за метрологичен и технически надзор, за случая е информирана и Комисията за защита на потребителите. В града започват спешни проверки на съоръженията. ", "date": "2017.06.06", "title": " Дете на 7 години пропадна с асансьор в Пловдив"}
{"url": "https://m.offnews.bg/news/Temida_18762/Glavniiat-prokuror-ne-mozhe-da-se-otchita-po-konkretni-dela-reshi-KS_657451.html", "text": "Главният прокурор не може да докладва на парламента как се развиват конкретни разследвания. Това се посочва в решение на Конституционния съд, съобщава \"Правен свят\".Народното събрание не може да изисква от главния прокурор доклад относно дейността на прокуратурата по конкретно наказателно производство. Този отговор единодушно даде Конституционният съд на въпрос, поставен от обвинител №1 Сотир Цацаров.През ноември миналата година Сотир Цацаров поиска от съда да разтълкува промените в Конституцията, с които се въвежда периодичен отчет на главния прокурор пред парламента. Според текста: \"Народното събрание може да изслушва и приема и други доклади на главния прокурор за дейността на прокуратурата по прилагането на закона, противодействието на престъпността и реализирането на наказателната политика\".Главният прокурор поиска тълкуването във връзка с това може ли да отчита хода по конкретни разследвания. Народното събрание не може да изисква от главния прокурор доклад относно дейността на прокуратурата по конкретно наказателно производство\", се казва в решението на Конституционния съд.Няколко пъти главният прокурор е , че няма намерение да отчита хода на конкретни дела в прокуратурата. По време на дискутираните от Висшия съдебен съвет (ВСС) препоръки в последния мониторингов доклад на Европейската комисия той обясни, че няма да бъдат изнасяни данни включително и по дела, свързани с корупцията по високите етажи на властта.", "date": "2017.06.06", "title": " Главният прокурор не може да се отчита по конкретни дела, реши КС"}
{"url": "https://m.offnews.bg/news/Kuhnia_18815/Karotchino-kafe-v-morkov_657428.html", "text": "Любителите на кафето със сигурност са креативни, когато става въпрос за кофеинови напитки – създали са „термично“ лате, „бронирано“ кафе, направено с масло, и дори еспресо тоник.Сега на пазара се появи нова звезда – каротчино или по-точно – капучино от моркови. След създаването на аволатето (лате от авокадо) баристи от кафене в Мелбърн, Автралия, решили да създадат нова оригинална напитка.\"Обичаме да правим различни неща. Предлагаме кафе с ябълка, с авокадо, сега на мода морковът. Следващата седмица ще добавим друга съставка\", казва собственикът на кафенето.", "date": "2017.06.06", "title": " Каротчино - кафе в морков"}
{"url": "https://m.offnews.bg/news/_56/Zakonat-za-patishtata-na-GERB-vrashta-katadzhiite-v-hrastite_657447.html", "text": "Внесеният от ГЕРБ Закон за движение по пътищата вече започва да се гледа от комисии и вероятно скоро ще мине в зала. Очаква се предложените от ГЕРБ промени, които целят да намалят жертвите на катастрофи по пътищата, да бъдат приети от мнозинството. А промените на ГЕРБ включват четири основни неща - да се премахнат знаците пред камерите, да бъде променена Наредбата за алкохол и наркотичните вещества, катаджиите да не са на мястото, където се заснема с мобилни камери и да се санкционират собствениците, предоставили автомобила си за управление на водачи без книжка или употребили алкохол и наркотици.Най-дейният депутат от предишното Народно събрание от гражданската квота на Реформаторския блок Петър Славов, който имаше най-много внесени законопроекти в парламента, коментира новия закон на ГЕРБ за пътищата така: Шумно заявените \"сериозни\" промени \"Войната По Пътищата\" в Закона за движението по пътищата, всъщност представляват 2 параграфа, явно писани ударно и набързо.Това, което веднага прави лошо впечатление (и която промяна не се коментира въобще в мотивите) е, че е премахнато изискването в чл. 165, ал. 1, т.1, катаджиите да се обозначават ясно, когато извършват контрол по този закон.Иначе казано, добре познатата ни и не особено \"европейска\" практика, катаджии да се крият из храстите и от \"засада да изненадват\" нарушителите, се връща. Да не говорим, че подобни действия, особено при натоварен трафик, са изключително опасни, създават задръствания и често сами по себе си стават предпоставка за възникване на ПТП.Останалите промени, свързани с налагането на принудителна административна мярка \"прекратяване на регистрацията на МПС на собственик\" на практика, почти нищо не променят. Тази санкция бе въведена в 43-ия Парламент и при приемането й не веднъж обръщах внимание, че тя няма да заработи. Просто, защото много от движещите се МПС са собственост на лизингови компании или фирми и очевидно, те не се управляват от тях, а текстът предвижда, именно собственикът да управлява автомобила, за да бъде санкциониран. Предлаганата сега \"козметика\" в тази разпоредба, едва ли ще промени нещо съществено и системните нарушители вероятно пак ще си останат безнаказани..\"", "date": "2017.06.06", "title": " Законът за пътищата на ГЕРБ връща катаджиите в храстите"}
{"url": "https://m.offnews.bg/news/Sviat-_12/Edin-ot-atentatorite-v-London-poziral-sas-zname-na-IDIL-za-dokumentale_657430.html", "text": "Един от извършителите на атентата в Лондон е позирал със знаме на \"Ислямска държава\" за документален филм на британска телевизия. 27-годишният Хурам Бут се снимал във филм на \"Ченъл фор\", озаглавен \"Съседите джихадисти\", съобщи \"Дейли телеграф\", цитирана от БТА. Във филма, излъчен през 2015 г., Бут е заснет как се намесва, докато полицията обискира един от лидерите на групата. Той повишава глас и вика: \"Защо го пипате?\". В друг клип иска компас, за да знае накъде е Мека и да отправи молитви. МИ5 и службите за борба с тероризма са започнали да разследват Бут, като следствието е било още в ход до атаката му в събота вечерта.Когато е бил прострелян смъртоносно от полицията, Хурам Бут е носел фланелка на футболния клуб \"Арсенал\" и привързана към кръста фалшива бомба.На властите са били известни връзките на Бут с \"Ал Мухаджирун\". Групировката е забранена след бомбените атентати от 7 юли 2005 г., а нейните \"наследници\" са свързвани с една четвърт от ислямистките терористични нападения и заговори, отбелязва \"Дейли телеграф\".Бут е бил и задържан за кратко от полицията, наред с други членове на групировката, но е бил освобождаван след часове. Според \"Гардиън\" над 130 имами и мюсюлмански лидери са заявили, че няма да отправят заупокойни молитви за извършителите на съботната атака. Изданието посочва, че това е много необичайна мярка. Тя е предшествана , още повече че е предшествана от декларации на водачи от мюсюлманската общност във Великобритания, че ще удвоят усилията да изкоренят екстремизма.В една от декларациите се казва: \"Ислямски дълг на всеки мюсюлманин е да бъде лоялен към страната, в която живее. Сега ние се питаме как екстремизмът и омразата са обзели някои елементи от нашата общност\", пише \"Гардиън\".", "date": "2017.06.06", "title": " Един от атентаторите в Лондон позирал със знаме на ИДИЛ за документален филм"}
{"url": "https://m.offnews.bg/news/Temida_18762/Bashtata-na-IAna-Sazhaliavam-che-sam-balgarin-shte-obzhalvam-prisad_657414.html", "text": "Бащата на убитата в Борисовата градина Яна - Явор Кръстев обяви, че ще облажва присъдата на Николай Русинов - Чеци в съда в Хага.Пред бТВ той каза: „Ще обжалвам докрай, ако трябва ще стигна и до международния съд в Хага”.Яна Кръстева беше убита на 9 юли 2011 г. Тялото ѝ беше намерено на следващия ден, а извършителят беше задържан година след убийството.Миналата седмица Софийският апелативен съд намали присъдата на извършителя Николай Русинов – Чеци на 20 години.Първоначално той получи доживотен затвор, но според САС престъплението не е било извършено с особена жестокост.„Обичам си страната, дал съм клетва, работил съм, пенсионер съм, но започвам да съжалявам, че съм българин”, каза още Кръстев.„Виждам Чеци на всяко дело. На мен ми е под достойнството да разговарям с убиеца на детето ми, не искам нищо да му казвам, има кой да го съди”, каза още Кръстев.Макар че смята да стигне до съда в Хага, бащата на Яна каза, че ако осъди държавата, няма да му е приятно. „Там ще осъдя държавата, ще осъдя всички, за да изплатят на мен някаква сума и да вкарат този убиец в затвора. Обичам си държавата, не искам да осъдя един пенсионер да плаща от пенсията си за моя случай”, казва Кръстев.", "date": "2017.06.06", "title": " Бащата на Яна: Съжалявам, че съм българин, ще обжалвам присъдата на Чеци в Хага"}
{"url": "https://m.offnews.bg/news/Kuhnia_18815/Geri-i-nejnite-smajvashti-torti_657418.html", "text": "Видяхте ли тази галерия? Всички тези изящни торти са излезли от ръцете на Гери - самоук майстор сладкар. Преди пет години тя намира своята страст в изработването на бутикови сладкарски изкушения. Оттогава е създала десетки вкусни и смайващо декорирани торти. И макар че е твърде скромна за таланта си, все пак признава, че който е опитал нейна торта, винаги се е връщал за още.Гери живее в Пазарджик със семейството си и засега твори главно за удоволствие. Изработва торти основно за семейството и приятели. Анимационни герои, изящни цветя, аксесоари, пиратски карти, ковчежета и дантели красят тортите за техните празници. Започнала малко след първия рожден ден на малката си дъщеря. \"Бях много разочарована от тортата за празника й. Вкус, визия цена. Затова си обещах за следващия й рожден ден да направя аз. В началото беше важен вкусът, след това ми се искаше и на вид да са красиви, а не типичните домашни торти. И така вече 5 г.\"В началото, по думите й, тортите не изглеждали никак бутикови. Постепенно, учейки се от клипчета в интернет и обменяйки опит в специализирани фейсбук групи, трупа умения. Въпреки че обикновено ахваш, когато видиш нейно произведение, Гери (Гергана Тодорова) не смята, че има специален талант. Според нея водещо е старанието и положените усилия. \"Вярвам, че във всеки човек са заложени качества, които да развива. От нас зависи докъде ще стигнем.\"Всяка торта й отнема по 3-4 дни. Всичко зависи от сложността на декорацията.\"Има фигури, които не ми харесват и се налага да повтарям, докато не ми се получи. Обичам да правя декорацията по-рано, за да имам време да реагирам, да измисля нещо ново, ако това, което съм замислила, не ми се получава, казва тя. - За мен е важно тортата да е изработена добре, чисто. Харесвам високи торти (над 10 см ) - има повече място за декорация. Декорирам и подложката на тортата. По думите на една от любимите ми учителки - тя е част от тортата и не бива да се пренебрегва.\"Противно на очакванията тя самата не е фен на тортите, сладкото не я изкушава особено. Но обожавам печен чийзкейк. Най-любимият вкус от нейните собствени торти е тази с белтъчени блатове, напоени със сос от малини, а кремът е от животинска сметана и маскарпоне. Използва само естествени продукти, защото освен на визията особено държи на вкуса.Все още не е направила тортата, която да я удовлетворява напълно. \"Всяка следваща е новото ми предизвикателство. С всяка нова торта правя нови неща. Отговорността е голяма. Тортата е много важна за празника, не искам да разочаровам никого\", споделя Гери. Ако Гери беше героиня в холивудска история, вече щеше да е стигнала до бляскавия хепиенд на сбъднатите мечти, богатство и може би слава. Само че историята се развива по български - докато развива таланта си, съпругът й заминава за известно време в чужбина да издържа семейството, тя гледа дъщерите си и мечтае за своя пекарна. \"Надявам се някой ден да осъществя мечтата си. Все още нямам нужните умения, имам още много да уча. Ще ми се обаче дотогава да се облекчат изискванията - правилата и средствата - за малкия бизнес. Към днешна дата са непосилни за моето семейство.\" Административната тежест за старт на малък бизнес от този род е толкова голяма, че само първоначалната инвестиция може за няколко месеца да погълне всички спестявания на семейството.Макар и по-бавно от холивудската, българската приказка на Гери също чака своя хепиенд. Защото тя заслужава нейният талант, любов и усет към красивото да намерят своето вкусно местенце.", "date": "2017.06.06", "title": " Гери и нейните смайващи торти"}
{"url": "https://m.offnews.bg/news/Temida_18762/Sadat-otstrani-Tcenko-Chokov-ot-posta-mu-reshenieto-mozhe-da-se-obzha_657432.html", "text": "Административният съд във Враца прекрати предсрочно правомощията на кмета на с. Галиче Ценко Чоков.В решението на съда се посочва, че Чоков неправомерно е ползвал неплатен отпуск, поради което е отсъствал от поста си необосновано. В решението се посочва, че ползването на неплатен отпуск от страна на лице, \"заело длъжност въз основа на избор\", е незаконосъобразно. Съдът тълкува възможностите за отпуск, като посочва, че платеният отпуск не зависи от волята на работодателя за разлика от неплатения отпуск. \"При ползване на неплатен отпуск (с изключение на изрично предвидените в КТ хипотези), работодателят не само определя периода на ползване на същия, но от неговата воля зависи изобщо дали този вид отпуск ще се ползва\", се посочва в решението. В същото време Чоков няма работодател: Съдът посочва, че в закона не е предвидено определянето на лице, което да замества кмета на кметство при отсъствието му, от което се заключава, че той може да отсъства само в предвидените в Кодекса на труда случаи при определени срокове.При така изложеното съдът намира, че след датата 24.11.2016 г. заинтересованата страна неоснователно не изпълнява функциите на кмет на с. Галиче обл. Враца, поради което пълномощията му следва да бъдат предсрочно прекратени, се казва в решението, което може да бъде обжалвано пред Върховния административен съд (ВАС) в 7-дневен срок.", "date": "2017.06.06", "title": " Съдът отстрани Ценко Чоков от поста му, решението може да се обжалва"}
{"url": "https://m.offnews.bg/news/Obshtestvo_4/Izpisaha-Georgi-Ivanov-ot-VMA_657452.html", "text": "Първият български космонавт Георги Иванов е изписан от ВМА, съобщиха от лечебното заведение. Иванов беше приет в болницата след исхемичен инсулт на 22 май. Той е изписан по-рано днес, след като резултатите от направените му изследвания са показали, че оставането му в болницата вече не се налага. От лечебното заведение допълниха, че му е изготвен рехабилитационен режим, който трябва да проведе след изписването. ", "date": "2017.06.06", "title": " Изписаха Георги Иванов от ВМА"}
{"url": "https://m.offnews.bg/news/Politika_8/Makron-pristiga-u-nas-prez-avgust-Borisov-shte-mu-pokazhe-granitcite_657454.html", "text": "Френският президент Еманюел Макрон ще посети България през август. Това обяви премиерът Бойко Борисов след срещата с Макрон в Елисейския дворец, цитиран от \"Фокус\". Борисов планира да покаже на Макрон как охраняваме границите си, стана ясно от думите му. Премиерът посочи, че двамата са разговаряли по основните теми, сред които са социалните политики и работните визи. По думите на Борисов по време на срещата са били отчетени усилията на страната ни в сферата на финансите. Той е категоричен, че с Макрон са поставили добро начало за сътрудничество и доверие.\"Убеден съм, че с помощта на Франция това е добър старт и както всичко в Европа, се надяваме в негово лице да тегли Европа напред. Силна, единна и да не забравя периферията. Защото ние сме географска периферия, но сме много важни за защитата на ЕС\", подчерта Борисов. От своя страна, Макрон посочи, че България е показала силна воля за отваряне към всички държави и за интеграция. По думите му по време на срещата двамата са обсъдили въпроса за двустранното сътрудничество, темата за еврото и перспективите за сътрудничеството между двете държави в този сектор. \"България има рядък шанс с предстоящото Председателство и с това, което сме постигнали като авторитет в Европа, да атакуваме чакалнята на Еврозоната. Това означава намаляване на лихвите по кредитите, гарантиране на инвестициите, изключване от Европа на две скорости. Разделението на Европа ще дойде по линия на Еврозоната. И когато си извън Еврозоната или чакалнята, няма на кого да се сърдиш след това. Тези, които са вътре, искат да си защитят валутата и да избегнат гръцкият сценарий\", допълни Борисов.В момента финансовият министър Владислав Горанов работи с френския си колега по въпроса с Шенген и Еврозоната.На 23 юни ще бъдем при финансовия министър на Германия, довечера и утре ще разговаряме по същите теми с президента и канцлера на Германия, каза Борисов.", "date": "2017.06.06", "title": " Макрон пристига у нас през август, Борисов ще му покаже границите (снимки)"}
{"url": "https://m.offnews.bg/news/112_6/Stroitelno-skele-se-sruti-v-Blagoevgrad-po-chudo-niama-postradali-sn_657436.html", "text": "Скеле на 13-етажен блок, който се санира по Националната програма за енергийна ефективност, се срути днес в Благоевград, а като по чудо няма пострадали, предава БГНЕС.Четиримата работници на място не са били затрупани, само защото се изместили встрани от скелето минута преди да рухне от 13-ия етаж.Инцидентът стана днес към 10.15 часа днес на ул. „Иван Шишман“ в центъра на Благоевград.При рухването на скелето има изпочупени климатици на собствениците на апартаменти. Техническият ръководител се опита да избяга с личния си автомобил, но бе задържан от полицията.Районът е отцепен. На място пристигнаха няколко полицейски и спасителни екипи. Следователи започнаха разпит на техническите лица и работниците. Според техническия ръководител причина за инцидента е поддала основата на скелето при тротоара.", "date": "2017.06.06", "title": " Строително скеле се срути в Благоевград, по чудо няма пострадали (снимки)"}
{"url": "https://m.offnews.bg/news/Futbol_18793/Finlandska-legenda-e-porednata-zvezda-za-macha-na-Berbatov_657448.html", "text": "Димитър Бербатов обяви поредния бляскав участник в своя благотворителен шоу-мач на 14 юни. Това е финландската легенда Яри Литманен.", "date": "2017.06.06", "title": " Финландска легенда е поредната звезда за мача на Бербатов"}
{"url": "https://m.offnews.bg/news/Obshtestvo_4/Problemi-s-priema-na-parvolatci-v-tciala-Sofiia_657449.html", "text": "Единните правила, въведени от Столична община за прием на първолаци, не успяват да решат проблема \"детето живее срещу училището, а в него няма място за него\". За това сигнализираха OFFNews родители на деца, събрали максимален брой точки по критериите \"близост до училището по адрес и месторабота на майката или бащата\", но останали извън първото класиране за първокласници. На практика критериите, които определят училищните ръководства, играят решителна роля, обясни майка на кандидат-ученик от кв. \"Лозенец\". Сред критериите за допълнителни точки, определени от директорите, има например предимство за деца на бивши ученици с принос към училището; за деца, които са били в конкретна детска градина на територията на района; както и за изучаван чужд език до момента. Родители от 51-во училище дадоха на прокурор първото класиране за първи клас, защото според тях има много подадени фалшиви декларации за настоящ адрес на родителите или за адреса на местоработата им.Десетки деца, живеещи на метри от училището, не са класирани. Според недоволните родители злоупотреби има и с документите, удостоверяващи месторабота в района на училището - критерий, който също носи много точки, съобщи Нова тв.Директорът на 51-во училище Александър Александров потвърди, че тази година има около 40 деца с адресна регистрация в района, направена преди няколко месеца. Родителите искат пълна проверка. Общината прие новите критерии за прием на първолаци, заради наредба на Министерството на образованието и науката. \"Ние още тогава им казахме, че тези критерии няма да работят ефективно, защото не отговарят на спецификата на София, на нашето райониране, на проблемите със структурата на населението. Няколко пъти вече сме настоявали в разговор с новия министър, искаме по-скоро да се свика работна група и да се променят критериите\", обясни заместник-кметът на София по образование Тодор Чобанов. На практика обаче каквото и да открие прокуратурата или инспекторите от образованието, класирането няма как да се промени. В четвъртък излиза второто класиране за първи клас, записването на приетите свършва утре, а деца няма да бъдат отписвани - системата не може да работи против ученика, независимо какви нередности са извършили родителите и колко дискриминационни правила са въвели училищните ръководства. ", "date": "2017.06.06", "title": " Проблеми с приема на първолаци в цяла София"}
{"url": "https://m.offnews.bg/news/Litca_18761/Pochina-Manol-Kakov-obiavil-padaneto-na-Todor-Zhivkov_657475.html", "text": "Почина журналистът Манол Къков - един от добре познатите радио и телевизионни гласове у нас. Тъжната вест съобщиха негови близки.Къков ще остане в историята като човека, прочел новината за падането на Тодор Живков по националното радио на 10 ноември 1989 г. Именно от него голяма част от българите научиха за идването на демокрацията. Текстът той изчита в централната емисия на БНР в 20 часа.Къков е роден на 29 септември 1963 г. Работи и за двете държавни електронни медии - БНР и БНТ - и става един от най-известените гласове зад кадър. Озвучавал е материали за \"Всяка неделя\", \"По света и у нас\", за много документални и научнопопулярни филми.Редакцията изказва съболезнования на близките!", "date": "2017.06.06", "title": " Почина Манол Къков, обявил падането на Тодор Живков"}
{"url": "https://m.offnews.bg/news/Temida_18762/Arestuvaniiat-prokuror-e-obvinen-za-iznudvane_657477.html", "text": "При акция на прокуратурата е задържан Димитър Захариев - обвинител от Окръжна прокуратура – Плевен. Заедно с него е задържан и служител на ГД „Изпълнение на наказанията“ – Плевен. Двамата са обвинени за организиране на престъпна група и заплахи към свидетели.Главният прокурор Сотир Цацаров потвърди, че Захариев е арестуван в Съдебната палата в София. По това време там вървеше дело, в което прокурорът отговаря за принуда на свидетел по делото \"Октопод\" да натопи бившия шеф на спецпрокуратурата Светлозар Костов. Обвинението срещу Захариев е за участие в организирана престъпна група за изнудване.„Що се отнася до служителя на Главна дирекция „Охрана“, обвиненията срещу него са за участие в същата престъпна група и за отправяне на преки заплахи към служител - негова колежка на ГД „Охрана“, за живота на съпруга ѝ, ако той продължава да свидетелства по това дело. Тези деяния са с изключително висока степен на обществена опасност“, съобщи главният прокурор.Служителят е заплашил своя колежка с думите „Ти няма ли да почерпиш, че ще станеш вдовица? Кажи на твоя мъж какво говори и какво прави, защото като излезе Куката от затвора, ще го убие“.Арестът на прокурор Захариев по време на първото дело срещу него не е попречило на процеса, твърди главният прокурор и припомни, че по негово искане на 23 юли 2015 г. ВСС го е отстрани от длъжност.\"На 26 април 2016 г. аз внесох още едно предложение във ВСС, което касаеше освобождаването му от длъжността прокурор, тъй като се оказа, че за времето, в което той е бил отстранен от длъжност, той е придобил дялове от търговско дружество, охранителна фирма, и е осъществявал търговска дейност, въпреки това, че е продължавал да бъде прокурор“, посочи Цацаров.На 29 декември 2016 г. срещу Захариев е внесен обвинителен акт. „Той е обвинен в упражняване на принуда, при условията на продължаващо престъпление. Част от деянията са по отношение на свидетел и са свързани с принуда към него за депозиране на показания, както и сигнали и оплаквания срещу прокурор, обвинен е и в нарушаване в правилата за държане на огнестрелно оръжие, както и държане на средства за смущение на радиоефира без да има разрешение за това“, съобщи той.Цацаров не пожела да спомене името на втория задържан, служител в Главна дирекция „Изпълнение на наказанията“ – Плевен.", "date": "2017.06.06", "title": " Арестуваният прокурор е обвинен за изнудване"}
{"url": "https://m.offnews.bg/news/Futbol_18793/Arsenal-dava-140-miliona-evro-za-Mbape-nov-svetoven-rekord_657469.html", "text": "Арсенал са готови да счупят световния трансферен рекорд за Килиан Мбапе със 121,8 милиона паунда или 140 милиона евро. Това твърдят медиите във Франция. Вундеркиндът на Монако е желан от всички европейски грандове.Според L’Equipe мениджърът на \"топчиите\" Арсен Венгер е бил забелязан вчера в Ница, на един хвърлей място от Монако. Той е бивш треньор на френския тим. Като доказателство бяха приложени снимки на Арсен от Лазурния бряг. Това естествено не дава особени предимства. Миналата седмица Монако отхвърли оферта от 87 милиона паунда за Мбапе, идваща от Арсенал.В понеделник Реал Мадрид извади 118 милиона паунда за Мбапе. Това също беше втората оферта на европейския шампион това лято. И тя беше отхвърлена.В Монако няма защо да бързат. Тези дни в надпреварата за голмайстора се включи Манчестър Юнайтед. Сумите могат да скочат до небеса!Припомняме, засега световният трансферен рекорд принадлежи точно на Ман Юнайтед. Моуриньо плати 105 милиона евро на Ювентус за друг френски национал - Пол Погба. Сумата е върхът на айсберга, защото се оказа, че под масата за раздавани бесни комисиони. ", "date": "2017.06.06", "title": " Арсенал дава 140 милиона евро за Мбапе - нов световен рекорд"}
{"url": "https://m.offnews.bg/news/Kultura_33/SBH-v-zashtita-na-Sedmokriliia-zagrizheni-sme-za-chuzhdi-tcennosti_657467.html", "text": "Съюзът на българските художници (СБХ) публикува на сайта си отворено писмо, в което за пореден път се обявява срещу премахването на паметника \"1300 години България\" пред НДК. Според Съюза, събарянето на паметника е нехайство за родната памет, а решението е взето в разрез с авторитетни и експертни мнения от културни и архитектурни институции. Писмото е адресирано до президента Румен Радев, премиера Бойко Борисов, Вежди Рашидов - бившия министър на култура, а по настоящем председател на комисията по култура и медии към НС, Боил Банов - министър на културата, кмета на София Йорданка Фандъкова и нейният заместник па културните въпроси д-р Тодор Чобанов, до Елен Герджиков - председател на Столичния общински съвет (СОС) и Малина Едрева - председател на комисията по образование, култура, наука и културно многообразие към СОС.Художниците искат от общината да преразгледа решението си, с което приема разрушението на паметника, символизиращ вековната история на страната ни:Според художниците от Съюза, авторитетни ценители на изкуството от Европа и света са оценили високо достойнствата на паметника, дело на скулптора Валентин Старчев. В писмото се твърди още, че Столична община при решението си не е взела предвид официалните мнения на творческите съюзи на художниците, архитектите, ландшафтните архитекти и Института за изследване на изкуствата към БАН. Според тях авторитетните и експертни мнения са давани в периода 2012 г. до ден днешен. Решението е било в конфликт и със Специализирания експертен съвет по изобразителни изкуства към Министерство на културата. Според художниците, решението на местния парламент на столицата е в разрез и със становището на дирекция \"Авторско право и сродните му права\". Решението за премахването на паметника бе взето през 2014 г., а на негово място ще бъде възстановен мемориалът на загиналите войници от Първи и Шести софийски полк от Балканските и Първата световна войни. От няколко години паметникът пред НДК е със специални заграждения поради опасност от падащи плочи и елементи от конструкцията му. След обжалване съдът разреши премахването на монумента. От СБХ обявяват, че не са против да има паметник на войниците от Първи и Шести софийски полк от Балканските и Първата световна войни, но трябва да има по-широко обсъждане за вземане на решение. Те твърдят, че има изкуствено противопоставяне на двата паметника - \"1300 години България\" и този, който и стоял на мястото ми преди това, за софийските войници от войните, довело до решението на Столична община, което е плод на \"поредно недомислие, прибързаност, конюнктура, политиканство и изопачена представа за историческа справедливост\".  Пълният текст на отвореното писмо може да видите . ", "date": "2017.06.06", "title": " СБХ в защита на \"Седмокрилия\": загрижени сме за чужди ценности, а нехаем за родното"}
{"url": "https://m.offnews.bg/news/Sviat-_12/Tereza-Mej-shte-pobedi-no-bez-mnozinstvo-sled-izborite-v-chetvartak_657474.html", "text": "Консервативната партия на премиера Тереза Мей няма да има мнозинство в Камарата на общините след предсрочните избори във Великобритания в четвъртък. Това сочат резултатите от проучване на \"ЮГъв\", цитирани от Ройтерс и БТА. Според проучването партията на Мей ще спечели 304 мандата и така няма да ѝ достигнат 22 за мнозинство. Лейбъристката партия пък ще спечели 266 мандата. Преди свикването на предсрочните избори Консерваторите имаха 330 мандата в Камарата. Преди седмица \"Лорд Ашкрофт полс\" прогнозира мнозинство за консерваторите след изборите. Друга социологическа агенция - \"Сървейшън\", пък установи, че разликата в одобрението за консерваторите и лейбъристите се е стопило значително през последните седмици. Проучва на агенцията показва, че разликата е спаднала до 1,1 на сто, докато в началото на май е била 16 пункта.Според проучването се очаква 41,5 на сто от британците да гласуват за консерваторите, а 40,4% - за лейбъристите. Експерти посочват, че причина за спада в рейтинга на управляващите са неспазените предизборни обещания в социалната сфера, както и активната кампания на лейбъристите. ", "date": "2017.06.06", "title": " Тереза Мей ще победи, но без мнозинство след изборите в четвъртък, сочи проучване"}
{"url": "https://m.offnews.bg/news/Zimni_18801/50-000-bez-bileti-okupiraha-zalata-na-hokeen-mach-video_657473.html", "text": "Град Нешвил е за първи път домакин на битки от Големия финал за Купа \"Стенли\", а феновете на местния Предейтърс станаха свидетели на велик двубой. Хищниците спечелиха и второто си домакинство на шампиона Питсбърг Пингуинс, този път с 4:1, като по този начин изравниха резултата в серията - 2:2.Желаещите да гледат този двубой бяха много, но нямаше място за всички в зала \"Бриджстоун арина\". Извън залата останаха повече от 50 000, които гледаха двубоя на големи екрани в центъра на Нешвил.\"Жълтите\" не оставиха никакви шансове на своите опоненти, като в двете домакинства записаха срещу Пингвините голова разлика 9:2.\"Много е трудно да победиш, когато си отбелязал само един гол. Изпитвахме затруднения по време на последните два мача с Нашвил, липсваше ни обаче класа при завършващия удар\", коментира треньорът на Питсбърг Майк Съливан.Хищниците нанесоха своя удар във втората третина, когато отбелязаха две попадения и дръпнаха с 3:1. Фредерик Гудро направи всичко възможно, за да съкруши Пингвините и го направи със стил.Сред публиката бяха легендата на хокея - Уейн Грецки, както и бившата баскетболна звезда Чарлз Баркли.", "date": "2017.06.06", "title": " 50 000 без билети окупираха залата на хокеен мач (видео)"}
{"url": "https://m.offnews.bg/news/Obshtestvo_4/Plamen-Rajchev-e-balgarinat-postradal-pri-atakata-v-London_657456.html", "text": "Българинът Пламен Райчев е пострадал при последния атентат в Лондон, съобщава Дарик. Информацията за ранения ни сънародник е получена в нашето посолство от външното министерство на кралството.Мъжът е в стабилно състояние и няма опасност за живота.\"Роднините му на този етап са спокойни. Той е бил пребиваващ там, на средна възраст e\", заяви тази сутрин пред Нова телевизия зам.-външният министър Георг Георгиев.Посланикът ни Константин Димитров вече е поискал свиждане с Райчев. Мисията ни в Лондон е получила също сигнал от роднини на българска гражданка, която е в неизвестност от нощта на атентата в събота. Издирваната ни сънародничка е омъжена за чужденец. По-късно стана ясно, че тя се е свързала с роднините си.", "date": "2017.06.06", "title": " Пламен Райчев е българинът, пострадал при атаката в Лондон"}
{"url": "https://m.offnews.bg/news/Sviat-_12/Tretiiat-terorist-ot-London-e-roden-v-Maroko_657463.html", "text": "Британската полиция обяви името на третия атентатор от Лондон.Името му е Юсеф Загба. Роден е в Мароко през 1995 г., съобщава \"Кориере дела\", цитиран от БТА. Бащата на Загба е мароканец, а майка му е италианка. Родителите му живеели в Мароко известно време. След това се разделили и майката заминала за Италия, а сега живее в провинция Болоня. Загба е пътувал няколко пъти от Мароко до Италия, за да се види с нея. През март 2016 г. той е арестуван на летището в Болоня, докато се опитвал да се качи на самолет за Турция и оттам да отиде в Сирия.Италианското разузнаване е предупредило мароканското и британското разузнавания, че Юсеф Загба е подозрителен и често пътува. На Загба пък било повдигнато обвинение за международен тероризъм, но това обвинение не било доказано. Въпреки това Италия го включила в списъка на хората, представляващи риск за сигурността.След това Юсеф Загба се преместил в Лондон, където си намерил сезонна работа в ресторант. ", "date": "2017.06.06", "title": " Третият терорист от Лондон е роден в Мароко"}
{"url": "https://m.offnews.bg/news/Obshtestvo_4/Prouchvane-Polovinata-ot-balgarite-kazvat-che-sa-shtastlivi_657461.html", "text": "39% от българите казват, че понякога са щастливи. 52% обаче заявяват, че почти винаги или често преживяват щастливи моменти. Данните са от проучване, което проследява състоянията, влияещите върху психичното здраве на българите: щастие – оптимизъм – песимизъм – тревожност – удовлетвореност.Изследването е проведено от Института за политика и Института за изучаване на човека и населението към БАН сред 1200 души в 44 населени места в периода 10 - 21 април 2017 г.Нивото на оптимизъм е сравнително високо – 3,42 по 5-степенна скала. При подобно изследване преди близо 25 г. (през 1993 г.) оптимистите са били 2,67 по същата 5-степена скала. Дяловете на жените и мъжете оптимисти са равни.Според данните на Института за политика, хората, които по-често изпитват щастие, се самоопределят като привърженици на център-дясното. Това са по-млади хора с висше образование и по-високи нива на доходите.На другия полюс са тези, които се идентифицират в център-лявото. Те са основно над 60-годишна възраст, с по-нисък доход и по-ниско образование. Тоест факторите възраст, образование и доходи влияят върху личната интерпретация на състоянието на щастие.Средната стойност на тревожността на българите е малко по-висока от средната – 2,3 по 4-степенна скала.Участниците в изследването заявяват, че понякога и често преживяват в състояние на тревожност. Хората с по-високо образование са по-малко тревожни и отбелязват по-ниски резултати по скалата. По-тревожни са хората, преживели развод, раздяла, загуба на съпруг или съпруга.Макар и по-малка в сравнение с нивата на оптимизъм, удовлетвореността от живота също отбелязва умерени резултати – 2,89 по 5-степенна скала. Пикът на житейската удовлетвореност е при 46-55-годишните.Самотата е един от факторите, които понижават усещането за удовлетворение. Тя обаче не е свързана с наличието или липсата на деца. Отново върху това състояние влияят степента на образование и сигурността – например броят източниците на доход в домакинството.Като цяло щастието, удовлетвореността, тревожността и оптимизмът се движат в положителния дял на скалите. Ясно се очертават по-негативни нагласи у хората с леви политически предпочитания, което може да се обясни с поколенческото различие (по-възрастни, с по-ниско образование и по-ниски доходи), коментират от Института за политика.", "date": "2017.06.06", "title": " Проучване: Половината от българите казват, че са щастливи"}
{"url": "https://m.offnews.bg/news/Futbol_18793/Skorpioni-s-1005-gola-izlizat-sreshtu-tima-na-Berbatov_657476.html", "text": "Броени дни ни делят от футболното събитие на годината. На 14 юни All stars на Луиш Фиго ще се изправят срещу United Stars на Димитър Бербатов на стадион “Васил Левски” в София. Грандиозното шоу ще стане факт благодарение на Fibank, a важната новина е, всички приходи ще са в полза на талантливите деца от Фондация „Димитър Бербатов”.Мненията на коментаторите са единодушни - имената от отбора на Фиго, известни до момента, правят сериозна заявка за предстоящия мач. Общият брой на отбелязаните голове по време на кариерите им е 1005, като водач с цели 175 гола е Дуайт Йорк.Макар изместен от първото място по печеливши удари във футболната врата, Фиго изпреварва всичките си съотборници по изиграни мачове. Звездата може да се похвали с цели 797 клубни мача, както и със 127 в националния отбор. Негова е и първата позиция по брой спечелени награди (15 клубни и 15 индивидуални).Освен по брой резултати, звездите от отбора на Фиго се различават и по физически показатели. Най-нисък по ръст е Роберто Карлош със своите едва 168 см. Явно обаче това не е никакъв проблем за 44-годишния футболист, носител на цели 28 признания.Проблем с височината не е имал и най-високият в отбора – 196-сантиментровият Франческо Толдо. Високият ръст за позицията на вратар е преимущество и той се слави като един от най-добрите за своето време.Най-млад в отбора на Фиго е 35-годишният Максуел. Въпреки това средната възраст на обявените футболисти, които ще ритат благотворително в София, е близо 43 години, която е почти достолепна за този спорт.Високи, ниски, млади и не толкова млади играчи ще се състезават по покана на Димитър Бератов и Луиш Фиго, за да помогнат за развитието на талантливите деца на България с подкрепата на Първа инвестиционна банка. Мненията на феновете и специалистите са еднакви - това ще бъде футболното шоу на годината.И макар преобладаващата зодия в All Stars отбора на Фиго да е Скорпион, за който 2017-а година предвещава финансови проблеми, фалити и икономически провали, знаем, че звездите ще дадат всичко от себе си на терена. Цели петима футболисти от отбора на Фиго са родени под знака на Скорпиона.Извън астрологията, едно е сигурно. Всички фенове чакат със затаен дъх датата 14 юни, както и новини от Бербатов за още имена, които ще се включат в благотворителния мач.", "date": "2017.06.06", "title": " Скорпиони с 1005 гола излизат срещу тима на Бербатов"}
{"url": "https://m.offnews.bg/news/Kultura_33/Liube-idvat-za-bezplaten-kontcert-vav-Varna-na-9-iuni_657485.html", "text": "Руската рок група \"Любе\" (рус. \"Любэ\") ще дойде в България с Николай Расторгуев, за да направи голям концерт на 9 юни на Пристанище Варна - в новата зона за рекреация.Концертът, организиран от Община Варна и Генерално консулство на Русия във Варна, е безплатен и е с начален час 20:30 часа. Групата хармонично смесва елементи от рокендрол, руска фолклорна музика, военна музика и елементи от рапа. Основана е през 1989 година и досега има издадени 16 албума.", "date": "2017.06.06", "title": " \"Любе\" идват за безплатен концерт във Варна на 9 юни"}
{"url": "https://m.offnews.bg/news/Sviat-_12/Mazh-napadna-s-chuk-politcaj-pred-katedralata-Notr-Dam_657490.html", "text": "Мъж нападна с чук полицай пред катедралата \"Нотр Дам\" в Париж. Други полицаи са стреляли по нападателя и са го ранили. Районът около катедралата е отцепен. Полицията обяви в Туитър за инцидента и предупреди хората да не се приближават. В същото време потребители на социалната мрежа написаха, че се намират в катедралата и са блокирани, като не знаят какво се случва отвън. ", "date": "2017.06.06", "title": " Мъж нападна с чук полицай пред катедралата \"Нотр Дам\""}
{"url": "https://m.offnews.bg/news/Drugi_18773/Rusiia-ni-blagodari-za-pozitciiata-v-skandala-s-dopinga_657486.html", "text": "Интересна среща проведе министърът на младежта и спорта Красен Кралев. Той прие руския посланик Н. Пр. Анатолий Макаров. Два са интересните моменти, личи от прессъобщението.Посланик Макаров благодари на българския спортен министър за справедливата позиция, която изрази след скандала с уличените в употреба на допинг руски атлети преди Олимпиадата в РИО, се казва в него.Тогава позицията на страната ни беше, че антидопинг правилата трябва да се спазват, а всяка международна федерация трябва да вземе решение дали руски спортисти да участват в Олимпиадата. По този начин се защитават правата на чистите от допинг спортисти и се дава право те да участват на игрите. Припомняме, голяма част от световния спортен елит, начело с шефове от WADA, обаче настояваше за директно изхвърляне на всички руски спортисти от РИО.Другият любопитен момент е свързан с подаръка, който получи руският гост. Министър Кралев изненада с биографичния фотоалбум на българската футболна легенда Христо Стоичков „Това съм аз“. В края на срещата руският посланик поздрави и българските медалисти от Европейското първенство по самбо, които бяха придружавани от председателя на Българската федерация по самбо Георги Юсев и от почетния председател Румен Стоилов.", "date": "2017.06.06", "title": " Русия ни благодари за позицията в скандала с допинга"}
{"url": "https://m.offnews.bg/news/Obshtestvo_4/Lozan-Panov-poiska-prokuraturata-da-bade-izvadena-ot-sadebnata-vlast_657492.html", "text": "Председателят на Върховния касационен съд Лозан Панов поиска от президента Румен Радев да започнат консултации за свикване на Велико народно събрание и конституционни промени. Това обяви магистратът веднага след срещата си с държавния глава.Според Панов прокуратурата трябва да бъде извадена от съдебната власт и да бъде орган равно отдалечен от останалите власти.Според Панов разговорът с президента Румен Радев е бил добронамерен.Преди ден държавният глава се срещна с председателя на ВАС Георги Колев, а утре в 11 ч предстои срещата му с главния прокурор Сотир Цацаров. ", "date": "2017.06.06", "title": " Лозан Панов поиска прокуратурата да бъде извадена от съдебната власт"}
{"url": "https://m.offnews.bg/news/Futbol_18793/Smelchaga-iadosal-teroristite-Majnata-vi-az-sam-ot-Miloul_657491.html", "text": "Рой Ларнър обръщал няколко бири до прочутия Borough Market, когато тримата терористи от Лондон бридж се врязали в хората и извадили огромни ножове. Болните мозъци започнали да крещят \"Ислям, Ислям\", оглеждайки се за беззащитни жертви.Но Рой не помръднал от мястото си, привличайки нарочно вниманието на джихадистите. Така спасил мнозина други, които получили време да избягат.Запалянкото разказа как намесил и любимия отбор в неравностойната битка: \"Те носеха от онези огромни ножове и крещяха нещо за Аллах. После продължиха с: \"Ислям, Ислям, Ислям\". Като пълен идиот изкрещях обратно. Май беше нещо от сорта: \"Разкарайте се, копелета\". Направих още няколко крачки към тях и им казах \"Майната ви! Да ви го начукам, аз съм от Милоул\". Така ме атакуваха\".Запалянкото на лондонския клуб бил намушкан 8 пъти. Закарали го в болница в критично състояние с рани на главата, ръцете и гръдния кош. Рой вече е прескочил лошото и се възстановява. Смелите фенове на Милоул имат основание да се гордеят, че техният събрат може да бъде наричан основателно \"Лъвът на Лондон бридж\". Вече тръгна петиция на Рой да бъде даден кръст за храброст.Както е известно, феновете на Милоул далеч не са най-многобройните, но стане ли бой в Лондон, те са замесени. Никой не смее да им излезе насреща. Пословична е враждата им с ултрасите на Уест Хям, за която са заснети и филми.Е, вече за биткаджиите от Милоул няма да се говори само с лошо.", "date": "2017.06.06", "title": " Смелчага ядосал терористите: Майната ви, аз съм от Милоул"}
{"url": "https://m.offnews.bg/news/Zdrave_18753/Tristrankata-prie-naredbata-za-TELK-biznesat-poiska-seriozni-promeni_657484.html", "text": "Националният съвет за тристранно сътрудничество (НСТС) постигна консенсус по наредбата за ТЕЛК. До необходимостта от ново разглеждане на наредбата се стигна, след като Върховният административен съд отмени част от текстовете в наредбата. От здравното министерство обявиха, че проектът на новата наредба вече е бил публикуван за обществено обсъждане и срокът е изтекъл, като се изкачваше само избора на членове в НСТС, за да може да разгледа наредбата и тя да отиде за гласуване в Министерския съвет. От Сдружението на лекарите от ТЕЛК-София изразиха притеснения за издаването на решения след отмяната на текстовете въпреки уверенията на МЗ, че това няма да спре работата им. Обсъждането на наредбата на Съвета не протече гладко. Зам.-министърът на здравеопазването Мирослав Ненков обяви, че от министерството са обмислили всички промени много внимателно, за да не се стигне до нова намеса на съда. Синдикатите нямаха възражения към текстовете и призоваха за бързото им приемане. Възражения срещу наредбата изразиха представителите на бизнеса. От Асоциацията на индустриалния капитал обявиха, че няма да подкрепят проекта, тъй като са необходими концептуални промени в системата, за да няма порочни практики. Председателят на Асоциацията Васил Велев настоя да се обяви срок на действие на наредбата но приемането на нова. От Българската стопанска камара, Българската търговско-промишлена палата и Конфедерацията на работодателите и индустриалците в България подчертаха, че цялата система на ТЕЛК-овете е изградена върху деформации и настояха за цялостна ревизия на текстовете.Социалният министър Бисер Петков обясни, че приемането на наредбата е наложително, за да се преодолее създалата се ситуация, но допълни, че експертна работна група от здравното, социалното и финансовото министерства ще разработи концепция за реформа на ТЕЛК-овете.", "date": "2017.06.06", "title": " Тристранката прие наредбата за ТЕЛК, бизнесът поиска сериозни промени"}
{"url": "https://m.offnews.bg/news/Medii_73/Globalnata-agentciia-za-digitalen-marketing-Isobar-vliza-v-Balgariia_657488.html", "text": "Глобалната агенция за дигитален маркетинг Isobar (Айзобар), част от мрежата на Dentsu Aegis Network, отваря врати в България. Навлизането й на местния пазар идва в отговор на нарастващото търсене на дигитални експерти и услуги у нас и надгражда стратегията на глобалния изпълнителен директор на бранда Джийн Лин за силното позициониране на Isobar в развиващите се пазари, едновременно с растежа на агенцията в страните със силно развити икономики. Откриването на офиса на Isobar Bulgaria ще засили глобалното присъствие на агенцията в над 85 локации на 45 световни пазара.„Като световна дигитална агенция, ние продължаваме да инвестираме в развиващи се пазари с висок потенциал, за да осигурим на нашите клиенти глобално качество на услугата, приложимо на местния пазар. Силната старт-ъп култура и талантът за иновации в София дава на Isobar огромна възможност за развитие на българския пазар и с удоволствие приветстваме присъединяването на местния екип в това вълнуващо време. Isobar България, заедно със 150-те специалисти по електронна търговия на Isobar eCommerce в България, ще създадат солидна основа за силен растеж както на местно ниво, така и в целия ЕМЕА регион (Европа, Средния изток и Африка) “, обяви Глобалният Изпълнителен директор на Isobar, Джийн Лин.Isobar Bulgaria ще се развива под ръководството на Мария Грашнова, Главен изпълнителен директор на Dentsu Aegis Network България, която ще отговоря за растежа и развитието на агенцията и нейното портфолио от клиенти на местния пазар.\"Откриването на Isobar България е сигнал, че Dentsu Aegis Network се ангажира сериозно с развитието си в региона и налагането на стратегията си за лидерство по отношение на мисленето и дигиталните иновации, които предлага на своите клиенти\", каза Грашнова. \"Ние непрекъснато създаваме иновации и разширяваме способностите и дизайнерските си умения, за да помогнем на брандовете да уловят сърцата и умовете на своите потребителите и в крайна сметка да стимулират реални бизнес резултати. Като агенция, работеща в дигиталната икономика съм убедена, че Isobar България ще може да предложи на своите клиенти най-иновативните таланти и услуги.\"Навлизането на Isobar у нас ще бъде подкрепено от назначението на Христо Топузов за Бизнес Директор, отговарящ за развитието и разширяването на портфолиото от услуги на агенцията на местния пазар. До сега Христо е бил директор Клиенти в мрежата на Dentsu Aegis network България. \"За първи път българската креативност се сблъсква с високите технологии на такова ниво. Пазарът е изключително узрял в дигитално отношение и клиентите отдавна жадуват за креативност, достойна за награди и дигитална експертиза в едно цяло. Сега те ще имат възможност да получат това\", каза Христо Топузов, Бизнес директор на Isobar България.С интернет пенетрация от 60% в България, Isobar Bulgaria ще работи на пазар от над 4 милиона интернет потребители. Използването на социалните медии и особено Facebook се е увеличило драстично в страната до над 3,3 милиона абонати.Проникването на смартфони също се е увеличило с 48% на местния пазар, което е почти двойно повече от нивото, наблюдавано през 2013 г. Разходите за дигитална реклама се прогнозира да растат със стабилно темпо през следващите три години, задвижвани преди всичко от технологични решения като програматик и мобилната реклама.Въпреки, че все още не е широко известно, България всъщност е една от страните с най-ниски ставки на данък върху доходите (10%) и осигурява една от най-бързите интернет скорости в света. София също се превърна в един от Топ 10 градовете в света за стартиране на Start-up компании и силен регионален център за дигитални предприемачи и специалисти, като VRay - 3D, която почти притежава монопол върху архитектурното пространство и eCommera, водеща на пазара специализирана агенция за електронна търговия, която беше придобита от Isobar през 2015 г. В българският офис на компанията работят над 150 висококвалифицирани специалисти.", "date": "2017.06.06", "title": " Глобалната агенция за дигитален маркетинг Isobar влиза в България"}
{"url": "https://m.offnews.bg/news/Futbol_18793/Sapernitcite-na-Levski-Dunav-i-Botev-v-Liga-Evropa_657498.html", "text": "Евентуалните съперници на Левски и Ботев от урната на непоставените:След толкова резили през последните години е малко несериозно да се изчисляват евентуални съперници на българските отбори в турнирите. Но все пак някой ден ще съобщи официално кой ще участва в Лига Европа.Предполагайки, че това са Левски, Дунав, и Ботев Пловдив в първия квалификационен кръг на Лига Европа, направихме разбивка на вероятни противници.  Ботев и Левски ще са поставени, докато Дунав - не. Ботев е с най-високия коефициент – 4.675, докато Левски е с 4.425, а Дунав приема коефициента на България, който е 3,175. Жребият ще се тегли на 19 юни, а първите мачове ще са на 29-ти юни.", "date": "2017.06.06", "title": " Съперниците на Левски, Дунав и Ботев в Лига Европа"}
{"url": "https://m.offnews.bg/news/OFFTOPIC_18750/Amal-rodi-bliznatci-na-56-godishniia-Dzhordzh-Kluni_657502.html", "text": "Амал и Джордж Клуни вече са горди и щастливи родители на близнаци, съобщи Асошиейтед прес.Техните имена са Ела и Александър.В началото на годината двойката официално съобщи, че очаква близнаци през лятото.Тогава той призна и че много от приятелите му са го закачали, че ще стане баща на 56 години. Той обаче припомни, че Жан-Пол Белмондо е станал баща на четвърто дете на 70-годишна възраст.Джордж и Амал Клуни се ожениха във Венеция през септември 2014 година и нямат други деца.Актьорът е носител на две награди „Оскар” за ролите си в киното, а Амал е адвокат и правозащитник.", "date": "2017.06.06", "title": " Амал роди близнаци на 56-годишния Джордж Клуни"}
{"url": "https://m.offnews.bg/news/Politika_8/Svetlozar-Lazarov-Shto-ne-govorim-za-verouchenie-a-shte-govorim-za-g_657497.html", "text": "Като ще говорим за гражданско общество, нека да се върнем към вярата, нека да се върнем към патриотизма, към изконните семейни ценности, към трудолюбието, ако щете към здравеопазване. И да намерим мястото на църквата в гражданското общество, заяви пред bTV Светлозар Лазаров.Лазаров беше главен секретар на МВР по времето на правителството на Пламен Орешарски, а преди дни стана ясно, че вече е национален координатор на „Атака”.Що не говорим за вероучение, а ще говорим за гей бракове? Или като се изкаже църквата срещу гей браковете и срещу ислямизацията и навлизането на нелегални мигранти, всякакви такива - тези там, от гражданското общество - соросоидни ли са, какви са, не знам, почват да ги маскарят по кафявите сайтове. На какво прилича това? - попита Лазаров.Кое е гражданското общество? Това, което прави гей парадите? Което иска да се узаконят гей браковете или се интересува от гей тоалетните в Брюксел? Гражданското общество е и по малките населени места, гражданското общество е в заводите, във фабриките, това, което излезе и оня ден, на 9 май, в \"Безсмъртния полк\". Защо трябва някой да си присвоява със 100-200-300 души на жълтите павета, че е гражданското общество. Аз пък познавам и много други хора от гражданското общество, които имат абсолютно друго мнение, твърди националният координатор на „Атака”.Миналата седмица Лазаров и Сидеров взеха участие в международния форум „Какво ни обединява“ в Москва.Двамата били поканени от партията на руския президент Владимир Путин „Единна Русия”, разказа Лазаров. И добави, че не е сериозно да коментира \"някакви подмятания\", че заедно със Сидеров са отседнали в много скъп московски хотел.Аз не ги знам кои (хотели в Москва) са скъпи и кои са евтини. Откъде да знам? Нямам представа. Не съм достатъчно ориентиран кое колко е скъпо и кое колко е евтино. Ми не знам, твърди националният координатор на „Атака”.Другата седмица пак ще ходим в Москва, обяви още Светлозар Лазаров.", "date": "2017.06.06", "title": " Светлозар Лазаров: Що не говорим за вероучение, а ще говорим за гей бракове?"}
{"url": "https://m.offnews.bg/news/Sviat-_12/Shtajnmajer-kam-Borisov-Evropa-ima-nuzhda-ot-Vas-i-Vasheto-pravitelst_657504.html", "text": "Европа има нужда от Вас и Вашето правителство. Балканите имат нужда от Вас. България има нужда от Вас. С тези думи президентът на Федерална република Германия Франк-Валтер Щайнмайер се обърна към министър-председателя Бойко Борисов по време на срещата им в Берлин, съобщава правителствената пресслужба. Щайнмайер поздравил Борисов за третия му мандат начело на изпълнителната власт в страната и му пожелал успех в работата му през следващите четири години. Двамата се съгласили и, че е от взаимен интерес да продължат да се развиват и задълбочават взаимоотношенията между България и Германия.По думите му интензивният двустранен политически диалог е ясен сигнал за волята и на двете страни да укрепват партньорството си по въпросите от взаимен интерес. Българският министър-председател добавил, че страната ни ще продължи да разчита на германския опит и подкрепа в приоритетни за България области. Той даде за пример важни теми като подготовката на българското председателство на Съвета на ЕС, сигурността и охраната на границите, инвестициите и дуалното образование.Премиерът Борисов благодарил за разбирането и солидарната подкрепа, която България получава от Германия в рамките на партньорството в ЕС и в НАТО. Той акцентирал върху усилията на страната ни за влизането в чакалнята на еврозоната и за присъединяването ни към Шенген.Президентът Щайнмайер прие Борисов в двореца „Белвю“.По-рано днес министър-председателят се срещна и с френския президент Еманюел Макрон.", "date": "2017.06.06", "title": " Щайнмайер към Борисов: Европа има нужда от Вас и Вашето правителство"}
{"url": "https://m.offnews.bg/news/Temida_18762/NSO-tarsi-koj-razvinti-boltovete-na-kolata-na-shefa-na-VKS_657495.html", "text": "Националната служба за охрана (НСО) води вътрешна проверка във връзка с инцидент с автомобила, предоставен на председателя на Върховния касационен съд (ВКС) Лозан Панов, съобщи Mediapool.Случката е от миналия четвъртък. След края на заседанието на Пленума на Висшия съдебен съвет (ВСС), Панов и шофьорът му от НСО се отправили към Берковица, където висшият магистрат присъствал на церемонията по встъпване в длъжност на новия председател на Районния съд в града Юлита Георгиева.На връщане двамата чули странен шум, идващ от задната част на автомобила, разказва Mediapool, като се позовава на свои източници. След като спрели край село Бързия и слезли от колата, Панов и шофьорът му установили, че два от болтовете на задната лява гума липсват, а останалите три са разхлабени.Служителят на НСО веднага докладвал на ръководството на службата и шефът й Ангел Антонов се чул с Панов. На следващия ден от кабинета на председателя на ВКС са изпратили официално писмо за инцидента до НСО, а оттам ги уведомили, че проверяват случая.Панов спомена за случката след срещата си с държавния глава Румен Радев днес.", "date": "2017.06.06", "title": " НСО търси кой развинти болтовете на колата на шефа на ВКС"}
{"url": "https://m.offnews.bg/news/Futbol_18793/Smartta-debne-futbolistite-na-terena_657501.html", "text": "Марк-Вивиен Фое, 26 юни 2003 г.Смъртта на популярния защитник Шейк Тиоте на тренировка с китайския му клуб шокира света. Бившия играч на Нюкасъл се почувства зле и губи съзнание.Закарват го бързо в болница, но лекарите не успяват да направят нищо. 30-годишният професионален футболист вече е бил починал. Ето и други негови колеги, застигнати от смъртта на терена.Една от първите внезапни кончини направо на терена, за която говори целият свят. Във Франция се провежда Купата на конфедерациите. На полуфинала Камерун играе с Колумбия. Марк-Вивиен, считан за един от най-талантливите африкански футболисти, оплита крака в 70-ата минута. Пада на терена.Отначало диша, но престава. Лекарите опитват да върнат сърцето му с масаж, не успяват. Смъртта е фиксирана 45 минути след падането. Причината - сърдечен пристъп.Около половин година по-късно светът е разтърсен от същата сцена. Унгарският халф Миклош Фехер гостува с Бенфика на Витория в Гимараеш. 24-годишният национал влиза в 59-ата минута като резерва.  Участва в няколко атаки, а в последните секунди дори дава голов пас. В продължението той брани резултата, като прави тактически фаул в средата. Реферът му дава жълт картон. Фехер се усмихва и...пада на тревата. След секунди при него са съотборниците, но унгарецът вече е спрял да диша.Заради дъжда лекарите не могат да използват дефибрилатор. Опитват с ръце да реанимират сърцето. Като по чудо успяват, но то пак спира. Успяват втори път, но пак спира! Окончателно! Клиничната смърт е установена след 30 минути в болницата. Според лекарите всичко е било безнадеждно още в първите секунди. Фехер имал вродена тежка сърдечна болест, несъвместима с натоварванията при професионалния спорт.25-годишният защитник на Севиля се почувства зле в 35-ата минута на мача за купата срещу Реал. Губи съзнание, но благодарение на медиците се свестява и напуска терена сам. В съблекалнята обаче испанецът получава втори сърдечен пристъп и е откаран бързо в болница. На следващия ден президентът на Севиля бодро рапортува, че въпреки продължителния отказ на сърцето нищо не застрашава живота на Пуерта. Напразно!Лекарите не успяват да върнат таланта. Умира, без да дойде в съзнание. Мнозина обвиняват лекарския екип на Севиля. На няколко тренировки Пуерта чувства необичайна умора, но никой не му обръща внимание.Официалната причина за смъртта е инфаркт на миокард и аритмия. След два месеца приятелката на Антонио ражда син Айтор Антонио. Сред първите поздравили майката е президентът на Севеля. Бебето получава пожизнена карта за стадион \"Рамон Санчес Писхуан\".Нигерийският нападател на суданския Ал-Меррейх умира внезапно на терена в мача за купата на страната. На 25-годишния голаджия му става лошо. Пада, губи съзнание и престава да диша. Идахор умира в линейката на път за болницата. Причината - сърдечна недостатъчност.Сърцераздирателната гледка е от мача в италианската втора дивизия. Футболистът на Ливорно Пиермарио Морозини пада на тревата в мача с Пескара. В продължение на няколко секунди той се опитва с последни сили да продължи! Лекарите на стадиона започват да оказват помощ. Всякакви подръчни средства за безсилни.Линейката се бави сякаш цяла вечност! Оказва се, че не може да влезе в стадиона заради патрулка на полицията, паркирана на неподходящото място. Стюард разбива стъклото, за да я премести. Това отнема ценни 5 минути! Морозини все пак е качен към болницата. Поне според слуховете, той се връща за кратко в съзнание. Но сърцето му пак спира. Умира в линейката, макар че в болницата продължават опитите за реанимация с различни кардиостимулатори.Футболистът е прекарал цели три сърдечни удара за това време и умира на 25 години.", "date": "2017.06.06", "title": " Смъртта дебне футболистите на терена"}
{"url": "https://m.offnews.bg/news/Futbol_18793/Gadzheto-na-naj-hubavata-sadijka-napuska-obiden-i-kontuzen_657503.html", "text": "Край на съдийството казва популярният ни футболен рефер Таско Тасков. Той ще направи това на импровизиран брифинг в кафето на стадион \"Раковски\". Таско прояви чувство за хумор и в анонса на личната си страница предположи, че няма да липсва на никого. После уточни, че му е писнало.Според наши информатори причините за решението на Тасков са две. Първо, той е обиден, че не получава наряди за елитната група от доста време. Реферът беше ваден за последните 6 години няколко пъти от нарядите. Другата причина е здравословна. Таско Тасков има проблеми с контузии.Припомняме, навремето роденият в Троян момък минаваше за един от най-перспективните ни футболни съдии. Свири дори вечното дерби Левски - ЦСКА. Любопитното е, че Таско има по два сезона в школите и на двата гранда.Тасков доби популярност и като гадже на най-сексапилната ни съдийка Християна Гутева. Двамата преживяха няколко раздели и събирания.  ", "date": "2017.06.06", "title": " Гаджето на най-хубавата съдийка напуска обиден и контузен"}
{"url": "https://m.offnews.bg/news/OFFTOPIC_18750/Piianiia-i-lavat-go-pazi-video_657499.html", "text": "Алкохолен запой за малко да приключи трагично след като пиян мъж влезе в клетката на лъва и се опита да се здрависа с царя на животните в зоопарка Нехру, Индия.Мукеш Кумар, работник от Хайдарабад, останал невредим от приключението, което на трезва глава едва ли би опитал. Той приближил лъвовете, пеейки “Come to me my darling” (Ела при мен, любима) на Руби Джонсън. Посетителите на зоопарка изпаднали в ужас когато 35-годишният Мукеш прецапал рова и приближил голямата котка. Цялото му изпълнение било запечатано на смартфона на един от посетителите, докато други се опитвали да разсейват хищника от пияницата.Индиецът доста дълго  стои с протегната ръка към лъва, който обаче явно не знае командата \"дай лапа\". Животното дори изглежда доста притеснено от натрапника.След инцидента Мукеш се извини за постъпката си и я обясни с твърде многото изпита бира в кръчма край зоопарка. Вижте видеото.", "date": "2017.06.06", "title": " Пияния и лъвът го пази (видео)"}
{"url": "https://m.offnews.bg/news/Temida_18762/Shvedat-rital-kamerierka-e-zadarzhan-Groziat-go-do-3-godini-zatvor_657496.html", "text": "Шведският турист, който изрита брутално в главата камериерка в Слънчев бряг, е задържан за 48 часа и ще бъде изправен пред съд с искане за постоянна мярка „задържане под стража“, съобщи главният прокурор Сотир Цацаров.Снощи бТВ излъчи скандален запис от случилото се в хотела, на който се вижда ясно, че жената с нищо не провокира агресора си.Камериерката вдигала боклук от фоайето на хотела, когато шведският турист се приближава и рита нищо неподозиращата жена.От удара в главата тя изпада в безсъзнание.Според персонала на хотела 53-годишният чужденец, който дошъл на почивка с брат си, се държал агресивно и неадекватно още с пристигането си.Шведският гражданин се казва Георг Ралф Сумберг, роден е през 1963 г.След случая, той е задържан за кратко, след което е освободен. Едва днес по обед отново е арестуван.Обвинението срещу него е за лека телесна повреда по хулигански подбуди, за което може да получи до 3 години затвор.", "date": "2017.06.06", "title": " Шведът, ритал камериерка, е задържан. Грозят го до 3 години затвор"}
