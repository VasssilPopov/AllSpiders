{"url": "https://offnews.bg/112/nov-probiv-v-sigurnostta-na-letishteto-vietnametc-s-otkaz-za-vlizane-689380.html", "text": "Двама служители на ГКПП Аерогара София са предложени за дисциплинарни наказания след като са пропуснали като на парад виетнамец с отказ за влизане в България. Това е показала проверка на Главна дирекция „Гранична полиция“, съобщават от МВР.На 21.09.2018 г. към 16:30 часа с полет от Дубай пристигат двама виетнамски граждани с положени в паспортите еднократни български визи тип „С”, с разрешен срок на пребиваване 8 дни. При извършване на граничната проверка е установено, че те не могат да обосноват целта на пребиваване и да покрият условията на планирания престой.На основание на Закона за чужденците в Република България са им изготвени откази за влизане. Двамата са оставени да изчакват обратен полет в помещение за недопуснати, намиращо се Терминал 1 на Летище София. Паспортите им са задържани.На 23.09.2018 г. те са транспортирани до Терминал 2, за да бъдат подготвени за обратен полет. Единият от виетнамците е напуснал зоната за отговорност на ГКПП Аерогара София през незаключен служебен вход. В резултат на предприетите незабавни оперативно-издирвателни действия, той е задържан. Образуваното по случая досъдебно производство е докладвано в Софийска районна прокуратура, според която не са налице основания за повдигане на обвинение на виетнамския гражданин. На 26.09.2018 двамата виетнамци са изведени от страната с полет за Дубай.Извършената по този случай със заповед на зам.-директора на ГДГП проверка приключи с предложение за налагане на дисциплинарни наказания. Предложено е да бъде наказан командир на отделение, оставил без надзор виетнамския гражданин, което му е позволило да напусне охраняемата зона на ГКПП Аерогара София. Същият служител е имал задължението да заключи служебния вход, през който е преминал недопуснатият пътник. За неупраgжнен контрол и неизпълнение на заповеди, отнасящи се до охраната на недопуснати лица, е предложен за дисциплинарно наказание и началникът на смяната.Това е поредният случай на пробив на сигурността на Летище София. Предишният голям гаф бе също през септември. Трансферните пътници в полет FB814 от Бейрут на \"България ер\" не са насочени за проверка при влизането си в България, респективно ЕС. А на борда е имало 40 души, които са продължили пътуването си към други европейски дестинации. След като пасажерите се озовали на територията на терминала, пропускът бил установен. Тогава започнало издирването им по кафенетата и магазинчетата на аерогарата. 10 от чужденците изобщо не бяха открити.", "date": "2018.10.05", "title": "Нов пробив в сигурността на летището: Виетнамец с отказ за влизане у нас минал като на парад"}
{"url": "https://offnews.bg/ikonomika/ianez-kopach-triabva-da-osigurim-dostatachni-transgranichni-pototci-o-689397.html", "text": "\"Във всички постсоциалистически страни изкривяването на цената на електроенергията чрез регулация продължи да действа като в миналото, затова и либерализацията на пазара на електроенергия винаги води до спад в цените за така наречените  и съответно до увеличение за домакинствата\".Това заяви Янез Копач, директор на Секретариата на Енергийната общност, в интервю за единадесетото издание на годишната класация TOP 100 SEE на SeeNews, което предстои да излезе на 09.10.2018 г.„Опитът показва, че през първата или втората година след либерализацията много малка част от потребителите променят своя доставчик. Това е така, защото липсва доверие в новите енергийни компании. Но това може да се промени значително с течение на времето. Най-важните инструменти за насърчаване на смяна на доставчик са публични кампании на потребителски организации, на енергийни регулатори и доставчици на енергия, които се конкурират помежду си на пазара. Въпреки това най-важната предпоставка е цената да оправдава разходите. Ниските и регулирани цени не успяват да активират потребителите на енергия“, коментира Янез Копач.„По времето, когато бях министър на Словения, отговарящ за енергетиката, страната точно финализираше присъединяването си към ЕС и ние либерализирахме пазара на електроенергия. Цената на електроенергията за домакинствата се увеличи с 18% за една година, но по-късно отново леко се понижи“, дава за пример Копач.Консумацията на енергия обикновено не се увеличава заради либерализацията. Това, което е нужно да гарантираме, е че мрежовите връзки между две държави позволяват достатъчен междусистемен капацитет, отговарящ на нуждите на един либерализиран пазар. Трябва да осигурим и достатъчни трансгранични потоци от електроенергия. Също толкова важно е да се гарантира, че в държавите от ЕС и в държавите, които са част от по-широк европейски пазар, се прилагат еднакви правила, регулиращи трансграничната търговия с електроенергия, коментира той.Страните от Югоизточна Европа, които не са членки на ЕС, а именно Албания, Босна и Херцеговина, Косово, Македония, Молдова, Черна гора и Сърбия, вече са част от европейския енергиен пазар чрез членството си в международната организация, наречена Енергийна общност. Основната й цел е да подпомогне прехода на тези държави към модела на ЕС за управление на енергията, да разработи адекватна регулаторна рамка и да либерализира техния енергиен пазар. Това е и гаранция, че всяка реформа се извършва стъпка по стъпка, подкрепена от достатъчни мерки за защита на потребителите, особено за най-уязвимите слоеве на обществото, подчерта Янез Копач.Той обяснява нуждата от процеса на либерализация така: „Макар да е вярно, че либерализацията обикновено води до увеличение на цените за битовите клиенти в Югоизточна Европа, потребителите в страните в региона, които не са членки на ЕС, често плащат по-високи цени за газ и електричество. Това се дължи на скрити разходи, които са пряк резултат от това, че пазарите все още не са напълно либерализирани. По-високите цени произтичат от огромни субсидии за въгледобивния сектор чрез различни фискални мерки, които не се видими на сметката за електроенергия, която получават потребителите. Неефективността на един регулиран пазар включва по-високи цени за така наречените услуги за балансиране на електроенергията, тъй като резервният капацитет се предоставя само на национално ниво, а не от най-евтиния възможен източник. Вносът на електроенергия е по-скъп, когато не е налице свързан пазар, който би позволил разпределянето на трансграничния капацитет на мрежата по най-ефикасния начин.Цялото интервю може да На 09.10.2018 г. за единадесета поредна година агенцията за бизнес информация  ще публикува годишна класация на най-големите сто компании по общ приход за 2017 година, както и на стоте най-големи банки по общи активи и на най-големите сто застрахователи по брутно записани премии в Албания, Босна и Херцеговина, България, Косово, Македония, Молдова, Словения, Сърбия, Румъния, Черна гора и Хърватия.Освен основните три класации,  включва допълнителни класации, отразяващи както позиционирането през 2017 година, така и през последното десетилетие на най-печелившите и динамични компании, тези с най-голяма загуба, най-успешните индустрии, както и компаниите с най-голям приход на глава от населението.Изданието включва и интервюта с представители на водещи компании, както и анализи на най-бързо развиващите се индустрии.", "date": "2018.10.05", "title": "Янез Копач: Трябва да осигурим достатъчни трансгранични потоци от електроенергия"}
{"url": "https://offnews.bg/obshtestvo/tu-otgovaria-zashto-e-nuzhna-spetcialnost-dizajn-na-opakovki-689389.html", "text": "Техническият университет в София изпрати отговор до редакцията по повод информацията, че вече ще предлага специалност \"Дизайн на опаковки\".Както OFFNews писа, магистърската програма на Машиностроителния факултет се предлага като надграждаща 4-годишното бакалавърско инженерно образование. Попитахме ТУ-София защо е необходимо дизайнът на опаковки да се изучава в машиностроителния факултет на инженерен университет. От там отговарят, че университетът е с дългогодишни академични традиции и същевременно се стреми да следва съвременните изисквания и потребности на динамичната бизнес среда. \"През годините сме се доказали и утвърдили като институция със съществен принос в развитието на българското образование и научно-изследователска дейност. И сме го постигнали благодарение на непрестанния стремеж да бъдем в крак с новите технологии, да осъвременяваме материално-техническата база, да сме в постоянна връзка с бизнеса и да следим за неговите нужди. Това ни помага да сме адекватни в партньорствата ни, засягащи всеки един аспект от дейността ни като университет\", допълват от вуза.Оттам посочват, че наред с традиционните специалности като машиностроене, компютърно и софтуерно инженерство, автоматика, електротехника, топлотехника, електроника, се предлагат и по-нетрадиционни и сравнително нови специалности, наложили се поради съвременните нужди и новите условия на пазара на труда. „Потребителско ориентиран дизайн на опаковки“ е специалност в Машиностроителен факултет. Специалността е ориентирана както за завършващи бакалаври със специалност „Инженерен дизайн“, така и за бакалаври, завършили подобни специалности, обясняват от университета.", "date": "2018.10.05", "title": "ТУ отговаря защо е нужна специалност Дизайн на опаковки"}
{"url": "https://offnews.bg/sviat/izchezna-shefat-na-interpol-689391.html", "text": "Френската полиция е започнала разследване за предполагаемо изчезване на ръководителя на Интерпол Мън Хунвей.Сигналът е подаден от съпругата му, която живее в Лион, съобщава БНР, като се позовава на международни информационни агенции. Тя няма връзка с 64-годишния Хунвей от негово отпътуване му към Китай в края на септември. За последно той е видян да напуска централата на Интерпол във френския град.От организацията не коментират случая.Преди да оглави международната полицейска организация, Мън Хунвей е бил заместник-вътрешен министър на Китай и има 40-годишен опит в борбата с престъпността, посочва се в сайта на Интерпол.", "date": "2018.10.05", "title": "Изчезна шефът на Интерпол"}
{"url": "https://offnews.bg/politika/borisov-izgrazhdame-balgarsko-uchilishte-v-odesa-i-ukrainski-kulturen-689399.html", "text": "„Договорихме се с кмета на Одеса и президента Порошенко да направим българско училище в Одеса и украински културен център в София“.Това заяви министър-председателят Бойко Борисов в словото си по повод 160-годишнината от гимназията „Г. С. Раковски“ в Болград.Той присъства на тържеството заедно с президента на Украйна Петро Перошенко, както и с вицепрезидента Илияна Йотова, заместник министър-председателя по икономическата и демографската политика Валери Симеонов и министъра на образованието и науката Красимир Вълчев.Пред участниците в тържествата премиерът Борисов обяви още, че е взето решение 30 деца от Болградската гимназия да посетят София, а петима преподаватели от училището да преминат допълнителна квалификация в България. Тези дейности ще бъдат финансирани със средства от бюджета на българското министерство на образованието.Българският министър-председател каза, че с решение на Министерския съвет от юни тази година е отпусната безвъзмездна финансова помощ в размер на 150 000 лв. за материално-техническо обезпечаване на учебния процес в гимназията в Болград.", "date": "2018.10.05", "title": "Борисов: Изграждаме българско училище в Одеса и украински културен център в София"}
{"url": "https://offnews.bg/politika/istorik-ot-prezidentskia-komitet-za-edinenie-zagovori-za-zabrana-na-pa-689401.html", "text": "1992 година аз издадох една книга за Военния съюз. И казах, че приносът на деветнайсетомайци, когато в България има една световна стопанска криза, е това, че забраняват политическите партии и затварят за 4 години Народното събрание. И България тръгва нагоре. Тогава казаха:  Аз говоря като историк. Партиите разделят и противопоставят народа. Ние говорим за национално помирение и единение.Това заяви пред БНТ акад. Георги Марков, който е председател на Инициативния комитет за единение. С тези думи историкът отговори на въпроса дали комитетът е бъдещата президентска партия.След това в интервюто в \"Панорама\" Марков каза, че той няма \"онази царска войска, онова царско офицерство\", за да забрани партиите.Спокойно, няма да ги забраняваме, заяви историкът.Той е категоричен, че комитетът няма да е бъдеща партия на президента.Миналия месец стана ясно, че Инициативният комитет за единение се ползва с подкрепата на президента Румен Радев.На 19 септември държавният глава проведе работна среща на \"Дондуков\" 2 с представителите на комитета.Тогава Радев заяви, че \"е важно темата за помирение с историята и национално единение да бъде заявена публично\".", "date": "2018.10.05", "title": "Историк от президентския комитет за единение заговори за забрана на партиите и затваряне на парламента"}
{"url": "https://offnews.bg/volejbol/lavitcite-zapochvat-sreshtu-sasht-vtorata-faza-na-svetovnoto-689392.html", "text": "Националките по волейбол на България започват срещу действащия световен шампион САЩ мачовете си от втората групова фаза на Мондиал 2018 в Осака. Двубоят е на 7 октомври (неделя) от 7.25 часа.Женският национален отбор ще играе в група \"F\" във втората фаза на световното първенство по волейбол за жени в Япония. Двубоите от тази група са в Осака, като съперници на българките ще бъдат още Русия, Тайланд и Азербайджан.Във втората фаза се формират две групи по осем тима, съответно \"Е\" и \"F\", като в едната попадат първите четири от класирането в групите \"А\" и \"D\", а в другата първите четири от групите \"B\" и \"C\".Всички отбори влизат в съответния поток с актива си от победи, загуби, геймово съотношение и точки, които са записани от първата фаза на шампионата.Следващата среща изправя волейболистките на България срещу Русия, като мачът е на 8 октомври (понеделник), в ранни зори от 4.40 часа. На 9 октомври отборите ще почиват.На 10 октомври \"лъвиците\" се изправят срещу Тайланд от 7.25 часа. Тимът завършва участието си в тази група с двубой срещу Азербайджан, който е в ранната утрин на 11 октомври в 4.40 часа.", "date": "2018.10.05", "title": "\"Лъвиците\" започват срещу САЩ втората фаза на световното"}
{"url": "https://offnews.bg/politika/shefat-na-sos-na-finala-gradinkata-na-sedmochislenitci-shte-izglezhda-689400.html", "text": "Имам уверението, че във финалния вариант градинката на „Св. Седмочисленици” ще изглежда по коренно различен начин, заяви пред bTV председателят на Столичния общински съвет Елен Герджиков.В момента е сиво на фона на сиво, няма как да го оценим, заяви той, като подчерта, че на финала градинката ще изглежда различно - с градска мебел и озеленяване.Герджиков подчерта, че през 2013 г. е направен е направен архитектурен конкурс и в комисията са участвали множество архитекти. Те са класирали на първо място архитектурното студио, което в момента осъществява проекта.Ясно е записано – предвижда се подмяна на асфалтовата настилка в градинката на „Св. Седмочисленици” с бетонни павета в 3 нюанса, припомни председателят на Столичния общински съвет.Той каза още, че ремонтът на „Граф Игнатиев” е с цена около 240 – 250 евро на кв. м. По думите му в началото на ноември трамваят би трябвало да бъде пуснат.Крайният срок за завършването на цялата зона е краят на март. До края на ноември – началото на декември, докато времето позволява, ще се прави нещо, а през зимата дейностите ще бъдат преустановени. Има време до края на март да се поправят всички неща и тогава ще ги гоним за всеки ден, за всеки квадратен метър, за всеки лев, заяви още шефът на СОС.", "date": "2018.10.05", "title": "Шефът на СОС: На финала градинката на Седмочисленици ще изглежда коренно различно"}
{"url": "https://offnews.bg/112/shofior-s-1-1-promila-vozil-uchenitci-689377.html", "text": "47-годишен шофьор с 1,1 промила алкохол в кръвта, е возил микробус с ученици, съобщиха от ОДМВР - Смолян, цитирани от агенция \"Фокус\".Рискованото нарушение е било засечено при рутинна полицейска проверка в 09.36 часа днес.Шофьорът управлявал училищния автобус в село Оряховец, община Баните. 47-годишният шофьор с инициали В.Б. от село Загражден превозвал децата по направление село Давидково – Смолян.Съставен му е акт за установяване на административно нарушение по ЗДвП.От Районния инспекторат по образованието в Смолян обявиха, че още днес шофьорът ще бъде освободен от работа.", "date": "2018.10.05", "title": "Шофьор с 1,1 промила возил ученици"}
{"url": "https://offnews.bg/offtopic/i-ikea-se-posheguva-s-remonta-na-grafa-689376.html", "text": "Кривите павета на Граф Игнатиев и безвкусицата с плочките в градинката на църквата Свети Седмочисленици продължават да са обект на откровен присмех в социалните мрежи.Освен неизчерпаем брой колажи, гафът с Графа стана и вдъхновител за рекламните специалисти.Криейтив експертите на веригата за мебели и стоки за бита ИКЕА успяха да вмъкнат рекламните послания на шведския гигант за изчистени линии и стил като контрапункт на некадърността при столичните ремонти и безобразно наредените павета по столичната улица.Те публикуваха във фейсбук снимка на килим с текст \"Симетрия, достойна за истински Граф\".", "date": "2018.10.05", "title": "И ИКЕА се пошегува с ремонта на Графа"}
{"url": "https://offnews.bg/sviat/apelativniat-sad-potvardi-prisadata-ot-2-g-zatvor-za-nikola-gruevski-689379.html", "text": "Апелативният съд в Скопие потвърди присъдата от две години затвор на бившия македонски премиер Никола Груевски по делото за злоупотреба със служебно положение \"Танк\"Делото е за покупка на луксозен правителствен мерцедес за 600 хиляди евро. Обвиняеми по делото са още бившият помощник министър на вътрешните работи Гьоко Поповски и бившият вътрешен министър Гордана Янкулоска.Според присъдата Груевски е оказал влияние на другите двама обвиняеми, като поискал от Янкулоска МВР да купи мерцедеса. Тя пък е подтикнала Поповски да избере определена фирма при покупката.Присъдата на Поповски беше намалена от четири години и половина на две години и половина затвор.Присъдата срещу Янкулоска ще бъде обявена в началото на следващата седмица. Груевски отхвърли обвиненията срещу него и обяви, че процесът срещу него е политически.", "date": "2018.10.05", "title": "Апелативният съд потвърди присъдата от 2 г. затвор за Никола Груевски"}
{"url": "https://offnews.bg/temida/bivsh-zam-ministar-na-vanshno-e-osaden-na-2-g-uslovno-689390.html", "text": "Специализираният наказателен съд постанови осъдителна присъда спрямо бившия заместник-министър на външните работи Христо Ангеличин, съобщиха от Софийската градска прокуратура. Съдът прие за доказано повдигнатото му обвинение в безстопанственост и му наложи наказание 2 години „лишаване от свобода“, изпълнението на което е отложено с 4 години изпитателен срок.Кумулативно съдът наложи и наказание „глоба“ в максималния за това деяние размер - 5 000 лв.Христо Ангеличин бе предаден на съд с обвинителен акт на СГП на 15.01.2018 г. за неупражняване на достатъчен контрол върху дейността на подчинените му дирекции в министерството по процедурата за закупуване на телефонни централи в 12 задгранични представителства на България.Според магистратите така е причинил значителни щети на Министерството на външните работи в размер на 419 934,29 лв.  ", "date": "2018.10.05", "title": "Бивш зам.-министър на Външно е осъден на 2 г. условно"}
{"url": "https://offnews.bg/obshtestvo/51-850-leva-nabra-art-vecher-na-dobrodetelite-v-podkrepa-na-sigurnata-689394.html", "text": "51 850 лв. бяха набрани по време на благотворителното наддаване Арт вечер на добродетелите на фондация „За нашите деца“. Цялата сума ще бъде инвестирана от фондация за благотворителни цели.Искам да Ви благодаря, защото с тези средства можем да спасим много деца. И това е защото Вие сте тук, защото Вас Ви има и искам да Ви уверя, че аз и екипът на фондация „За Нашите Деца“ ще направим всичко по нашите сили тези средства да променят още много детски съдби, обърна се към всички участници в наддаването изпълнителният директор на фондацията Иванка Шалапатова.С набраните средства екипът на фондация „За Нашите Деца“ ще подкрепи 20 здравни специалисти в София и Пловдив с обучения, консултации и организирани дискусионни групи. Родителите на 150 деца от родилни и неонатологични отделения ще получат възможност да бъдат консултирани и обучени от специалист за това как най-добре да се грижат за своите бебета.\"40 деца в ранна възраст ще включим в различни иновативни дейности, които ще реализираме по програмата „Да учим заедно“, дейности със стимулиращи развитието играчки, които ангажират децата във въображаема игра и ги учат на цветове, пространствени възприятия, развиват тяхната фина двигателна координация и езикови умения, както и умения за слушане, въображение и творческо мислене, себеизразяване и увереност. Ще ги направим по-сигурни в изграждането на приятелства с връстници и обгрижващи, както и в решаването на проблеми по забавен и креативен начин. 250 родители ще подкрепим в намирането на работа, уменията за семейно бюджетиране и други професионални обучения, така че те да бъдат уверени в сложната задача на родителстването\" - обещаха от фондация „За нашите деца“.120 представители на културния, бизнес и дипломатически елит на страната, хора с изразен интерес към изкуството и истинско желание да допринесат за по-доброто бъдеще на децата в България, наддаваха за повече от 70 специално селектирани творби на изкуството, дарени или предоставени от повече от 30 български и световноизвестни майстори на четката.Имаше и изненади, сред които картината „Момиче с лавандула“, дарена от президента Румен Радев, две картини на известния български скулптор и художник Ставри Калинов, дарени от Министерство на външните работи и картина „Обичам да се къпя в дъжда с жабите“, дарена Министерство на културата.Другите неочаквани предложения на Вечерта бяха картина на турската художничка Ялмур Тезджан-Станкулов, дарена лично от нея, и недовършената, но обогатена с наистина силен емоционален заряд, картина, дело на Н.Пр. Сри Астари Расджид, посланик на Република Индонезия и дипломатически партньор на събитието тази година.Единадесетокласникът от Националното училище по пластични изкуства и дизайн в Казанлък Исус Русев е автор на картината, която президентът Румен Радев дари в подкрепа на каузата на благотворителното наддаване. „Момиче с лавандула“ е рисувана с бои от лавандулово масло.„Искрено се надявам картината, на която съм нарисувал едно българско момиче от Долината на тракийските владетели, да завладее сърцето на колекционер и парите да послужат за подкрепа на деца в риск“, пише бъдещият художник в писмото си до президента. Той приема с гордост поканата на президента Румен Радев да участват заедно в благотворителното събитие Арт вечер на добродетелите.Децата са нашето бъдеще. Те са продължение на нас. Те ще изследват повече знания в своето време, за да добавят към човешкото наследство... За мен е чест, че съм поканена от онези, които с любов и състрадание се грижат за нашите бъдещи поколения. Те са тези, които правят промяната в бъдещето на децата в нужда и променят предопределената им съдба с много любов и мъдрост. Нека се научим на чувствителност и състрадание от тях и да ги окуражим в най-великите им начинания, свързани с това всяко дете да расте в здравословна среда, сподели по време на официалното откриване Н.Пр. Расджид.Водещ на благотворителното наддаване както и през изминалите 8 издания на Вечерта бе един от дългогодишните приятели на фондация „За Нашите Деца“ Игор Марковски.Арт Вечер на добродетелите е естествено продължение на осемте успешни издания на „Вечер на добродетелите“ в подкрепа на най-уязвимите деца и семейства. Набраните на тях средства - над 780 000 лв., са инвестирани в каузите Детска къща, приемна грижа, ранно детско развитие и подкрепа за деца с увреждания.", "date": "2018.10.05", "title": "51 850 лева набра Арт вечер на добродетелите в подкрепа на сигурната семейна грижа за деца"}
{"url": "https://offnews.bg/analizi-i-komentari/i-stoletnitcata-shte-pita-ekrana-koia-e-naj-krasiva-na-sveta-689383.html", "text": "Медиите ни стигнаха дотам, откъдето тръгнаха. В началото на прехода червените се информираха от „Дума”, а сините от „Демокрация”. Имаше и такива, които си купуваха и двата вестника, за да намерят истината в сравнението между тях. Те победиха. Партийните органи бързо загубиха влияние и отстъпиха място на тъй наречената независима преса, която твърдеше, че не е на страната нито на червените, нито на сините, а на читателите си.След десетилетията на „спуснатите истини” и в България беше дошло време на плурализма, който изискваше медиите да не ти налагат, а да те оставят сам да си избереш гледна точка – не само политическа, всякаква. Той е задължителен по закон единствено за обществените медии, но и частните, когато кандидатстваха за лицензии, декларираха, че ще го спазват доброволно. И досега никой не се е отказал официално от него, което не пречи политико-икономическите корпоративизми да завладяват все по-големи медийни територии, където да диктуват „правилната” гледна точка.В такава ситуация изглежда логично, че БСП ще прави своя телевизия, пък и \"Атака\" и НФСБ отдавна си имат, а отскоро „Европа” звучи като телевизия на ГЕРБ. Тук и Бареков искаше да се нареди барабар Петко с мъжете със своя политико-телевизионен проект „България без цензура”, но не му се получи. И без него обаче е явно, че от периферията към центъра върви партийно парцелиране на телевизионното пространство, подобно на вестникарското в началото на прехода, когато пресата беше мощната медиа.Все по-често чувам: какво лошо, така поне телевизиите ще си признаят партийните зависимости. Лошото е в самите зависимости, които отново превърнаха плурализма, ако не в мръсна, то в забравена дума. И затова не мисля, че е по-добре за една медиа да демонстрира зависимостите си, защото значи, освен че ги има, и че вече няма основание да се срамува от тях. Кому са нужни телевизии-партии – върху това ще говорим с проф. Нели Огнянова в студиото на „Необичайните заподоздрени“ днес, на 5 октомври, от 22 часа. А повече за битките на комунистите на художествения фронт ще разкаже изкуствоведът Красимир Илиев.Изложбата с карикатури и шаржове на Александър Добринов в СГХГ се превърна в културно събитие, но не само заради значимостта на изкуството му, но и заради това, че показва как то след Девети септември фактически унищожава автора си. Той има съдбата на много от представителите на артистичната и академична интелигенция от този период – съден от Народния съд, лежал по лагери и затвори, изселван, заклеймяван като враг на народа и дори като слаб художник. Причината е, че в работите си е следвал убежденията си, които при това са били леви (той е близък приятел със Смирненски), но не и комунистически, страдал е за родината си, но пък съвсем не е виждал спасението ѝ в Съветска Русия, приемал е болшевизма и комунизма за еднакви.Утежняващо вината му обстоятелство е, че работи в жанра на политическата карикатура, а той е най-омразният за всяка власт, защото бързо, красноречиво и безмилостно разкрива недостатъците ѝ, „прави я за смях”. Да си карикатурист винаги е било въпрос на политическа смелост и никога не е късно да си платиш за нея.Плахо доказателство, че живеем в демократично общество е, че карикатуристите у нас са на свобода и излизат вестници като „Прес Прас” или „Стършел”.", "date": "2018.10.05", "title": "И Столетницата ще пита екрана 'Коя е най-красива на света'"}
{"url": "https://offnews.bg/obshtestvo/tarsiat-se-oshte-2080-pedagozi-za-uchilishtata-i-gradinite-689378.html", "text": "2080 са незаетите педагогически работни места в училища и детски градини в страната, обяви заместник-министърът на образованието и науката Деница Сачева по време на представянето нов проект на Министерството на образованието и науката за квалификация на педагогическите специалисти.Свободните места за педагози в София са 64, в Пловдив са 40, а в София-регион - 35.По думите ѝ проектът „Квалификация за професионално развитие на педагогическите специалисти“ също е форма на мотивация за учителите заедно с увеличаването на учителските заплати, търсенето на бърза писта за сътрудничество в бизнеса и дигитализацията на образованието. „Искаме младите да разбират, че образованието е една професия на бъдещето“, заяви зам.-министър Сачева.", "date": "2018.10.05", "title": "Търсят се още 2080 педагози за училищата и градините"}
{"url": "https://offnews.bg/politika/pokraj-nedovolstvoto-ot-fandakova-lasnaha-protivorechia-v-bsp-i-sred-d-689382.html", "text": "Плочките в градинката на храм \"Свети Седмочисленици\" и ремонтът на столичната улица \"Граф Игнатиев\" извадиха на показ не само недоволството на хора, нехаресващи качеството и визията на променящата се столица, но и сериозни противоречия между десни и леви партии.  На протеста пред сградата на Столична община Асен Генов, едно от лицата на бунта срещу Орешарски, се нахвърли върху общинският съветник от РБ Иво Божков и го обвини в лицемерие. \"Ти не беше ли съветник през 2015 г., този проект за центъра е от тогава, какво си седнал да ми говориш сега\", разкрещя се Генов, докато Божков обясняваше какво е процедурата при възлагането на обществени поръчки в Столична община. Това се случи пред погледите на лидера на \"Да, България\" Христо Иванов, Антоанета Цонева, проф. Велислав Минеков и др. Част от присъстващите на протеста съветници от БСП се усмихваха доволно при скандала вдясно.Час по-късно обаче конфуз на Графа сполетя лявата партия. Депутати от БСП начело с Георги Свиленски се появиха в единия край на улицата за пресконференция по темата ремонти, заедно с тях бяха и няколко от общинските съветници на партията, лидерът на БСП София обаче го нямаше. Очевидно изнервени, придружаващите ги партийни активисти шушукаха \"Това е скандал\", а Свиленски обясни пред OFFNews защо за общински проблеми се явяват депутати като надзорници на партийните си колеги с думите: \"Ние сме депутати от София, къде да сме, ако не тук.\" От неофициалните коментари обаче стана ясно, че напрежение в редиците на БСП има на различни нива. Паргов, оказа се, закъснял заради разминаване в точното място на обявената пресконференция. БСП-София не иска оставката на кмета Йорданка Фандъкова, а тя да изпие до дъно тежестта на целия си мандат, след което да се оттегли от надпреварата за нов кметски пост, стана ясно от думите на Паргов. На уличната пресконференция се появи и групи представители на ГЕРБ, сред които председателят на СОС Елен Герджиков, зам.-председателят Николай Стойнев, депутатът Тома Биков, Антон Тодоров, шефове на комисии в СОС и др. Групата на БСП и тази на ГЕРБ поведоха оживен спор насред ремонта, а от няколко метра, без да смеят и искат да се приближат повече, ги наблюдаваха с интерес работници, извършващи ремонта на Графа. От ГЕРБ носеха снимки на ул. \"Граф Игнатиев\" преди старта на реконструкцията, за да покажат колко по-хубаво е сега. От БСП опонираха, че нищо не е направено както трябва и няма да стане по-добре. Използвате това, което правим, за да си стартирате предизборните кампании - веднъж дойдохте при инсталацията за отпадъци на Садината, друг път на зелените релси на трамвая на Руски паметник, припомни Стойнев на социалистите. Натресохте се тук, където ние сме обявили пресконференция, млъкнете малко, скара се на ГЕРБ Христо Проданов, зам.-председател на БСП-София. Ремонтът на \"Граф Игнатиев\" трябва да приключи изцяло догодина през март. Калоян Паргов: 20 млн. лв. за километър пешеходна зона, на фона на 7 млн. на километър за магистрала, звучи бомбастично\"20 млн. лв.за 1 километър пешеходна зона, на фона на 7 млн. на километър за магистрала в двете посоки с отчуждаване и всички разходи, звучи бомбастично\", каза председателят на БСП- София Калоян Паргов. \"Поредният ремонт в София, на ул. Граф Игнатиев, показва, че Столична община не умее да харчи парите на софиянци качествено, за да направи ремонти, които са чакани с години\", каза Паргов. Той отбеляза, че това е една добра инициатива, която е опорочена. \"Очевидно е, че краят на всеки кмет започва, когато лъснат далаверите в столицата. Търпението на софиянци е изчерпано. Ние не искаме оставки на буфери, искаме отговорност от първо лице\", отбеляза Паргов. Той поясни, че единственото, което остава на г-жа Фандъкова, е да се оттегли. \"Това, което се случва тук, показва липсата на качество и контрол, липса на качество на техническия проект на заданието\", каза още Паргов. Той обясни, че по договор изпълнителят се задължава да изпълнява всички нареждания и заповеди по строително-монтажните работи, дадени от възложителя. \"Нека г-жа Фандъкова отговори - с какви заповеди и чрез кого е даден на този изпълнител цветът на плочките до храм Св. Седмочисленици. Ние не можем да търпим подигравка със символите на София\", заяви Паргов. Той отбеляза, че София е лицето на България и не може да се допуска някой да работи нехайно и небрежно. \"Това, което очакваме е да се обясни- какво се прави оттук нататък и как ще бъдат отстранени всички нередности\", заключи Калоян Паргов.Георги Свиленски: Високи цени и ниско качество, компрометирани обществени поръчки- емблемата на управлението на ГЕРБ\"Строителството и строително-ремонтните дейности са емблемата на управлението на ГЕРБ. Трябва да си отиде именно този модел на управление- високи цени и ниско качество, компрометирани обществени поръчки\". Това каза зам.-председател на ПГ на \"БСП за България\" Георги Свиленски. \"От три дни се обяснява на гражданите, че обектът е още в строеж, че не е завършен и да се изчака. Какво да чакаме и какво да се случи? Това паве и след 8 години ще бъде тук. Няма да бъде друго, ще е същото, само че разрушено и унищожено\". Той поясни, че в договора за ремонта ясно е написано, че при констатиране на нередности, неправилно изпълнение, некачествен ремонт- обектът може да бъде спрян до отстраняване на нередностите. \"Ако някой иска, нека вкъщи си прави ремонта така\", каза народният представител. Той припомни и бул. Витоша, където ремонтът е завършен, строителите са си отишли, но резултатът е виден.", "date": "2018.10.05", "title": "Покрай недоволството от Фандъкова лъснаха противоречия в БСП и сред десните"}
{"url": "https://offnews.bg/obshtestvo/pochina-oshte-edin-ot-ranenite-v-katastrofata-pri-svoge-zhertvite-sta-689375.html", "text": "Починал е още един мъж от ранените в катастрофата край Своге, съобщават от софийската болница \"Света Анна\", цитирани от агенция \"Фокус\".Мъжът е бил приет с множество травми и въпреки усилията на лекарите е починал вечерта на 2 срещу 3 октомври.Така броят на загиналите в тежкия инцидент достигна 19 души.Инцидентът стана на пътя София-Своге. Пълен с пътници автобус излезе от пътното платно и полетя към площадка под нивото на пътя, до изхода на Своге. Обвиняем за катастрофата засега е единствено шофьорът на автобуса.", "date": "2018.10.05", "title": "Почина още един от ранените в катастрофата при Своге. Жертвите станаха 19"}
{"url": "https://offnews.bg/sviat/belgia-sashto-e-postradala-ot-ruskite-voenni-hakeri-tvardiat-belgijsk-689360.html", "text": "Хакери на руското военно разузнаване ГРУ са проникнали в системите на министерството на външните работи на Белгия през 2014 г., съобщават днес местни медии, цитирани от БТА, без да посочват източника си за тези твърдения.Отбелязва се, че едно от нанесените поражения е било изтеглянето на поверителен доклад, свързан с Украйна. Допълва се, че не е известно дали това е единствената щета, нанесена с използването на компютърен вирус.Медиите поясняват, че досега белгийската федерална прокуратура не е посочвала виновник за пробива и че разследването продължава. Уточнява се, че същата програма е била засечена от холандските власти, които вчера обвиниха ГРУ в опит да саботира системите на Организацията за забрана на химическите оръжия (ОЗХО) в Хага. НАТО обяви опита за неуспешен и пресечен с усилията на службите на Холандия и Великобритания.Преди дни белгийската федерална прокуратура предаде на министерството на правосъдието доклад за проникването през 2013 г. в най-големия национален телекомуникационен оператор \"Белгаком\".В доклада, чието съдържание бе цитирано отново в медиите, се посочваше, че пробивът е бил осъществен от британската служба за електронно разузнаване GCHQ. Прокуратурата успяла да проследи операцията благодарение на данни, оповестени от бившия сътрудник на разузнаването на САЩ Едуард Сноудън, приютен в Русия.", "date": "2018.10.05", "title": "Белгия също е пострадала от руските военни хакери, твърдят белгийски медии"}
{"url": "https://offnews.bg/bojni/bitkata-na-godinata-v-ufc-habib-sreshtu-makgregar-na-zhivo-po-max-spor-689393.html", "text": "Най-очакваната битка в UFC между Хабиб Нурмагомедов и Конър Макгрегър, която ще се състои тази неделя от 05:00 часа, ще се предава пряко Сблъсъкът между ирландеца и руснака със сигурност ще подобри всички рекорди по гледаемост на двубой от ММА, като прогнозите на специалистите са доста противоречиви. За лек фаворит в двубоя е определен Хабиб, тъй като той има впечатляващия рекорд от 26 победи и нито една загуба. Освен това боецът от Дагестан е в доста по-добра моментна форма, тъй като редовно има битки на октагона.В какво състояние е Конър Макрегър обаче, е истинска мистерия, тъй като ирландецът не е участвал в мач от UFC от близо две години, а последната му спортна проява бе през лятото на 2017 г. в боксовия двубой срещу Флойд Мейуедър.В неделя се подновяват и двубоите от Световното първенство по волейбол за жени в Япония, където участието си продължават и родните националки. Момичетата на селекционера Иван Петков стартират втората фаза на турнира срещу действащия световен шампион САЩ. Двубоят помежду им е на 7 октомври, неделя, от 07:25 часа и ще бъде предаван пряко по спортните канали на А1. В понеделник за българките следва срещата с най-титулувания отбор на Мондиала – Русия, като мачът е в ранни зори – от 04:40 часа. На 9 октомври отборите почиват, а на 10 и 11 октомври националният ни отбор се изправя срещу Тайланд и Азербайджан – съответно от 07:25 и 04:40 часа.В неделната сутрин – от 10:00 часа – феновете на MotoGP могат да проследят пряко и първия в историята старт за Голямата награда на Тайланд.По традиция феновете на футбола също ще имат възможност да проследят изявите на любимите си отбори от Серия А и испанската Ла Лига. Двубоите от Калчото са по MAX Sport 2, a тези от La Liga – по MAX Sport 1.", "date": "2018.10.05", "title": "Битката на годината в UFC Хабиб срещу Макгрегър на живо по MAX Sport 2 и на live.a1.bg"}
{"url": "https://offnews.bg/kultura/kinomania-2018-zapochva-s-vremeto-e-nashe-689388.html", "text": "Филмът на режисьора Петър Попзлатев „Времето е наше” е избран за откриващ на тазгодишната Киномания, стана ясно на пресконференцията на кинофорума, който ще се проведе между 15 и 29 ноември 2018 г.„Цялостното културно преживяване е основен акцент на тазгодишната Киномания. Много важно е, че тази година ще продаваме билети онлайн. По-важното е обаче, че благодарение на онлайн системата ни, успяхме да генерираме една голяма база данни от посетители, почитатели на НДК. Става дума за около 12-13 хиляди регистрации, които са един чудесен повод да комуникираме с всички тези хора. По отношение на откриващия филм, Киномания е имала и винаги ще продължава да има една голяма мисия - развитието на българската култура във всички направления на изкуството. Ние ще продължаваме да развиваме тази тенденция и това да бъдеш автор на откриващ български филм на Киномания, надявам се, е престиж и за всички, които създават българско кино”, каза председателят на Съвета на директорите на НДК Борислав Велков.Тази година киномаратонът ще премине под мотото „Големите филми преди големите награди”, с което организаторите искат да подчертаят добрата селекция от заглавия, които зрителите на Киномания виждат още преди световното им признание на най-престижните филмови награди. Киномания се похвали и с ново лого и визия.Повече за откриващия филм на Киномания разказа Хермина Азарян – един от програматорите на събитието, както и режисьорът му Петър Попзлатев, а актьорите Елена Телбис и Ивайло Христов бяха специални гости на пресконференцията. „Този филм има своя потребност да бъде документално приближен към най-важното събитие в новата българска история - чрез технологията на промяната да зададе няколко въпроса от философски порядък, да провокира всеки един българин да открие и продължи историята, която се опитах да разкажа във филма. Много трудно се прави филм от историческа значимост, в който се казват доста смели неща. Благодарен съм на екипа на НДК, че приеха филмът да открие този прекрасен кинофестивал”, сподели Попзлатев.„Времето е наше” е вдъхновен от романа „Разруха” на Владимир Зарев, който според Попзлатев си остава „най-пълноценният художествен образ на Прехода”, един значим епизод от не толкова отдавнашната българска история. Затова и филмът е за паметта, за уроците на миналото, които не бива да бъдат забравени. Криминалната нишка пък е по мотиви от разкази на Димитър Шумналиев.Лентата е с впечатляващ актьорски състав, който включва: Рушен Видинлиев, Елена Телбис, Леонид Йовчев, Ирини Жамбонас, Ицхак Финци, Красимир Доков, Ивайло Христов, Светлана Янчева и Валентин Ганев. Зрителите на единствената прожекция в Киномания (15 ноември, 19:00 часа, зала 1) ще имат възможността да съпреживеят драматичния личен избор и път, който извървяват героите на филма към себепознанието във време на големи обществено политически промени, време на възторг, на силни емоции, на излъгани надежди и разочарования, време на хаос.Програматорът на Киномания Владимир Трифонов представи и премиерните филми в зала 1: откриващият филм на Кинофестивала в Кан „Всички знаят” (17 ноември), „Рудолф Нуреев: Бялата Врана” (23 ноември)- третият режисьорски опит на Ралф Файнс, „Папа Франциск: Човек на думата си” (24 ноември) – най-новият документален филм на Вим Вендерс, както и „Лоро” (25 ноември) – на италианския майстор Паоло Сорентино за Силвио Берлускони, които вече дават заявка за потенциални хитове.Зрителите ще имат възможност да се насладят и на селекция от филми на големия режисьор Ингмар Бергман, които ще бъдат показани преди официалната програма в периода 8-14 ноември.Билети за филмите в зала 1, както и за ретроспективите на Бергман вече са в продажба на касите на НДК и на tickets.ndk.bg.Киномания е част от Календара на културни събития на Столична община за 2018 г.", "date": "2018.10.05", "title": "Киномания 2018 започва с 'Времето е наше'"}
{"url": "https://offnews.bg/analizi-i-komentari/i-kmetitcata-na-rajon-sredetc-razkritikuva-remontite-spodeliam-razo-689359.html", "text": "Кметът на столичния централен район \"Средец\" Мария Ачкова (Реформаторски блок) също изрази разочарованието си от ремонтите на улица \"Граф Игнатиев\" и останалите отремонтирани зони.\"Като жител и като представител на съгражданите си споделям възмущението и разочарованието от това, което виждаме като резултат\", коментира кметицата в позиция, споделена в интернет страницата на района\"Наблюдавала съм възлагания и изпълнения на проекти по Европейски Оперативни програми и имам изградено мнение за начина на работа на Столична община, за да бъда реалист в това отношение. Спиралата пари-власт-обществени поръчки-пари-власт не може да доведе до положителен резултат, а напротив – всеки следващ е по-лош от предишния\", добавя Ачкова.Публикуваме пълната позиция на кмета на район \"Средец\":", "date": "2018.10.05", "title": "И кметицата на район 'Средец' разкритикува ремонтите: Споделям разочарованието и възмущението"}
{"url": "https://offnews.bg/112/osem-dushi-sa-zadarzhani-sled-aktciata-v-bolnitcite-689365.html", "text": "Има осем задържани лица при проверките на двете болници от Специализираната прокуратура и ГДБОП.Това каза пред журналисти в Народното събрание министърът на вътрешните работи Младен Маринов, цитиран от \"Фокус\".„От вчера се провеждат процесуално-следствени действия по образувано досъдебно производство на Специализираната прокуратура и ГДБОП и се извършва неутрализиране на организирана престъпна група, която извършва престъпления с лекарства и болници. Към момента процесуално-следствените действия продължават и когато всичко е готово, ще бъде дадена пресконференция“, каза Маринов.„Нека да оставим колегите и прокуратурата да си свършат работата. Към момента има задържани осем лица, които са съпричастни, предстои да видим на колко от тях ще бъдат повдигнати обвинения. Финансовият размер на злоупотребите в случая не е толкова важен, колкото да се прекратяват действията с лекарства, защото това засяга човешки животи“, коментира още вътрешният министър.Специализираната прокуратура и ГДБОП започнаха проверки в две специализирани болници за онкологично лечение. Проверяват се документация, доставки, наличности и приложения на скъпо струващи лекарства за терапия и профилактика. Специализираната прокуратура ще предостави информация за резултатите от проверките след тяхното приключване.Според bTV документация е иззета от хематологичната болница „Йоан Павел” в столицата и от онкоболницата „Св. Мина” в Благоевград. Съмненията на разследващите са за търговия на черно с медикаменти за раковоболни пациенти.", "date": "2018.10.05", "title": "Осем души са задържани след акцията в болниците"}
{"url": "https://offnews.bg/futbol/dobra-i-losha-novina-za-fenovete-na-levski-689398.html", "text": "Добра и лоша новина научиха феновете на Левски само в рамките на 24 часа. Добрата е, че звездата на Левски Габриел Обертан ще остане в тима за още две години.Лошата е, че един от основните футболисти в състава на Славиша Стоянович - Давид Яблонски, е осъден за уреждане на мачове в родината си Чехия.За оставането на Обертан на \"Герена\" обяви собственикът на клуба Спас Русев в интервю за \"Дарик\". Босът на „сините“ е в Ню Йорк и добави, че в паузата на първенството очаква в София да пристигне агентът на играча, с когото вече са договорени всички детайли по новия договор. Самият Обертан няколко пъти заяви в последните дни, че е щастлив в клуба и иска да остане. Новият договор на Габриел Обертан ще е с продължителност до лятото на 2021 година.Спас Русев добави, че се надява много „сини“ фенове да подкрепят отбора на стадиона срещу Славия в неделя. Бизнесменът е категоричен също така, че Левски ще окаже нужната подкрепа на Давид Яблонски за уреждане на проблемите му в Чехия.Футболистът на \"сините\" вече е с условна 18-месечна присъда и е задължен да плати 20 000 чешки крони, а ако не го направи, то го грози затвор от близо 10 седмици, пишат местните медии.Манипулираните срещи, за които се пише, са били от младежките първенства по времето, когато Давид бил в Теплице. Твърди се дори, че той освен на футболистите, влияел и на треньора на отбора.", "date": "2018.10.05", "title": "Добра и лоша новина за феновете на Левски"}
{"url": "https://offnews.bg/sviat/300-arestuvani-v-sasht-na-protest-sreshtu-nominatciata-za-varhoven-sad-689361.html", "text": "Полицията на Капитолия арестува 302 души заради незаконен протест в сгради на Сената срещу номинацията на Брет Кавано за върховен съдия, предаде Асошиейтед прес, цитирана от БТА.Протестиращите първоначално планирали да изразят недоволството си на стъпалата пред Капитолия, но след като полицията блокира стъпалата, те се насочили към атриума на сградата \"Харт\".По-голямата част от арестите - 293, бяха направени в атриума на сградата \"Харт\". Други девет души бяха арестувани за друга демонстрация на четвъртия етаж на съседната сграда \"Дирксен\".Протестиращите скандираха шумно и хвърлиха листовки, в които се казва \"ние вярваме на Кристин Форд\" - жената, която твърди, че Брет Кавано се е опитал да я изнасили на парти в началото на 80-те години. Съдията категорично отрича.Сред арестуваните са комедиантката Ейми Шумър и моделът Емили Ратайковски. ", "date": "2018.10.05", "title": "300 арестувани в САЩ на протест срещу номинацията за върховен съдия на обвинен в сексуално посегателство"}
{"url": "https://offnews.bg/obshtestvo/otmeniat-chast-ot-ogranicheniata-za-grupov-lov-na-divi-svine-689358.html", "text": "Министърът на земеделието и храните Румен Порожанов промени заповедта си за ограниченията при груповия лов на диви свине, съобщиха от министерството. Решението е взето на базата на взетите над 1000 проби от диви прасета и отрицателните проби досега от тях за африканска чума по свинете. То влиза в сила този уикенд.В зоните в близост до сухоземната граница с Румъния (5+5 км) ще се допуска провеждането на т.нар. тихи гонки без кучета, считано от този уикенд. Във връзка с приключването на активния летен туристически сезон отпадат и ограниченията около морските курорти. В районите по река Дунав, срещу които няма установени огнища на африканска чума по свинете в Румъния, ще се допуска провеждането на стандартни гонки на диви свине с кучета.Заповедта на министър Порожанов е съгласувана с министъра на околната среда и водите Нено Димов.Пълната заповед с приложенията към нея е публикувана на сайта на МЗХГ.", "date": "2018.10.05", "title": "Отменят част от ограниченията за групов лов на диви свине"}
{"url": "https://offnews.bg/izvan-terena/svatba-v-damskia-otbor-na-bajern-miunhen-689367.html", "text": "Две футболистки на Байерн Мюнхен открито признаха своята хомосексуалност и сключиха брак. Сега вече чехкинята Люси Вонкова и холандката Клаудия ван ден Хайлигенберг са не просто съотборнички, а семейство.Новината беше разпространена официално от Байерн. Двете футболистки играха до лятото на миналата година в отбора на Йена, но бяха привлечени едновременно в Байерн. Възможно е в Мюнхен да са искали и само едната, но двете са неразделни.\"Сключих брак с най-добрата жена в света\", похвали се холандката, която след брака взима фамилията на половинката си и вече се казва Клаудия Вонкова.От Байерн пожелаха щастлив семеен живот на двете си футболистки. ", "date": "2018.10.05", "title": "Сватба в дамския отбор на Байерн Мюнхен"}
{"url": "https://offnews.bg/drugi/sportnoto-katerene-debiutira-na-olimpiada-balgarin-favorit-za-medal-689369.html", "text": "Дисциплината спортно катерене ще направи своя дебют на младежката олимпиада в Буенос Айрес, която стартира на 6 октомври. България има своя представител в този спорт в лицето на Петър Иванов, който отпътува за столицата на Аржентина с групата от общо 24 български младежи, които се състезават в 14 различни спорт.Преди година той извоюва квота за Игрите и ще се бори за медал в спортното катерене, припомня 360mag.bg.За първи път в историята катеренето ще бъде част от програмата на най-големия спортен форум. 21 младежи и 21 девойки ще се борят за призовите места в комбинацията. Тя е съвкупност от трите дисциплини в катеренето – трудност, скорост и боулдър. Резултатът ще се формира като се съберат точките от представянето във всяка една от дисциплините.Състезанията по катерене ще започнат още в първите дни на Младежката олимпиада. На 7 октомври ще се проведат квалификациите при девойките.Ден по-късно ще се проведат и квалификациите при младежите. Най-добрите 6 девойки ще се борят за разпределението на медалите във финала, който ще бъде на 9 октомври, а първите олимпийски шампиони в катеренето при младежите ще станат ясни на 10-и.", "date": "2018.10.05", "title": "Спортното катерене дебютира на олимпиада, българин фаворит за медал"}
{"url": "https://offnews.bg/analizi-i-komentari/borisov-i-gerb-si-otmashtavat-na-tcentara-na-sofia-kojto-nikoga-niama-689387.html", "text": "Аз пък си мисля, че не е само до корупция. ГЕРБ просто отмъщават на София и си имат причини за това:1. Някога са дошли тук от малки населени места и са изпаднали в културен шок; почувствали са се принизени и недокрай-разбиращи, какво и защо става. За което продължават да са обидени и сега си връщат, защото сега могат.2. Централните - най-градските - квартали на София никога не прегърнаха нито Борисов (а той много искаше), нито ГЕРБ. Сега и той и партията му най-сетне са разбрали, че никога няма да получат признание от онези, от които най-много искат такова. И си отмъщават по начина, по който са виждали като малки там, където са расли и са били възпитавани. Може би затова почнаха мъстта, преди години, с трамваите - символа на столицата.А можеха всичките години, в които са таяли вражда към София, да ги ползват, за да четат книжки, да ходят на театър, да посещават изложби, както и курсове по добри градски обноски.Не казвам това на принципа \"софиянец срещу селяндурите\". Казвам това като човек, отдавна отписал се от софийското жителство, с което съм роден. Не съм сиреч, голям привърженик на София; но този архитектурен терор, който Фандъкова и ГЕРБ изсипват върху града, минава всякакви граници, мислими и немислими.Б. ред. - Коментарът на проф. Дайнов е от профила му във фейсбук.", "date": "2018.10.05", "title": "Борисов и ГЕРБ си отмъщават на центъра на София, който никога няма да ги обича"}
{"url": "https://offnews.bg/obshtestvo/sinodat-zastana-sreshtu-ruskia-patriarh-po-vaprosa-za-ukrainskata-tcar-689362.html", "text": "Светият Синод на Българската православна църква отхвърли искането на руския патриарх Кирил да се свика Всеправославен събор, на който да бъдат осъдени опитите за създаване на независима Украинска православна църква.На заседанието си отците са изслушали устно предложение на Ловчанския митрополит Гавриил с проекторешение на Светия Синод, което да гласи: \"По въпроса за даване на автокефалия на УПЦ Св. Синод на БПЦ-БП счита, че е редно да бъде свикан Всеправославен събор, който да реши този въпрос\".Това предложение е било подкрепено от митрополитите: Ловчански Гавриил, Варненски и Великопреславски Йоан, Видински Даниил.Против искането на руския патриарх, когото вицепремиерът Валери Симеонов определи като \"второразрядно ченге от КГБ и милиардер от безакцизни цигари\", са гласували Българският патриарх Неофит, Сливенски Йоаникий, Великотърновски Григорий, Пловдивски Николай, Доростолски Амвросий, Западно- и Средноевропейски Антоний, Русенски Наум, Старозагорски Киприан.С особено мнение по горното решение са: Неврокопски Серафим и Врачански Григорий.Ето и цялото решение на Св. Синод:С особено мнение по горното решение са: Неврокопски Серафим и Врачански Григорий.След проведеното гласуване Св. Синод не приема предложеното от митрополит Гавриил проекторешение.", "date": "2018.10.05", "title": "Синодът застана срещу руския патриарх по въпроса за украинската църква"}
{"url": "https://offnews.bg/obshtestvo/protest-v-pernik-zaradi-tetc-republika-689356.html", "text": "Жители на Перник излязоха днес на протест срещу Според хората ТЕЦ-ът бълва непоносима миризма над града, а съмненията им са, че там нерегламентирано се горят отпадъци.„От няколко месеца насам, ние имаме подозрения, че в ТЕЦ-а се горят неща, които не е редно да се горят – боклуци, които се внасят от други градове. Имаме неофициална информация, че вечер в града влизат камиони, пълни с отпадъци от съседни населени места. Вечер към 8-9 ч има непоносима смрад на пластмаса. От шумохранилището, което от години е проблем за града, обясняват, че има много филтри, които са достатъчно надеждни и не трябва да има замърсяване, но то е факт”, каза Гергана Миланова пред камерата на Ръководството на свързаната с Христо Ковачки фирма, която е собственик на най-стария ТЕЦ в България, отрича.Според протестиращите неприятната миризма и обгазяването на въздуха са от незаконно вкарване в пещите на твърдо гориво, получено от отпадъци, познато още като RDF. След множество сигнали от граждани на Перник на 19 септември от РИОСВ - Перник са извършили внезапна проверка на ТЕЦ \"Република\" между 21 ч. и 00,15 ч.От ведомството са установили, че източник на неприятната миризма е инсталация за сушене на твърди горива и площадка за съхранение на отпадъци.", "date": "2018.10.05", "title": "Протест в Перник заради ТЕЦ 'Република'"}
{"url": "https://offnews.bg/sviat/shefat-na-interpol-e-otveden-na-razpit-v-kitaj-i-sled-razpita-niama-sl-689395.html", "text": "Президентът на Интерпол Мън Хунвей е разследван в Китай, съобщи вестник \"Саут Чайна морнинг пост\".Хонконгският вестник се позовава на анонимен източник, според когото 64-годишният Мън е отведен за разпит веднага след кацането на самолета, с който пристигнал на 29 септември в Китай.Информация за това къде се намира в момента и какви са били основанията за разпита не се съобщават, както и каква е била целта на пътуването му до Китай.По-рано беше съобщено, че френските власти са започнали разследване, след като съпругата на Мън е подала сигнал за изчезването му. Тя казала, че няма вест от него, откакто той заминал за Китай на 29 септември. Централата на Интерпол е във френския град Лион.Мън е президент на Интерпол от 2016 г. Той все още фигурира като заместник-министър на сайта на министерството на обществената сигурност на Китай, но според \"Саут Чайна морнинг пост\" е изгубил през април мястото си в Централния комитет на комунистическата партия.Няма коментар от китайското министерство на обществената сигурност, посочва Ройтерс. Междувременно международната полицейска организация Интерпол заяви, че е запозната със съобщенията за \"предполагаемо изчезване\" на нейния президент Мън Хунвей и че въпросът е работа на съответните органи във Франция и Китай.", "date": "2018.10.05", "title": "Шефът на Интерпол е отведен на разпит в Китай и след разпита няма следа от него"}
{"url": "https://offnews.bg/temida/dve-godini-zatvor-za-shofior-karal-s-3-55-promila-alkohol-689372.html", "text": "Водач от добричко село, шофирал с 3.55 промила алкохол, влиза в затвора за 6 месеца и е лишен от право да управлява МПС за 2 години, съобщиха от Апелативната прокуратура във Варна.40-годишният Антон В. ще изтърпи ефективна присъда от 6 месеца лишаване от свобода при общ режим за управление на лек автомобил с рекордните 3.55 промила алкохол. Подсъдимият е бил предаден на съд по бързо производство от Районната прокуратура в Генерал Тошево, след като на 18 септември тази година в село Росица е било установено, че управлява колата си пиян – престъпление по член 343б, ал. 2 от НК.В съда 40-годишният мъж се признал за виновен и сключил споразумение, което Районният съд одобрил. С него Антон В. приел да изтърпи ефективното наказание, както и да бъде лишен от право да управлява автомобил за срок от 2 години.Той вече е бил осъждан за същото престъпление през 2016 г. Тогава шофирал автомобила си с 3.75 промила алкохол в кръвта.Наложеното му наказание е било 3 месеца лишаване от свобода с 3-годишен изпитателен срок. Наказанието му е изтърпяно през декември миналата година. Само 9 месеца по-късно осъденият отново е управлявал пиян.Споразумението влиза в сила веднага и не подлежи на обжалване.", "date": "2018.10.05", "title": "Две години затвор за шофьор, карал с 3.55 промила алкохол"}
{"url": "https://offnews.bg/futbol/georgi-petkov-mozhe-da-vleze-v-istoriata-689363.html", "text": "Капитанът на Славия Георги Петков е изправен пред историческо постижение. Ако вратарят запише дори и минута игра в мачовете на България с Кипър и Норвегия, той ще влезе в топ 3 на най-възрастните играчи на своя пост, играли за националните си отбори, в историята.Срещу Кипър на 13 октомври Петков ще бъде на 42 години и 211 дни, изчислява Спортал.Популярният с прозвището Шадравана страж на \"белите\" може да стане №1 в Европа сред най-възрастните на своя пост, пазили в среща между национални гарнитури. В момента първото място е окупирано от североирландеца Елиша Скот, който записва своя рекорд през 30-те години на миналия век, когато е на 42 години и 200 дни.Иначе първото място в световен мащаб държи Есам Ел Хадари от Египет, който пази на вратата на \"фараоните\" на 45 години и 161 дни.Това се случи на световните финали в Русия през лятото. Втори е колумбийската легенда Фарид Мондрагон, бранил за последно рамката на \"лос кафетерос\" на Мондиал 2014, когато бе на 43 години и 3 дни. Ако Гошо Петков получи доверието на старши треньора Петър Хубчев, той ще изпревари емблематични вратари като Дино Дзоф, Пат Дженингс, Джим Лейтън, Питър Шилтън, Йежи Дудек и др.", "date": "2018.10.05", "title": "Георги Петков може да влезе в историята"}
{"url": "https://offnews.bg/obshtestvo/200-dushi-protestiraha-pod-prozortcite-na-fandakova-zaradi-remontite-689371.html", "text": "Около 200 протестиращи се събраха днес по обед на демонстрация пред Столична община, пред сградата на ул. Московска 33. Поводът са ремонтите със съмнително качество и естетическа стойност на части от центъра на София.Сред протестиращите имаше общински съветници - от БСП и Реформаторите, представители на политически сили - от левицата, \"Да, България\", други десни формации, граждани и медии.Хората скандира \"Оставка\", \"Мафия\" и \"Данче слез\". Стигна се и до арест на протестиращ. Задържан бе млад мъж с типично поведение на провокатор и с вид на употребяващ наркотици. Той крещеше на полицаите, охраняващи сградата на общината, облечени сте в сини анцузи, махайте се, бе, отваряйте вратата, кво пазите к.рвата от Самоков и т.н. Той бе отведен първоначално, за да му запишат личните данни и освободен, след което отново се върна пред сградата на \"Московска\" и продължи да вика по униформените. При опита да бъде задържан, той успя да събори полицай на земята, радиостанцията му отхвърча, след което мъжът бе отнесен в бус на полицията. Мъжът е криминално проявен, задържан е за хулиганство, опит за убийство, научи OFFNews.Жива верига около полицейската кола направиха няколко човека, сред които бившият пи ар на община Младост Петър Кърджилов. Това са същите хора, които подхвърлиха пари в колата на Десислава Иванчева и Биляна Петрова, които вече 6 месеца измъчват в ареста. В началото един от представителите на десните хора Манол Глишев удряше силно по строителна ограда на ремонта на Московска 33, но до сблъсъци с полицията не се стигна. Можете да гледате протеста тук:Очаквайте снимки и подробности.", "date": "2018.10.05", "title": "200 души протестираха под прозорците на Фандъкова заради ремонтите (галерия и видео)"}
{"url": "https://offnews.bg/ot-vas/ot-vas-su-chast-ii-zashto-triabva-da-ostanem-tuk-689373.html", "text": "Написах статия за нивото на някои от преподавателите в Юридическия факултет на Софийския университет. Веднага след публикуването й се появиха коментари за това как трябва да се примиряваме с тези нередности, защото хората “са си такива”. Да преглътнем горчивия вкус, останал от усещането, че в мечтания университет се подвизават хора, които с безхаберие потъпкват образа на висшето образование в България. Читателите си задаваха въпроса какъв е проблемът просто ние, студентите, да приемем, че нещата стоят така. Или да си тръгнем, ако не можем да се смирим.Проблемът е в това, че онези преподаватели, които ни дават надежда, че нещо може да се оправи, не могат да се издигнат и да разцъфнат над безхаберието и цинизма на останалите. Всеки знае, че когато нещо те възмущава, ти говориш за него. Ако всичко беше наред, щеше да има умиротворение сред студентите и преподавателите. Усещането за несправедливост обаче потъпква изблиците на позитивизъм. Блестящите юристи от миналото и настоящето ни карат да недоумяваме защо и как се е стигнало дотук. И днес в Университета се случват прекрасни неща – професори и асистенти работят денонощно за това студентите да развиват мисленето и уменията си, организират конкурси и публични лекции, неуморно се борят “със системата” (колкото и обобщено да е това понятие), и именно затова е жалко, че не могат да се… преборят. Младите все още не искат да остават тук.Всеки ден слушаме едни и същи статистики. Проучвания, диаграми, анкети ни казват едно: младите хора напускат страната, а тук всичко е… ужасно. Можеш да си умреш от нищото, защото самата здравна система те разболява. Каквото и да си работил, пенсията няма да ти стига. Ако чакаш автобус на спирката, има 25% шанс да бъдеш сгазен от кола и 25% - от самия автобус. По магистралите има дупки. Улиците са черни пътища. Полицаите злоупотребяват... Списъкът е безкраен.Такива неща си мислиш, докато подаваш документи за университет далеч от тук. Холандия, Англия, Австрия – няма значение, просто да се махнеш по-бързо. Защото всичко е… ужасно.Аз пък си подадох документите в Софийския университет. На откриването на академичната година в първи курс председателят на Студентския съвет държа реч и поздрави всички за това, че са останали в България. Последваха аплодисменти… “Героизмът ни” беше оценен. Това ме натъжи.Какъв е смисълът да имаш дом, ако не можеш да се грижиш за него? По-лесно ли е да си тръгнеш, когато срещнеш трудности?И понеже ние, студентите, не искаме да се смирим, остава въпросът защо още сме тук. Истината е, че именно защото има причини да останем, ни боли, когато бурените убиват цветята. Още от началните класове знаем, че образованието е ключ, който отваря всички врати. Клиширано е, защото е вярно. И какво да правим ние, когато вратата си остава затворена, макар да ни е даден ключът?", "date": "2018.10.05", "title": "От вас: СУ, част II - защо трябва да останем тук"}
{"url": "https://offnews.bg/politika/izbraha-krasimir-vlahov-za-konstitutcionen-sadia-ot-kvotata-na-parlame-689354.html", "text": "Депутатите избраха Красимир Влахов за конституционен съдия от квотата на Народното събрание със 127 гласа „за“ и 55 въздържали се.Красимир Влахов беше предложен от ГЕРБ и подкрепен от „Обединени патриоти“.По време на изслушването му в парламентарната правна комисия той получи подкрепата и на ДПС, а депутатите от БСП гласуваха „въздържал се“.В изложението си Влахов благодари на народните представители, които са го издигнали, и определи този акт като“символичен за отношението между властите“. Той посочи още, че за цялото си почти 30-годишно съществуване Конституционния съд се е превърнал не само в гарант на конституцията, но и в гарант на демократичния преход.По време на изказването си Влахов обясни и че подкрепя въвеждането на индивидуална конституционна жалба – механизъм, който ще позволи на гражданите да се обръщат директно към Конституционния съд без да е нужно посредничеството на Висшия адвокатски съвет или омбудсмана, припомня \"Фокус\".От януари 1996 г. Влахов е младши съдия в СГС. През октомври 1997 г. става става районен съдия в София, а четири години по-късно е избран за заместник-председател на Софийския районен съд. През 2004 г. става съдия в Софийски градски съд (СГС), а по-късно същата година е командирован във ВКС.В края на 2008 година ВСС го избра за председател на най-големия съд в България - Софийския районен съд. Четири години по-късно той напуска предсрочно позицията си и става зам.-председателя във Върховния касационен съд, където в момента Влахов е съдия.Мандатът на четирима от съдиите от 12-членния КС приключва на всеки 3 години. През ноември от съда ще си тръгнат на Румен Ненков и Стефка Стоева от квотата на съдебната власт, Кети Маркова от тази на президента и Цанка Цанкова от парламентарната. До 12 ноември парламентът, президентът и върховните съдии трябва да решат кои да са техните заместници.", "date": "2018.10.05", "title": "Избраха Красимир Влахов за конституционен съдия от квотата на парламента"}
{"url": "https://offnews.bg/obshtestvo/tcarkvata-pochita-dnes-sv-haritina-689325.html", "text": "Църквата почита днес св. мъченица Харитина. Света Харитина живяла в края на третия и началото на четвъртия век. Родината й е Понт, североизточна област на Мала Азия. Докато била още малка, останала сираче. Взел я в дома си един богат и състрадателен човек на име Клавдий. Възпитал я като своя дъщеря.Като пораснала тя започнала да прави впечатление не само с телесната си красота, но и с добрия си характер, с кротост, целомъдрие, чиста мисъл и светла вяра в Бога. Вярващите й се радвали. На невярващите тя говорила за Спасителя и им сочела пътя на истината.В началото на четвъртия век настанало жестоко гонение. До началника на окръга, където тя живеела, стигнал донос за нейната християнска дейност. Била повикана на съд. Дометиан, тъй се казвал началникът, я запитал: Вярно ли е това, че си християнка? Вярно ли е това, че ти заблуждаваш хората да стават християни?Харитина отговорила: Истина е, че съм християнка. Истина е също, че от вашата нечиста вяра привеждам хора към моя Господ Исус Христос.Разярен, началникът заповядал да я бият безпощадно. След това е препратил на съд при областния управител.Напразно управителят правел опити да я убеди да се отрече от своята християнска вяра. Като почувствал безсилието си, той заповядал да й острижат косата, да сипят горещи въглени върху главата и тялото й.Накрай я осъдил на обезчестяване. Така в онова време често постъпвали египетските съдии. Но светата девойка се помолила на Бога и тъй издъхнала, като запазила непорочно девството си.Тялото й било сложено в чувал с пясък и хвърлено в морето. След три дни морските вълни го изхвърлили на брега. Сам Клавдий погребал света мъченица Харитина.", "date": "2018.10.05", "title": "Църквата почита днес св. Харитина"}
{"url": "https://offnews.bg/drugi/basketbolen-natcional-podpisa-vav-frantcia-689364.html", "text": "Националът по баскетбол Павел Маринов ще играе в настоящия сезон за френския втородивизионен отбор на Каен. Българският баскетболист е приел предложението на тима от Франция и в близките часове се очаква да напусне лагера на Берое.Играчът имаше уговорка с ръководството на старозагорския клуб, че при чуждестранен интерес ще бъде пуснат да подпише договор без каквито и да е препятствия. Маринов проведе цялата предсезонна подготовка с Берое и се очакваше да бъде с основна роля в тактиката на старши треньора Любомир Минчев.В крайна сметка обаче националът успя да осъществи трансфер във Франция, след като през лятото първоначалният опит на Маринов не успя.„Разделям се с Берое със смесени чувства. За това време от около месец и половина успях да създам изключително силни връзки с моите съотборници. Малко ми е тъжно, че трябва да напусна Берое и Стара Загора. От друга страна съм радостен, че ще получа шанс на западната сцена. Затова казвам, че чувствата са смесени. Истината е, че след като постигнах договорка с Берое не съм опитвал на всяка цена да бъде трансфериран. Отборът на Каен се свърза с мен и след известен размисъл приех предложението им. Доколкото разбрах, в тима са изправени пред сериозен проблем с контузени състезатели и се надявам, че по най-добрия начин ще оправдая гласуваното ми доверие.Това развитие на нещата създава някои трудности за семейството ми, тъй като само преди 2 седмици се настанихме в Стара Загора. Но това е нашата професия. Пределно мотивиран съм да се докажа във Франция. На този етап знам малко за отбора на Каен.Треньорът е много опитен и ми е гласувал доверие. Познавам едно от момчетата в тима. Отивам там с ясната представа, че трябва да нося доста по-голяма отговорност, защото съм чужденец. Точно това ми липсваше в България.Радвам се, че правя път на някой друг от младите момчета да играе на моето място. В Берое има качествени млади баскетболисти, които работят много здраво и моето присъствие би отнело значителна част от възможността им да играят. Пожелавам успех на Берое. Стара Загора наистина силен и добре организиран отбор за предстоящия сезон\", коментира Павел Маринов.", "date": "2018.10.05", "title": "Баскетболен национал подписа във Франция"}
{"url": "https://offnews.bg/obshtestvo/tciala-nosht-bez-voda-v-chast-ot-poduene-spira-na-oshte-chetiri-mesta-689289.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на спирателен кран на бул. „Евлоги и Христо Георгиеви“ в „Подуене“ налага спиране на водоподаването от 00:00 до 06:00 часа на бул. „Мадрид“, бул. „Евлоги и Христо Георгиеви“, бул. „Данаил Николаев“, жп гара Подуене .Заради подмяна на сградно водопроводно отклонение на ул. 544 в кв. „Васил Левски“, се налага спиране на водоподаването от 09:00 до 19:00 часа на ул. „Витиня“, ул. „Летоструй“, ул. „Бесарабия“, бул. „Владимир Вазов“. Диагностика на уличен водопровод на ул. „Банско шосе“ в кв. „Република“ налага спиране на водоподаването от 09:30 до 18:00 часа на ул. „Банско шосе“ от №92 до ул. „Земеделска“ и ул. „Земеделска“ в Трънска махала.Във връзка с подмяна на сградно водопроводно отклонение на ул. „Стара планина“ в с. Чепинци, се налага спиране на водоподаването от 09:00 до 14:00 часа на ул. „Стара планина“ от ул. „Хан Аспарух“ до ул. „Георги Никифоров“. Поради подмяна на сградно водопроводно отклонение на ул. „Васил Левски“ в с. Мрамор, се налага спиране на водоподаването от 09:30 до 19:30 часа на ул. „Васил Левски“ от ул. „Захари Стоянов“ до ул. „Църна бара“. ", "date": "2018.10.05", "title": "Цяла нощ без вода в част от Подуене, спира на още четири места в София"}
{"url": "https://offnews.bg/obshtestvo/parvichno-ognishte-na-ptichi-grip-v-obshtina-maritca-689370.html", "text": "Първично огнище на заболяването Инфлуенца по птиците е открито в с. Манолско Конаре, община Марица, област Пловдив, съобщава БАБХ.Заболяването е потвърдено с протокол от лабораторно изследване. За ликвидиране на заразата е било предприето хуманно умъртвяване на всички птици в засегнатото стопанство, а мястото е почистено и дезинфекцирано. Засегнати са около 120 птици.Определена е 3-километрова предпазна зона и 10-километрова зона за наблюдение около констатираното огнище на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона, съобщават от БАБХ.Засилен е надзорът и мерките за биосигурност в птицевъдните ферми, както и при водните басейни, където е силно концентрирана популацията на диви птици.БАБХ напомня, че фуражите следва да се съхраняват в закрити помещения, както и суровините за фуражи – така се избягва възможността диви пернати да заразят фуража, а оттам и питомните да бъдат заразени със вируса.На този етап няма засегнати хора и няма опасност за потребителите. Вирусът на инфлуенцата може да предизвика леко протичащо респираторно заболяване. Евентуалното заразяване може да случи, когато се вдиша контаминиран прах от фермите или при пряк контакт на хората със заразени птици, информират от агенцията.", "date": "2018.10.05", "title": "Първично огнище на птичи грип в община Марица"}
{"url": "https://offnews.bg/obshtestvo/avstralijski-tarsachi-na-zlato-kakvo-e-da-kopaesh-pri-50-gradusa-po-t-689261.html", "text": "Алекс Стед (38) е \"новото момче\" в стартиращия този октомври сезон на \"Австралийски търсачи на злато\" по .Отраснал е в Корнуол, Великобритания. Изследва Австралия в продължение на 7 години преди продуцентите да го открият.\"Намериха ме в един форум. Показвахме си снимки на откритото злато. Получих съобщение с молба за повече информация за мен. Срещнахме се и ето ме в шоуто\", споделя Алекс.Преди това той бил гледал едва два епизода от поредицата. \"Нали знаете, като клечиш насам-натам в търсене на злато, не гледаш много телевизия\", казва той.\"Седем години копая в Австралия. Правя го почти по цяла година. Понякога горещината е непоносима, стига 50 градуса по Целзий. Машините завират, може да се изгориш на скалите, подметките ти се топят. Добавете и праха. Осъзнаваш, че такива условия не са за хора. Затова от средата на януари прекъсвам за четири седмици, колкото и да не ми се иска\", описва работата си златотърсачът.Живот под небето\"Техниката ми е преносима. Имам си и преносим подслон - с кухня, спалня и баня. Иначе живея в малка къща от тухли и хоросан в Леонора, имам и къща в Корнуол. Семейството и приятелите ми все още са във Великобритания\", споделя той.От малък събира ценности от земята - копае дупки и намира кварц, слюда, други лъскави неща. Очарован е от сериала , стара версия на която се върти по телевизията в неговото детство, а действието се развива в родния Корнуол. \"Сега, точно като главния герой Рос Полдарк, откривам стари мини и се опитвам да ги съживя.\"Често ли се намира злато?Да, Алекс е намирал злато. След проучване, набелязва подходящите места: в Австралия, Америка, Африка, Египет. Избира Австралия, защото говорят родния му език и хората са гостоприемни. Заминава с приятел през 2011.\"Носехме детектори за метал, кола и още 100 неща, които никога не ни потрябваха. Мислехме, че ще сме навън и ще може да изникнат неочаквани нужди.Купили си разрешително за 25 австралийски долара. То им дава право да търсят с ръчни инструменти всяко свободно място, докато чака да бъде наето. След около седмица се спрели на терен край Леонора. \"Дотогава вадех жици и друг метал, но веднъж детекторът даде различен сигнал. Звучеше меко, сякаш казваше: \"Ехо, ехо, ехо\". Само няколко сантиметра по-надолу открих еднограмов къс самородно злато. Не можех да повярвам\", спомня си Стед. \"Изтичах до колата при приятеля ми Сам и се оказа, че 30 секунди след мен той е открил друг къс, малко по-малък от моя. В пари моят струваше 34 британски лири.\"Преди това Алекс има софтуерна компания и компания за производство за течност за електронни цигари, както и три магазинчета за тях. Но животът в австралийската пустош му изглежда по-привлекателен. Изненадващо и за самия него, там открива и любовта на живота си. \"Не го очаквах, защото там няма кого да срещнеш. Леонора е малък миньорски град с две кръчми,к аптека и няколко магазина. Джули работеше в аптеката. Срещнах я, когато отивах да си купя слънцезащитен крем\", разказва той. Двамата имат шестмесечна дъщеря. Всяка седмица Алекс се прибира вкъщи, за да я види, и после отново се отправя към пустошта. Към момента той държи 18 терена. Съпругата му смята, че не би било лошо Алекс да си намери \"нормална работа\". \"Но аз харесвам свободата си, копаенето на дупки, прахоляка. Искам да намеря колкото мога злато и да основа малко минодобивна компания\", споделя той.Новият сезон на \"Австралийски търсачи на злато\" започва на 1 октомври по . Можете да го гледате всеки делничен ден в 22:00.", "date": "2018.10.05", "title": "Австралийски търсачи на злато: какво е да копаеш при 50 градуса по Целзий"}
{"url": "https://offnews.bg/obshtestvo/toplo-vreme-v-petak-ot-sledvashtata-sedmitca-dazhd-689343.html", "text": "Времето днес ще бъде слънчево и топло. Преди обяд на отделни места в Източна България ще се образува ниска слоеста облачност. Ще духа слаб изток-югоизточен вятър.Максималните температури ще са предимно между 19° и 24°. Над Черноморието ще бъде предимно слънчево. Преди обяд на отделни места ще се образува ниска облачност. Ще духа слаб до умерен източен вятър. Максималните температури - между 18° и 20°. Температурата на морската вода е 19-21°. Вълнението на морето ще бъде 1-2 бала, вечерта на юг ще се усили до 3 бала.Над планините ще бъде предимно слънчево. Ще духа слаб югоизточен, по най-високите върхове – северозападен вятър. Максималната температура на височина 1200 метра ще е около 14°, на 2000 метра – около 9°.Влошаване на времето се очаква от следващата седмица. След 8-9 октомври в страната ще нахлува средиземноморски циклон. Възможни са валежи в цялата страна.", "date": "2018.10.05", "title": "Топло време в петък, от следващата седмица - дъжд"}
{"url": "https://offnews.bg/politika/borisov-se-sreshtna-s-poroshenko-v-odesa-689374.html", "text": "„Украинските граждани с български произход винаги ще бъдат мост за разбирателство и сътрудничество между двете страни“.Това заяви министър-председателят Бойко Борисов по време на среща с президента на Украйна Петро Порошенко в Одеса, цитиран от правителствената пресслужба.По-късно двамата ще участват в тържествата по повод 160-годишнината на Болградската гимназия „Г. С. Раковски“.В рамките на разговора българският премиер Борисов подчерта, че съвместното отбелязване на юбилея на гимназията в Болград е израз на споделеното разбиране и от двете страни за важността от съхраняване на езиковата и културната идентичност на българската общност в Украйна. „Длъжни сме да използваме това приятелство, за да живеем по-добре.Продължаването на тази политика е най-добрата гаранция, че сънародниците ни и занапред ще бъдат мост на сътрудничество на страната с България и ЕС, както и фактор за осъществяване на нейната европейска перспектива“, подчерта още българският министър-председател.Украинският президент изрази благодарност за усилията на българското правителство по време на председателството на Съвета на ЕС в контекста на отношенията между Европейския съюз и Украйна, включително и за макрофинансовата помощ за страна му.Бойко Борисов и Петро Порошенко оцениха високо традиционните приятелски отношения между България и Украйна, които се основават на силни исторически, културни и езикови връзки. Посочено беше, че това е доказателство, че двете страни взаимно се възприемат като важни и приоритетни партньори. „Проевропейската ориентация на Украйна, както и споделените евроатлантически ценности, допълнително подсилват тези отношения и създават основа за тяхното по-нататъшно укрепване във всички области от взаимен интерес“, заяви още премиерът Борисов.По време на срещата беше обсъдено и разширяването на двустранното търговско-икономическо сътрудничество. Бойко Борисов и Петро Порошенко отчетоха и увеличаване на броя на украинските туристи, посетили България през последните години – 15 % ръст през 2017 г.", "date": "2018.10.05", "title": "Борисов се срещна с Порошенко в Одеса"}
{"url": "https://offnews.bg/futbol/alegri-kam-bernadeski-iuventus-ne-ti-e-fiorentina-689335.html", "text": "Треньорът на Ювентус Масимилиано Алегри показа и обратната страна на характера си по време на мача от Шампионската лига срещу швейцарския Йънг Бойс.Юве спечели с 3:0 след хеттрик на аржентинската звезда Пауло Дибала, докато Кристиано Роналдо гледаше от трибуните поради наказание. Претенциите на треньора бяха насочени към халфа Федерико Бернадески, който беше привлечен от Фиорентина.Той игра цял мач, като отчаяно се опитваше да вкара гол, но ударите му бяха неточни. В повечето ситуации той имаше възможност да потърси съотборник на удобна позиция, но постъпваше егоистично, което вбеси иначе сдържаният Алегри.\"Подавай, трябват ни голове. Това е Ювентус, не Фиорентина\", беснееше Алегри край скамейката, но така и те изпълни заканата си да смени Бернадески, който остана до края на мача.", "date": "2018.10.05", "title": "Алегри към Бернадески: Ювентус не ти е Фиорентина"}
{"url": "https://offnews.bg/112/7-godishno-dete-e-v-bolnitca-sled-kato-go-blasna-kola-v-plovdiv-689346.html", "text": "7- годишно дете е блъсното от лек автомобил в Пловдив, съобщава \"Фокус\", като се позовава на говорителя на ОДМВ-Пловдив.Около 19.45 часа снощи е получен сигнал за пътен инцидент на ул. „Ландос“ в кв. „Столипиново“.По първоначални данни 7-годишно дете е изскочило внезапно на пътя и е било блъснато от лек автомобил. Настанено е в болница със сериозни наранявания. 40-годишният шофьор е задържан за едно денонощие.В района на местопроизшествието са се събрали множество местни жители, но не е нанесен побой над шофьора и не са правени подобни опити.Обстановката в квартала е спокойна.", "date": "2018.10.05", "title": "7-годишно дете е в болница, след като го блъсна кола в Пловдив"}
{"url": "https://offnews.bg/politika/deputatite-izbirat-krasimir-vlahov-za-konstitutcionen-sadia-689342.html", "text": "Депутатите днес ще гласуват кандидатурата на единствения кандидат за конституционен съдия от квотата на парламента.Това е Красимир Влахов, предложен от ГЕРБ и Обединените патриоти.В сряда правната комисия изслуша Влахов и гласува проекта за подкрепа на номинацията му. Общо 12 депутати бяха \"за\", \"против\" нямаше, а четиримата депутати от БСП се \"въздържаха\". ДПС и Воля също се произнесоха в полза на Влахов. Марешки дори обяви, че партията му ще подкрепи кандидатурата \"с чиста съвест\". \"Респектиращи са професионалният път и качествата на Влахов\", каза той.Подобна позиция изразиха и от ДПС. \"Много доволни от проведената среща и от позициите, които чухме, изразени от господин Влахов\", коментира Мустафа Карадайъ. От депутатите партията му обаче ще решат на заседание дали да подкрепят кандидатурата му при гласуването ѝ в пленарната зала.От януари 1996 г. Влахов е младши съдия в СГС. През октомври 1997 г. става става районен съдия в София, а четири години по-късно е избран за заместник-председател на Софийския районен съд. През 2004 г. става съдия в Софийски градски съд (СГС), а по-късно същата година е командирован във ВКС.В края на 2008 година ВСС го избра за председател на най-големия съд в България - Софийския районен съд. Четири години по-късно той напуска предсрочно позицията си и става зам.-председателя във Върховния касационен съд, където в момента Влахов е съдия.Мандатът на четирима от съдиите от 12-членния КС приключва на всеки 3 години. През ноември от съда ще си тръгнат на Румен Ненков и Стефка Стоева от квотата на съдебната власт, Кети Маркова от тази на президента и Цанка Цанкова от парламентарната. До 12 ноември парламентът, президентът и върховните съдии трябва да решат кои да са техните заместници.", "date": "2018.10.05", "title": "Депутатите избират Красимир Влахов за конституционен съдия"}
{"url": "https://offnews.bg/obshtestvo/ne-iskate-da-propusnete-liubimoto-si-predavane-dokato-ste-v-chuzhbina-688691.html", "text": "Не искате да пропуснете любимото си предаване, докато сте в чужбина?Като европейски гражданин имате достъп до абонаментите си за онлайн видео съдържание където и да пътувате в ЕС.Освен това доставчиците на интернет услуги в ЕС не могат да забавят или блокират съдържанието, което искате да видите, за да ви покажат даден уебсайт вместо друг. Стига дейността, която извършвате, да е законна и безопасна, а мрежата да не е прекалено натоварена.Всеки гражданин на ЕС има право на базова интернет връзка. Независимо дали искате да се свържете с приятели или да сърфирате в мрежата, можете да ползвате възможно най-добрата интернет връзка срещу фиксирана и достъпна цена.Научете повече за политиките на съюза и как те подобряват живота на гражданите на .", "date": "2018.10.05", "title": "Не искате да пропуснете любимото си предаване, докато сте в чужбина?"}
{"url": "https://offnews.bg/politika/svetoslav-malinov-balgaria-e-bolka-na-putin-no-aetc-belene-niama-da-689348.html", "text": "Референдумът в Македония можеше да сложи един прекрасен край на цялата тази драма, която трае 20 години с името и веднага да даде начало на интеграционния процес – буквално членство в НАТО и ЕС. Това каза евродепутатът Светослав Малинов по bTV. По думите му нещата в западната ни съседка не само че не са приключили, а тепърва започват. Според него от опозицията - ВМРО-ДПМНЕ, се страхуват от предсрочни избори, защото въпреки че прагът от 50% за референдума не бе преминат, избирателите, гласували с „да” на допитването за новото име на Македония, осигуряват огромно мнозинство на управляващата коалиция.Евродепутатът коментира и изявлението на руския президент Владимир Путин, който посочи България като лош пример в реализирането на енергийни проекти, заради проекта „Южен поток”.Според Малинов България е „болка” на руския държавен глава, заради трите ключови проекта от „Големия шлем” – „Бургас – Александруполис”, „Южен поток” и АЕЦ „Белене”, по които досега няма успешно развитие.„Ако Путин иска да намекне, че поне АЕЦ „Белене” да стане, за да защитим интересите си, наистина е сбъркал адреса, независимо, че в момента един от адресатите – ГЕРБ, нещо поддаде, няма да има АЕЦ „Белене”, няма да го бъде\", заяви Малинов.", "date": "2018.10.05", "title": "Светослав Малинов: България е болка на Путин, но АЕЦ Белене няма да има"}
{"url": "https://offnews.bg/politika/glavniat-arhitekt-na-sofia-proektat-na-grafa-e-ot-pet-godini-shte-go-689350.html", "text": " Ако проектът за ремонта на ул. \"Граф Игнатиев\" и площадите \"Славейков\" и пред храма \"Свети Седмочисленици\" не е изпълнен правилно, ще има санкции. Това коментира в интервю за Нова тв главният архитект на София Здравко Здравков.Винаги в един процес, когато се работи по един проект, има неща, които се довършват в последствие. Ние, като възложител от Столична община, ще изискваме да има изпълнение на качеството. Ще гоним всички до край. Ще има финансови санкции, докато крайният продукт не бъде изпълнен качествено, категоричен е арх. Здравков. Той припомни, че проектът е направен след архитектурен конкурс, който е обсъждан някълко пъти. Компетентни хора са взели отношение по него и проектът е такъв, какъвто е приет отпреди пет години. Аз апелирам, когато стане готовият продукт, да проведем отново този разговор. Един продукт, който не е завършен, може да изглежда много лошо, коментира той.Отговорността е на всички тези хора по веригата. Ние като отговорни пред гражданите ще държим това да бъде завършено до край. По веригата иа проектанти, надзорници. Има неустойки за милиони, ако не се изпълни качествено. Ще настояват реонтът да бъде изпълнен по проект.По думите му на площада пред площада на \"Свети седмочисленици\" първоначално е била предвидена тоалетна, но след забележки от Министерството на културата тази идея е отпаднала. Здравков все пак ще настоява за построяването на тоалетна.Има един площад в Копенхаген, боядисан в розово. Така че бих поспорил - проектът е изключително консервативен от гледна точка на цветове. На такъв цвят обикновено изпъкват околните сгради, обясни архитектът по повод критиките за гранитните площи, поставени в парка пред храма.По думите му ефектът \"Уау\" от един незавършен проект, разпространен в социалните мрежи, може да бъде очакван. За това той смята, че трябва да бъде завършен един проект в цялост, за да се правят оценки. За мен няма проблем в естетическия избор на настилката, коментира Иво Пантелеев, автор на проекта. Има много резки изказвания, но проектът е изключително сложен. Не чух нито един от изказващите се да познава проекта и оттам изказванията им олекват. Чух не едно положително мнение от колеги как изглеждат тези плочи, каза още архитектът.„Граф Игнатиев” е един от най-наблюдаваните от нас обекти. Това е огромна отговорност за изпълнителя, която следва да се понесе, ако нещо не е изпълнено като хората”, коментира зам.-кметът по транспорта Евгени Крусев.Предвид, че и политически сили тръгнаха да коментира начина на поставяне на павета, можем да търсим основи в политическата обстановка в страната. Аз нямам друго обяснение защо се коментира незавършен проект”, допълни той.До момента на изпълнителя е наложена глоба от 50 хил. лв. заради бетонираните дървета на ул. „Граф Игнатиев”. Крусев е категоричен, че Столична община ще бъде безкомпромисна към изпълнителя на проекта ако бъдат констатирани проблеми след предаването му.", "date": "2018.10.05", "title": "Главният архитект на София: Проектът на Графа е от пет години, ще гоним всички до край"}
{"url": "https://offnews.bg/nauka/obiaviavat-nobelovia-laureat-za-mir-689344.html", "text": "Днес в Осло ще бъде обявен лауреатът на Нобелова награда за мир. 331 лица и организации са претендентите за високото отличие тази година, като пълният списък се пази в тайна, съобщава БНТ.Спекулации за това кой ще е победителят са много, но с най-големи шансове са лидерите на Северна и Южна Корея - Ким Чен-ун и Мун Дже-Ин, твърди популярен сайт за залагания.Папа Франциск, руският вестник \"Новая газета\", турският журналист Джан Дюндар, Доналд Тръмп също са сред претендентите за Нобелова награда за мир. Имената на македонския премиер Зоран Заев и неговия гръцки колега Алексис Ципрас също бяха завъртяни сред кандидатите за наградата тази година. Само след няколко часа лауреатът или лауреатите ще бъдат ясни. А церемонията по връчването на Нобеловите награди ще бъде на 10 Декември.Шведската кралска академия на науките вече обяви носителите на . Наградата бе присъдена поравно на Франсис Арнолд \"за насочената еволюция на ензимите\", а другата половина - на Джордж Смит и сър Грегъри Уинтър (Gregory P. Winter) за разработването на метод, известен като \"фагов дисплей\", при който бактериофагът - вирус, който заразява бактериите - може да се използва за разработване на нови протеини и антитела.Наградата за физика беше дадена за новаторски изобретения в областта на лазерната физика. . За  наградата отиде при Джеймс Елисън (James P. Allison) и Тасуку Хондзо (Tasuku Honjo) \"за откриването на лечение на рак чрез инхибиране на отрицателната имунната регулация\".", "date": "2018.10.05", "title": "Обявяват Нобеловия лауреат за мир"}
{"url": "https://offnews.bg/sviat/zhertvite-v-indonezia-nadminaha-1500-689352.html", "text": "Националната агенция за справяне с бедствията в Индонезия съобщи, че броят на жертвите на земетресенията и вълните цунами на остров Сулавеси е превишил 1500 души, предаде БТА.В четвъртък агенцията съобщи, че броят на жертвите е 1424 души, но по-късно през деня актуализира броят им на 1558.Индонезийският остров бе ударен на 28 септември от две земетресения. Вторият, по-силен трус, който бе с магнитуд 7,4, предизвика разрушителни приливни вълни. Повечето от жертвите са в град Палу, столицата на провинция Централно Сулавеси. Населението му е 350 000 души.", "date": "2018.10.05", "title": "Жертвите в Индонезия надминаха 1500"}
{"url": "https://offnews.bg/obshtestvo/grazhdani-izlizat-na-protest-sreshtu-kmeta-na-sofia-689345.html", "text": "Протест срещу кмета на София Йорданка Фандъкова ще се проведе в петък по обед пред Столичната община, съобщава Нова тв.Една от причините за недоволството е ремонтът в центъра на града. Реконструкцията на ул. \"Граф Игнатиев\", както и новият облик на градината пред църквата \"Свети Седмочисленици\" предизвикаха противоречиви реакции.Според Общината и архитекта на обекта било нужно търпение, за да се види крайният резултат.От местната администрация обясниха, че има още работа по реконструкцията на \"Граф Игнатиев\", а за некачествено изпълнение фирмата е заплашена от санкция за над 1 милион лева.", "date": "2018.10.05", "title": "Граждани излизат на протест срещу кмета на София"}
{"url": "https://offnews.bg/112/iznasiat-v-chuvali-piasak-ot-diunite-na-pomorie-video-689353.html", "text": "Видео, излъчено по , показва как се извозват стотици килограми морски пясък от плажните дюни на Поморие. Клипът е заснет от потребител, който, от своя страна, е получил сигнал за кражбата. Отивайки на мястото, той открива 28 пълни с пясък чували.Благодарение на сигнала полицията успява да задържи извършителите. те обявили, че изпълняват поръчка на трети човек. Поморие разполага с близо 12 000 квадратни метра пясъчни дюни, които не са защитени. Те се унищожават, а краденият пясък се използва за строителни дейности, разказва пред Нова Стоян Тончев, който е направил видеото.\"Полицията реагира на подобни сигнали от години. Много недобронамерени хора решават да измамят тези, които извършват строителни дейности. Този пясък е негоден за целите на строителството\", заяви говорителят на ОДМВР-Бургас Цветелина Рандева.От РИОСВ-Бургас заявиха, че дюните не попадат в защитените зони, следователно екоинспекцията не отговаря за тях.За случая е сезирана районната прокуратура. Чувалите с пясък са прибрани като веществено доказателство.Кметът на Поморие Иван Алексиев пък благодари на автора на видеоклипа. ", "date": "2018.10.05", "title": "Изнасят в чували пясък от дюните на Поморие (видео)"}
{"url": "https://offnews.bg/obshtestvo/university-of-oxford-1-v-sveta-su-e-edinstveniat-balgarski-univers-689328.html", "text": "За трета поредна година Оксфордският университет заема първото място в  В списъка с най-добрите висши училища по света има .Проучено е състоянието в над 1200 образователни институции по света. След СУ се нареждат 60-ина университети по света.САЩ доминират в Топ 25, макар че първите два най-престижни университета в света са британски:1. 2. 3. , САЩ4. , САЩ5. California Institute of Technology, САЩ6. Harvard University, САЩ7. Princeton University, САЩ8. Yale University, САЩ9. Imperial College London, Великобритания10. University of Chicago, САЩ11. ETH Zurich, Швейцария12. Johns Hopkins University, САЩ12. University of Pennsylvania, САЩ14. UCL, Великобритания15. University of California, Berkeley, САЩ16. Columbia University, САЩ17. University of California, Los Angeles, САЩ18. Duke University, САЩ19. Cornell University, САЩ20. University of Michigan, САЩ21. University of Toronto, Канада22. Tsinghua University, Китай23. National University of Singapore, Сингапур24. Carnegie Mellon University, САЩ25 Northwestern University, САЩНай-предно класираният европейски университет, извън британските и швейцарския ETH, е германският LMU Мюнхен (№32). №35 също е швейцарски - École Polytechnique Fédérale de Lausanne.Тази година Китай успява да изпревари досегашният азиатски лидер - Сингапур. В класацията за 2018 година Националният университет на Сингапур заема 22-рото място, но то вече е заето от Tsinghua University в Пекин, а National University of Singapore (NUS) е №23. NUS заемаше първото място за Азия между 2016-а и 2018 г. Водещият азиатски университет в периода 2011-2015 г. пък беше Токийският университет.Китайски университет заема първото място в Азия за първи път в класацията на THE по прилаганата в момента методология (от 2011 г.). Той се изкачва с 8 места за година до №22.МетодологияСветовната университетска класация на THE оценява обучението, научната дейност, трансферът на знания и международният облик на всяко включено висше училище. Индикаторите за ефективността в тези четири основни сфери са 13.Те осигуряват най-изчерпателните и балансирани сравнения, на които се доверяват студентите, преподавателите, университетските ръководства, индустрията и правителствата, уверяват от THE.Индикаторите са групирани в пет области: обучение (учебна среда); изследвания (обем, репутация и др.); цитирания (влияние на научните изследвания); международен облик (преподаватели, студенти и изследвания) и доход от индустрията (трансфер на знания).Обучението носи 30% от крайната оценка, също такава е тежестта на научните изследвания и на цитиранията. Международният облик носи 7.5%, а приходите от индустрията - 2.5%.Изчисленията на THE за Световната класация на университетите за 2019 г. са одитирани от PricewaterhouseCoopers (PwC).", "date": "2018.10.05", "title": "University of Oxford №1 в света, СУ е единственият български университет в класацията на THE"}
{"url": "https://offnews.bg/sviat/lekar-ot-kongo-i-seks-robinia-na-idil-specheliha-nobela-za-mir-za-borb-689368.html", "text": "Лекар и жертва на \"Ислямска държава\" са тазгодишните носители на Нобеловата награда за мир. Наградата беше присъдена на Денис Муквеге и Надя Мурад за борбата им срещу използването на сексуално насилие като оръжие при войни и въоръжени конфликти.Гинекологът Денис Муквеге получи наградата заради помощта, която оказва на жертвите на сексуално насилие във военно време в Демократична република Конго. Той ръководи болницата Панзи в източния град Букаву. Клиниката му е открита през 1999 г. и всяка година лекува хиляди жени, много от които имат нужда от хирургическа помощ след сексуално насилие.Надя Мурад е свидетел и жертва на сексуално робство от страна на \"Ислямска държава\". Язидката успява да избяга от терористичната организация и заминава за Германия. В последните години тя се активно за човешките права - за правата на язидите, на пострадалите от геноцид, сексуално насилие, тероризъм и трафик на хора.Церемонията по връчването на Нобеловите награди ще бъде на 10 декември.Нобеловата награда за мир за 2017 беше присъдена на Международната кампания за ядрено разоръжаване (ICAN). Призът беше присъден за \"за работата й за привличане на вниманието върху катастрофалните хуманитарни последици от използването на ядрени оръжия и за упоритите й усилия да постигне основаваща се на споразумение забрана на този вид оръжия\".", "date": "2018.10.05", "title": "Лекар от Конго и секс робиня на ИДИЛ спечелиха Нобела за мир за борбата им срещу сексуалното насилие"}
