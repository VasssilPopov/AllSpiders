{"url": "https://offnews.bg/temida/prokuraturata-parviat-sekretar-na-ruskoto-posolstvo-e-shpioniral-balg-714257.html", "text": "След получаване на съответен сигнал от ДАНС, в Специализираната прокуратура е образувано досъдебно производство за престъпление срещу републиката – за това, че от м. септември 2018 г., на територията на страната, лице – чужд гражданин събира, с цел да издаде на чужда държава информация, представляваща държавна тайна /чл. 104 ал. 1 НК/, съобщават от прокуратурата.В резултат на проведените бързи действия по разследването, фактите в сигнала са потвърдени изцяло. Установено е, че действително от м. септември 2018 г., в продължение на близо година, гражданин на Руската федерация е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО. Целта на срещите е била придобиване с разузнавателна цел на такава информация, представляваща държавна тайна, включително и чрез предложения за материални облаги.Съобразно чл. 31 т. 1 от Виенската конвенция за дипломатическите отношения, „дипломатическият агент се ползва с имунитет по отношение на наказателната юрисдикция на приемащата държава“. По тази причина, въпреки наличието на основания за привличането му в качеството на обвиняем за престъпление по чл. 104 ал. 1 НК, наказателното производство срещу руския гражданин е спряно, на основание чл. 25 ал. 1 т. 3 НПК /“деецът е лице с имунитет“/.На 25.10.2019 г. главният прокурор Сотир Цацаров е уведомил официално министъра на външните работи за установеното в хода на разследването и за действията на прокуратурата.В петък МВнР беше сезирано от Прокуратурата на Република България относно действията на руски дипломат. От страна на ДАНС бе получена допълнителна информация по случая, съобщиха от външно-политическото ни ведомство днес.Същия ден е била проведена среща с руския посланик, на която бяха обсъдени въпроси от двустранен интерес, включително и този. Срещата премина в конструктивна атмосфера, уточняват от Външно. От българска страна бе отправено искане руските институции да отзоват своя служител до края на деня днес (понеделник).По информация на МВнР въпросното лице вече е напуснало територията на Република България.", "date": "2019.10.28", "title": "Прокуратурата: Първият секретар на руското посолство е шпионирал България /обновена/"}
{"url": "https://offnews.bg/interviu/rumen-tomov-promianata-v-blagoevgrad-e-vazmozhna-i-zavisi-ot-vseki-ot-714259.html", "text": "- Първият Ви коментар за резултатите от тези избори?Резултатите все още не са окончателни. С тази уговорка и без претенции да говоря от името на благоевградчани бих казал няколко неща. Коментаторите единодушно определиха броя на кандидатите за кмет на община Благоевград в тази кампания като необчайно висок. Диаметрално противоположни обаче бяха обясненията за това - от „всеки иска да се нанесе в подредена къща и да не работи в следващите няколко години” до „този модел на управление е вреден за Благоевград, необходима е промяна”.Гласуването на благоевградчани опроверга първата теза и показа, че хората търсят алтернатива. Съществена подкрепа получиха кандидатите за кмет и общински съветници, които назоваха очевидните проблеми - икономически, социални, демографски, екологични, порочни практики в разпределението на публичния ресурс... и предложиха решения.В резултат, изборите за кмет на община Благоевград не са приключили. Очертава се един доста фрагментиран Общински съвет, в който има шанс познатата ни от предишния мандат хранителна верига да бъде прекъсната и общественият интерес да доминира.- Как ще коментирате личния си резултат - като очакван, или изненадващ?Не съм изненадан, че не спечелих изборите на първи тур, ако това ме питате. А съвсем сериозно - резултатът е очакван. Оценявам обективно качествата на всички участници в тази кампания, които се обявиха за промяна и получиха подкрепа. Не са изненада и усилията на досегашния кмет на всяка цена да запази позицията си. Очевидна за всеки, който ходи по улиците и общува с хората, е и нарастващата през последните години обществена непоносимост към стила на досегашното управление. В този смисъл, нашата първа цел беше участие в балотаж. Постигнахме я. Този резултат не е само личен. Дължи се и на всички, които издигнаха и подкрепиха моята кандидатура, бяха до мен в тази кампания и най-вече на хората, които ни се довериха и гласуваха за мен. Благодаря им!Каква ще бъде стратегията Ви в оставащите дни до балотажа?Силовата, скъпа кампания и грозните анонимни публикации не са добра стратегия. Надявам се това е вече ясно и за опонента ми от ГЕРБ. Няма да променям своята стратегия - максимално много лични срещи с хората и диалог.За победа на втори тур обаче ще Ви бъде нужна допълнителна подкрепа. Очаквате ли да я получите от кандидатите, които не достигнаха до балотаж?Най-важна за мен е подкрепата на благоевградчани.Поздравявам всички кандидати, които водиха почтена кампания и защитиха открито идеите си за свободна от корупция, чиста, зелена и подредена община с работеща икономика, нови работни места и достойни доходи на хората. Приоритетите в програмите им са и мои. Отворен съм за диалог с всеки от тях. Не подценявам обаче интелигентността и личната позиция на избирателите на Андон Тодоров, Иван Ризов, Албина Анева, Росен Георгиев, Валери Смиленов и Калоян Ханджийски. Осъзнавам, че основната отговорност за спечелване на доверието им ще бъде моя. Както и на доверието на тези, които не гласуваха на първи тур, защото са разочаровани от досегашното управление на общината, но не виждат алтернатива. Задачата ми в следващите дни ще бъде да спечеля подкрепата на всички тези благоевградчани. Промяната е възможна и зависи от всеки от нас.", "date": "2019.10.28", "title": "Румен Томов: Промяната в Благоевград е възможна и зависи от всеки от нас"}
{"url": "https://offnews.bg/zdrave/szo-oshte-edin-shtam-na-poliomielita-e-izkorenen-714255.html", "text": "Световната здравна организация (СЗО) обяви днес историческа стъпка за свят без полиомиелит, след като група експерти удостовери изкореняването в глобален мащаб на втория от трите вируса на опасното заболяване, предаде БТА.На планетата е останал единствено дивият щам на вируси от тип 1. Преди това през 2015 година беше тотално изкоренен полиовирусът от тип 2, а тази седмица - и този от тип 3.Глобално случаите на полиомиелит са съкратени с 99 процента от 1988 година насам. Полиовирусът от тип 1 остава ендемичен единствено за две страни - Пакистан и Афганистан. Там той е заразил общо 88 души тази година. Отбелязва се известно увеличение спрямо рекордно ниския резултат, постигнат през 2017 година с 22 регистрирани случая.„Изкореняването на дивия полиовирус тип 3 е голямо постижение по пътя ни към един свят без полиомиелит, но ние не трябва да намаляваме усилията си!“, заяви Матшидизо Моети, регионален директор за Африка на СЗО.", "date": "2019.10.28", "title": "СЗО: Още един щам на полиомиелита е изкоренен"}
{"url": "https://offnews.bg/politika/gerb-sofia-predlaga-edin-debat-fandakova-manolova-na-neutralna-teritor-714258.html", "text": "Между двата тура на местните избори в София да се проведе един дебат с участието на Йорданка Фандъкова и Мая Манолова и той да е на неутрална територия.Това предложение отправя предизборният щаб на ГЕРБ-София чрез писмо, изпратено до медиите.В дебата да участват кандидатите за кмет и техните екипи, пише още в писмото.Неутралната територия според предизборния щаб ще позволи на всички проявяващи интерес медии да го излъчат и отразят.\"Дните между обявяването на официалните резултати от първия тур и провеждането на втори тур са много малко. Категорични сме, че нашите съграждани заслужават структуриран дебат с ясен регламент и достатъчно време, за да се чуят предложенията на кандидатите и екипите им по темите, които обществото е показало, че са най-важни за него. Градът ни има нужда от ясни отговори на съществените въпроси и според нас те могат да се чуят точно в един такъв дебат. Дължим на столичани възможността за информиран избор\", допълват от ГЕРБ-София.", "date": "2019.10.28", "title": "ГЕРБ-София предлага един дебат Фандъкова-Манолова на неутрална територия"}
{"url": "https://offnews.bg/112/nov-pozhar-plamna-v-borova-gora-kraj-belitca-714266.html", "text": "Нов пожар над село Горно краище /бившето с. Бойка/, в района на \"ДГС Елешница\", вдигна на крак горски служители, пожарникари и доброволци.Сигналът за пожара е подаден около 14.00 ч. Гори 30-40-годишна гора от черен бор, изкуствено залесявана от местните жители с противоерозионна цел.Огънят се разраства много бързо заради силния вятър в района, съобщи директорът на \"ДГС Елешница\" инж. Васил Стамберов.Теренът е тежък, екипите с бензиномоторни триони проправят просеки и с тупалки и лопати се опитват да ограничат разпространението на пламъците. Кадрите са заснети от служители на \"ДГС Елешница\".Към района на пожара пътуват и служители на ЮЗДП от съседни териториални поделения.", "date": "2019.10.28", "title": "Нов пожар пламна в борова гора край Белица"}
{"url": "https://offnews.bg/futbol/levski-izgoni-ultrasite-ot-sektor-a-714265.html", "text": "От Левски обявиха, че в Сектор А на стадион \"Виваком Арена Георги Аспарухов\" вече няма да бъдат допускани тъпани, знамена, мегафони, пиротехнически изделия и други предмети.По този начин ръководството на \"сините\" на практика прекратява съществуването на ултраси на централната трибуна.Както е известно, две от фен-групите \"Южна Дивизия\" и \"Синя Хунта\" са настанени в Блок 5 на централния Сектор А под името \"Ултрас Левски\" заради проблеми с други привърженици в Сектор Б.\"Левскари, от предстоящата в четвъртък, 31.10, домакинска среща срещу Дунав в сила влизат нови правила относно пропусквателния режим в Сектор \"Strabag\" на стадион \"Виваком Арена Георги Аспарухов\".На официалната трибуна няма да бъдат допускани знамена, тъпани, мегафони, пиротехнически изделия и други предмети, предполагащи организирането на хореография.Очакваме ви с шалове в ръка и облечени в любимите си клубни артикули, за да подкрепим заедно \"сините\"! \"Само Левски!\", съобщават от клуба.", "date": "2019.10.28", "title": "Левски изгони ултрасите от Сектор А"}
{"url": "https://offnews.bg/112/kamion-blasna-i-ubi-gorski-inspektor-mezhdu-zhabliano-i-zemen-714267.html", "text": "Горски инспектор е загинал на място, след като бе пометен от камион, съобщиха от полицията.Днес около 10:30 ч., докато Иво Лазов се намирал отстрани на пътя и правел проверка на санитарната сеч, шофьор на тежкотоварен камион изгубил контрол върху возилото и го блъснал. Произшествието се е случило на пътя между село Жабляно и град Земен.  След удара камионът се обърнал в дере. При инцидента са пострадали и други хора.На място е пристигнал директорът на Регионалното горско стопанство в Кюстендил, а криминалисти са извършили оглед. Загиналият Иво Лазов е от Брезник, женен е и има дете. ", "date": "2019.10.28", "title": "Камион блъсна и уби горски инспектор между Жабляно и Земен"}
{"url": "https://offnews.bg/zdrave/izgrazhdaneto-na-pediatrichna-bolnitca-prioritet-v-biudzheta-za-2020-714263.html", "text": "Изграждането на Национална педиатрична болница е основен държавен приоритет през 2020-2022 г. Това става ясно от мотивите към законопроекта за държавния бюджет на Република България за следващата година, публикуван на страницата на Министерството на финансите. Средствата са разпределени по години според дяловото участие на държавата: за 2020 г. – 30 млн. лв., за 2021 г. – 50 млн. лв. и за 2022 г. – 20 млн. лв.Изграждането на Национална здравна информационна система, с използване на нови технологии в областта на електронното здравеопазване, също е обявено сред приоритетите, с които се цели подобряване на качеството и ефективността на процесите в системата на здравеопазване.Други приоритетни направления в областта на здравеопазването за тригодишния период са осигуряване на финансова устойчивост и обезпеченост на здравната система; намаляване на преждевременната смъртност и заболеваемостта, както и преодоляване на регионалните дисбаланси и осигуряване на функционално взаимодействие между отделните нива на медицинска помощ.От Министерството на финансите декларират, че ще продължи реализирането на мерките по оптимизиране на структурата на разходите за различните видове медицински дейности, лекарствени продукти и медицински изделия на базата на договаряните обеми и стойности.За гарантиране финансовата стабилност и предвидимост в здравноосигурителната система, разходите по бюджета на НЗОК през 2020 г. нарастват с 394,2 млн. лв. От тях за здравноосигурителни плащания (вкл. резерва) – 349,7 млн. лв., за здравни дейности, извън обхвата на задължителното здравно осигуряване, финансирани от държавния бюджет – 40,4 млн. лв., става ясно още от мотивите. В сектора са предвидени програми и мерки, които подпомагат изпълнението на специфичната препоръка на ЕК към България да подобри ефективността на разходите на системата на здравеопазването и достъпа до здравни услуги, включително чрез намаляване на преките плащания от страна на пациентите и чрез преодоляване на недостига на медицински специалисти.През тригодишния период се предвижда да се подобри функционирането на спешната медицинска помощ, предоставяна в извънболнични и в болнични условия. Разширява се обхватът на профилактичните прегледи с допълнителни скринингови изследвания.Въвежда се и интегриран подход за намаляване употребата на наркотични вещества и за справяне с нарастващия процент на наркозависимите подрастващи.От 1 януари 2020 г. се предвижда финансирането на медицинските изделия и помощните средства за хората с увреждания да премине към системата на здравеопазването, като се въвежда нов механизъм за тяхното финансиране и предоставяне (в натурално измерение), както и стандарти за качеството им.Предвидените средства по тези дейности, извън обхвата на задължителното здравно осигуряване, са в размер на 38,0 млн. лв.По бюджета на Министерството на здравеопазването за 2020 г. са заложени допълнителни средства за осигуряване на медицинските дейности за психиатрична помощ, спешните отделения в болниците и за общинските лечебни заведения в труднодостъпни и/или отдалечени райони на страната, които са извън обхвата на задължителното здравно осигуряване за лечебните заведения за болнична помощ от 50,0 млн. лв.За възнаграждения на персонала на центровете за спешна медицинска помощ са предвидени 10,4 млн. лв.За Национална програма „Майчино и детско здраве“, предвидените средства са 2,2 млн. лв., а за въвеждане на NAT технология за диагностика на дарената кръв с цел осигуряване на качествени кръвни продукти – 6,1 млн. лв.Планираната финансова подкрепа за БЧК е 5,7 млн. лв.", "date": "2019.10.28", "title": "Изграждането на Педиатрична болница - приоритет в бюджета за 2020"}
{"url": "https://offnews.bg/politika/balgaria-s-palna-podkrepa-za-sblizhavaneto-na-armenia-s-es-714268.html", "text": "Вицепремиерът и министър на външните работи Екатерина Захариева, която разговаря в Ереван с премиера на Армения Никол Пашинян, потвърди пълната подкрепа на България за сближаването на страната с Европейския съюз, съобщиха от дипломатическото ни ведомство.„Разчитаме на българската подкрепа за да направим сътрудничеството ни с ЕС по ефикасно\", каза премиерът Пашинян. „По отношение на европейските въпроси ние сме най-силният ви глас. Съседи сме, разбираме ви по-добре, минали сме по пътя на реформи, който вие минавате. Ние сме едни от най-силните гласове в ЕС по темата „Източно партньорство\", както и по европейската интеграция на Западните Балкани\", заяви Екатерина Захариева.Външният ни министър приветства плановете на правителството на Пашинян за реформи, призова Ереван да използва различните механизми, с които ЕС разполага за подкрепа на структурните реформи и потвърди подкрепата на България за започването на визов диалог между Армения и ЕС. „По започването на визовия диалог имате нашата пълна подкрепа. Той трябва да започне възможно по-бързо\", каза Екатерина Захариева.Вицепремиерът на България открои очакванията си визитата й да съдейства за активизиране на контактите между хората, търговията и инвестициите и свързаността между страните ни. Събеседниците бяха единодушни, че между страните ни няма открити политически въпроси.Недостатъчните транспортни връзки бяха сред централните теми в разговора с арменския премиер. Екатерина Захариева и Никол Пашинян се договориха правителствата на двете страни да окуражат бизнеса за откриване на пряка самолетна линия между България и Армения, както и да бъдат активизирани разговорите за създаване на транспортен коридор Персийски залив – Черно море от Иран през Армения, Азербайджан, Грузия към България и Гърция.„Планираме да организираме среща на заместник-министри на транспорта, за да дискутират как да създадем транспортен коридор между Персийския залив и Европа. Надяваме се да подкрепите нашата идея за организиране на такава среща и създаване на работна група, за да обсъдим тези идеи\", каза Никол Пашинян. Екатерина Захариева изрази подкрепата на българската страна за организиране на такава среща.В рамките на визитата си Екатерина Захариева разговаря и със заместник-председателя на парламента и съпредседател на парламентарната група за приятелство Армения-България Вахе Енфиаджян. „Сътрудничеството ни е на високо ниво. Ние сме добре представени в България. У вас арменците се чувстват у дома си\", каза Енфиаджян по време на срещата, на която присъстваха и всички депутати от групата за приятелство с България.На срещата с депутатите Екатерина Захариева подчерта и помощта, която България оказва за Армения по линия на помощта за развитие. За последните 3 години страната ни е отделила 700 000 лв. за реализирането на различни проекти в Армения, които целят да допринесат за развитието на гражданското общество. Сред тях са проект за развитие на малките и средните предприятия в Армения и женското предприемачество, насърчаване на социалното включване чрез овластяване на момичетата йезиди и др.Тема на разговора с арменските депутати бе и активизирането на деловите връзки между София и Ереван, развитието на сътрудничеството по линия на парламентите на двете страни и по линия на Организацията за Черноморско икономическо сътрудничество.По рано през деня в рамките на визитата си Екатерина Захариева разговаря и с външния министър на Армения Зохраб Мнакацанян. Подписани бяха и две споразумения – протокол за прилагане на Споразумението между ЕС и Армения за реадмисия, както и междуправителствено споразумение за международен транспорт и автомобилни превози.Между България и Армения съществуват традиционно приятелски отношения. 10 800 български граждани имат арменски произход. През 2018 г. страната ни е посетена от 5371 арменски туристи, а 3084 български туристи са били в Армения. Стокообменът за 2018 г. възлиза на 27,3 млн. долара.", "date": "2019.10.28", "title": "България с пълна подкрепа за сближаването на Армения с ЕС"}
{"url": "https://offnews.bg/politika/gniav-v-bukuresht-ek-obarkala-rumania-s-balgaria-imalo-dokazatelstvo-714269.html", "text": "Последните мониторингови доклади на Европейската комисия за Румъния и България предизвикаха силно недоволство в Букурещ, пише в.\"Сега\".\"Европейската комисия обърка Румъния с България! Имаме доказателство\", пише днес в заглавие вестник \"Адевърул\" (\"Истина\"). Той цитира възражения на гражданското движение Съюз за честна Румъния срещу препоръката на ЕК да бъде отменен за България Механизмът за сътрудничество и проверка (МСП) и да бъде продължено прилагането му за Румъния.Според Брюксел България е постигнала достатъчен напредък в борбата с корупцията на високо равнище и организираната престъпност, а Румъния е отбелязала регрес. \"Президентът и румънското правителство би трябвало веднага да протестират, защото всички данни показват точно обратното\", пише изданието. Съюзът за честна Румъния илюстрира твърдението си с две графики, които разкриват как ЕК изопачава показателите за независимостта на правосъдието. Според тях Румъния е 6 места по-напред от България в класацията на държавите от ЕС, а Хърватия е по-зле дори от България, въпреки че за нея бе направена препоръка от ЕК да влезе в Шенгенското пространство.По 10-степенната скала България е на 4-а степен, като изпреварва само Словакия и Хърватия. Румъния надвишава 5-а степен, а средата в ЕС е 7-ма степен. Най-високата, 10-а степен, се достига само от Финландия. По-зле от Румъния са \"шенгенските държави\" Унгария, Полша, Латвия, Словения и Гърция.Втората графика показва, че Румъния е напреднала най-много в съдебната реформа, в сравнение с всички новоприети държави. Проследено е развитието от 2008 г. до 2018 г. По този показател Румъния е лидер в Евросъюза, защото в диапазона от -2, където е Унгария, до +1,5, само тя се доближава до максималната стойност.В България също има подобрение, но то е под 0,5. Изводът е, че в Румъния има рязък напредък, а не спад, както смята Комисията, а България е в застой и напредъкът й, отчетен от Брюксел, е нереален. Съюзът за местна Румъния обещава да огласи през близките дни и данни за борбата с корупцията в двете държави, за да покаже, че са оценени несправедливо от комисията на Жан-Клод Юнкер.", "date": "2019.10.28", "title": "Гняв в Букурещ: ЕК объркала Румъния с България, имало доказателство"}
{"url": "https://offnews.bg/politika/varna-otiva-na-balotazh-portnih-sreshtu-kostadinov-714271.html", "text": "Във Варна ще има балотаж за избор на кмет на общината, сочат окончателните резултати от първия тур на местните избори, съобщи председателят на Общинската избирателна комисия Велин Жеков, цитиран от БНР.За Иван Портних (ГЕРБ) са гласували 49 754 избиратели - 49,3%, за Костадин Костадинов-„Възраждане“ 14 432 - 14,3%,за Анелия Клисарова (БСП) – 14 156 души или 14,1% и за Стела Николова („ДБ-Обединение“) – 8756 или 8,5 на сто.По този начин на 3 ноември варненци ще избират на балотаж между Иван Портних - ГЕРБ и Костадин Костадинов - „Възраждане”.Общият брой гласувалите в община Варна е 106 514, действителните гласове са 100 951, недействителните - 5563, 4900 не са подкрепили никого.В 4 от районните кметства във Варна ще има балотажи на 3 ноември, на първи тур е избран кметът на район „Владислав Варненчик” Николай Костадинов.В кметствата Тополи и Звездица също ще има балотажи, избрани на кметовете на Каменар, Казашко и Константиново.Избраните кметовеКандидати на ГЕРБ печелят на първия тур в общините Аврен (Емануил Манолов), Аксаково (Атанас Стоилов), Белослав (Деян Иванов), Ветрино – Димитър Димитров, Вълчи дол - Георги Тронков, Девня - Свилен Шитов, Долни Чифлик - Красимира Анастасова, Дългопол - Георги Георгиев, Суворово - Данаил ЙордановБалотажиОсвен във Варна, балотажи идната неделя ще има в Бяла между Пеньо Ненов от ГЕРБ, получил 48,51% на първия тур и Димитър Петров от СДС – 26,81 на сто. Както и в Провадия, където срещу Жоро Илчев от ГЕРБ (46,46%) застава Филчо Филев от „БСП за България“ (24,93%).", "date": "2019.10.28", "title": "Варна отива на балотаж: Портних срещу Костадинов"}
{"url": "https://offnews.bg/politika/izchezna-chlen-na-sik-vav-vratca-ne-mogat-da-otchetat-rezultatite-ot-714262.html", "text": "Странен феномен се появи на изборите във Враца. \"Липсващ член на СИК пречи на Общинската избирателна комисия във Враца да приключи работата си\", обяви председателят Момчил Петров, цитиран от Дарик радио.От СИК се обърнали към полицията да издирва изчезналата жена, защото не могат да приключат изборния ден.„Работата на комисията мина много добре, от 7:00 часа сме приключили обработката на 109-те секционни комисии, но издирваме липсващата госпожа - член на комисията в последната секция при училище „Васил Левски“, обясни Петров. И допълни, че се обърнали към полицията писмено.Липсващата жена дори не вдигала телефона на партията, която я пратила в СИК.„Въпреки липсата на окончателни резултати, ясна е победата за един от кандидатите. Преднината му е много голяма и резултатите от последната секция не биха променили вота за избора на кмет в града“, коментира Момчил Петров.Изборните резултати за кандидатите за общински съветници също няма да се повлияят и не се очаква промяна в мандатите. През новата седмица се очакват балотажи за кметове на 6 или 7 кметства в общината. Според Момчил Петров големият брой недействителни бюлетини - над 5600, се дължи на неправилното отчитане само и единствено на преференциалния вот.", "date": "2019.10.28", "title": "Изчезна член на СИК във Враца. Не могат да отчетат резултатите от вота"}
{"url": "https://offnews.bg/zdrave/bezplatni-pregledi-pri-revmatolog-v-mbal-sveta-sofia-714260.html", "text": "МБАЛ „Света София“ стартира кампания с безплатни прегледи при ревматолог, които ще се провеждат всеки понеделник на месец ноември, съобщават от здравното заведение.Единственото, което пациентите трябва да направят, е да си запишат предварително час на телефон +359 2 8184 600 или на място на бул. „България“ № 104.Ревматологичните заболявания значително влошават качеството на живот на пациентите. Силната болка е чест спътник на болните, а усложненията водят до инвалидизиране. Лекарите ревматолози практикуват в големите областни градове, а в много селища няма такива специалисти. Кампанията цели да се да мотивират пациентите да обърнат внимание на ревматологичните си проблеми.", "date": "2019.10.28", "title": "Безплатни прегледи при ревматолог в МБАЛ 'Света София'"}
{"url": "https://offnews.bg/politika/bez-balotazh-v-momin-prohod-714264.html", "text": "Кандидатът на ГЕРБ Ивайло Котларов печели на първи тур вота за кмет в Момин проход. Той получава 485 гласа - 55,94%, сочи резултатът при 100% обработени протоколи в Общинската избирателна комисия.На второ място се нарежда Петър Донков, издигнат от ПП БЪЛГАРСКИ ДЕМОКРАТИЧЕН ЦЕНТЪР – БДЦ. За него са гласували 118 души - 13,61%.Трети е Атанас Николов, кандидат от ЗЕМЕДЕЛСКИ НАРОДЕН СЪЮЗ - 85 гласа - 9.80%.Четвърта е Елица Дюлгерова, кандидатът на БСП. Тя получава доверието на 73-ма - 8,42%.Диана Габровска, издигната от партия ВОЛЯ, е на пето място: за нея са гласували 50 души - 5,77%.Атанас Попов, издигнат от „ДЕМОКРАТИЧНА БЪЛГАРИЯ – ОБЕДИНЕНИЕ“ (ДА България, ДСБ, Зелено движение), получава 34 гласа - 3.92%.", "date": "2019.10.28", "title": "Без балотаж в Момин проход"}
{"url": "https://offnews.bg/politika/za-parvi-pat-dps-s-edin-ili-dvama-savetnitci-v-novia-sos-714256.html", "text": "В новия Столичен общински съвет ще има един или двама съветници от ДПС. Водач на листата на Движението в София е Благомира Андонова, втори е Рушен Риза. ДПС има 1,69% при 45,94% обработени протоколи от СИК, показват резултатите на страницата на ЦИК. За влизането на 1 съветник в СОС са необходими 1,6% вот, но при преразпределението на гласовете на формациите и независимите кандидати Движението може да се сдобие с още един съветник. Най-много свободни гласове остават от подкрепата за Борис Бонев, който получава 10,86 на сто, но с тях влиза само той. Колегата му от Спаси София Гергин Борисов все още е на прага на СОС с 1,34 на сто. Съветник от Атака - поне един в зависимост от разпределението, също ще има - до момента партията на Волен Сидеров е получила 1,85 на сто. В Столичния общински съвет най-голяма ще е групата на ГЕРБ, следвана от БСП, Демократична България и ВМРО, според резултатите досега.  ", "date": "2019.10.28", "title": "За първи път: ДПС с един или двама съветници в новия СОС"}
{"url": "https://offnews.bg/futbol/hebar-zastava-tvardo-zad-zhadnoto-714239.html", "text": "Ръководството на Хебър не е обмисляло смяна на старши-треньора на мъжкият представителен тим Николай Митов - Жадното. Това обяви членът на управата Иван Папазов, който изпълнява на обществени начала и длъжността на спортен директор в клуба.„Треньорска рокада не е в дневния ни ред. Видно е, че някои столични медии проявяват подозрителна „загриженост” за нашият клуб и едва ли не след всяка загуба „уволняват” Николай Митов.Подчертавам за втори път, че неговата съдба не зависи от нито един конкретен мач. Той е в Пазарджик за да реализираме заедно един дългосрочен проект.Вече казах, че като новак в лигата целта пред Хебър тази година е утвърждаване и изграждане на отбор. Такъв не се прави 3-4 месеца. Ще има победи, ще има и загуби. Но да правим трагедии от един слаб мач няма да се случи.Смятам, че футболистите са изживели неприятната домакинска загуба от Пирин и вече мислят само за следващия мач. ЦСКА 1948 е много сериозен противник, но това не значи, че е непобедим”, коментира Иван Папазов.", "date": "2019.10.28", "title": "Хебър застава твърдо зад Жадното"}
{"url": "https://offnews.bg/112/vtori-den-gasiat-pozhara-v-rila-714229.html", "text": "Продължава гасенето на пожара в Национален парк \"Рила\", който избухна вчера сутринта. Обхватът му е около 500 декара защитена горска и алпинистка територия. В овладяването на огъня са се включили 2 хеликоптера и над 160 пожарникари от горските стопанства и двата национални парка - „ Рила“ и „Пирин“. Работата на огнеборците и военните на терен е в изключително тежки условия на над 2000 метра надморска височина.  \"В ниската част към гората разпространението на огъня е ограничено, но във високите части алпийската растителност ще продължи да гори още няколко дни. Има леко увеличение - някъде около 500 декара към момента. Продължава само ръчно гасене. Може би ще се включи и хеликоптер в оперативно време\", заяви директорът на Югозападното държавно горско предприятие Дамян Дамянов. Директорът допълни, че пожарът най-вероятно е причинен от човешката небрежност на пастири или ловци, които са бракониерствали в райони.Пожарните автомобили не могат да достигнат до стихията, защото до мястото водят тесни пътеки.", "date": "2019.10.28", "title": "Втори ден гасят пожара в Рила"}
{"url": "https://offnews.bg/drugi/uspeshen-uikend-za-talantite-na-evrofutbol-714233.html", "text": "Със сериозни успехи през този уикенд могат да се похвалят спортните таланти на Еврофутбол. Христо Христов се окичи с четвърта европейска титла по вдигане на тежести за възрастта си, след като в събота триумфира на шампионата на Стария континент до 20 години в румънската столица Букурещ.В кат. до 109 кг. 18-годишният варненец триумфира с рекорд в сбора с 396 кг. Състезателят на клуб Титан е първи и в отделните движения – 180 кг. в изхвърлянето, а в изтласкването отново ознаменува отличното си представяне с второ върхово постижение от 216 кг.Втори след Христо се нареди руснакът Даниил Вагайцев със сбор от 381 кг., трети е беларусинът Константин Куровски с 371 кг. Европейското в Букурещ бе много важно за 18-годишният ни талант, който преследва втора квота в щангите за България за олимпийските игри в Токио догодина. Следващото му състезание е на Бъдни вечер в Доха, Катар.По-малкият с 2 години брат на Христо – Стефчо е 10-ти в крайното подреждане, след като се нареди 9-ти в изхвърлянето и 10-ти в изтласкването.Друг Спортен талант на Еврофутбол – Радина Борисова завоюва бронзов медал при девойките в кат. до 59 кг. на международния турнир по таекуондо G1 в Белград. Дупничанката стартира с разгром над представителка на Босна с 21-1, след което отново отнесе следващата си съперничка – рускиня с 20 точки разлика. В полуфинала лош късмет и златна точка определи загубата на Ради от германка.Спортният ни талант в плуването – Светлозар Николов, спечели 2 златни и 2 сребърни медала от VII-я международен турнир \"Руси Русев\", който се проведе през уикенда в Стара Загора. Състезателят на пловдивския клуб Спринт е 1-ви на 100 м гръб с 57.50 сек. и на 200 м съчетано с 2:03.00 мин. На 200 м свободен стил (1:52.08 мин.) и на 200 м бътерфлай (2:01.69) Заро е втори.Още един от Талантите на Еврофутбол – Гергана Топалова се изкачи с 9 места в световната ранглиста, след като на турнир от категория 15 000 долара в Анталия достигна до полуфинала, а на състезание от по-горната категория до 25 000 долара в Истанбул се класира до мач за влизане в основната схема. В момента Гергана е 531-ва в света, а амбициите й са да влезе в първите 500.", "date": "2019.10.28", "title": "Успешен уикенд за талантите на Еврофутбол"}
{"url": "https://offnews.bg/politika/bizhutera-smeni-levski-s-gerb-i-otiva-na-balotazh-v-svoge-714236.html", "text": "Новият кмет на Своге ще стане ясен следващата неделя.Един срещу друг в близкото до София градче ще се изправят на балотаж досегашният градоначалник Емил Иванов, който е подкрепен от странен формат Местна коалиция ДВИЖЕНИЕ НАПРЕД БЪЛГАРИЯ (БДЦ, ДПС, БДСР, СДП) и Христо Йовов ог ГЕРБ. Той е един от емблематичните нападатели на Левски от близкото минало, а в сърцата на сините фенове той е просто Бижутера. Йовов си заслужи това прозвище с ювелирен гол във вратата на Олимпик - Марсилия.Левскарят обаче трудно ще се пребори за вота на съгражданите си, тъй като разликата между него и Иванов е доста голяма. Досегашният кмет на първи тур взе 42,02 процента от гласовете, докато Бижутера остана с 26,31%, показват данните на ЦИК при 100 процента преброени протоколи.", "date": "2019.10.28", "title": "Бижутера смени Левски с ГЕРБ и отива на балотаж в Своге"}
{"url": "https://offnews.bg/zdrave/eksperti-shte-predstaviat-mezhdunaroden-proekt-za-psihichno-zdravni-gr-714243.html", "text": "Националният център по обществено здраве и анализи (НЦОЗА) организира политически диалог по проект: „RECOVER-E: Мащабно приложение на психично-здравни грижи, базирани в общността, за хора с тежки психични заболявания в Европа“, който ще се проведе на 30.10.2019 г. в столицата.Основната цел на проекта RECOVER-E е въвеждането на модел за предоставянето на услуги в пет страни в Югоизточна Европа, за да се подобри нивото на функциониране и качеството на живот на хора с тежки психични разстройства (шизофрения, биполярно разстройство, депресия).Сред чуждестранните участници във форума са експерти от Институт Тримбос, Холандия и Румънската лига за психично здраве.Специалисти от Център за психично здраве „Никола Шипковенски“ ще представят екипите за мобилна психиатрия.", "date": "2019.10.28", "title": "Експерти ще представят международен проект за психично-здравни грижи в столицата"}
{"url": "https://offnews.bg/medii/noviat-sobstvenik-na-btv-ne-planira-shiroki-promeni-v-dejnostite-na-ko-714245.html", "text": "Новият собственик на bTV - компанията PPF на чеха Петр Келнер - не планира \"широки промени\" в дейността на СМЕ, чийто бизнес придобива. СМЕ (Central European Media Enterprises) досега бе мажоритарен собственик на bTV.Това коментират от PPF в отговор на запитване на OFFNews за сделката.Къснo снощи бе съобщено, че PPF (която искаше да купи Нова тв, но КЗК спря продажбата - б.р.) придобива CME. Цената на пакетнаta сделка за бизнеса на СМЕ в няколко държави е 2,1 милиарда долара. Конкретна цена за bTV не бе посочена.\"Транзакцията е на стойност приблизително 2,1 милиарда американски долара. Не планираме да изнасяме други суми по сделката\", отговориха от PPF в отговор на въпроса ни за цената на bTV.Твърде рано е да се обсъждат детайли за бъдещите планове, тъй като до изпълнението на транзакция остават месеци, но PPF смята, че CME има здрав и добре управляван бизнес и няма нужда от широки промени в операциите\", допълват от централата на PPF.", "date": "2019.10.28", "title": "Новият собственик на bTV не планира широки промени в дейностите на компанията майка"}
{"url": "https://offnews.bg/bojni/kobrata-e-gotov-da-se-bie-i-bori-s-fiuri-714242.html", "text": "Кубрат Пулев продължава подготовката си за мача с Райдъл Букър в Калифорния. Кобрата се чувства в страхотна форма и гледа целеустремено към световната титла в тежка категория. Ето какво сподели той пред boxingscene.com, цитирано от bTV.\"Не знам много за Букър, но е достатъчно. Гледал съм два негови мача и мисля, че аз съм много по-добър.Чакам победителя от двубоя между Антъни Джошуа и Анди Руис.Не знам кой ще спечели. Руис е сериозно подготвен, може би ще спечели за втори път. Концентриран съм върху мача с Букър.Тайсън Фюри ми написа в интернет, че може да се бие с мен навсякъде - на улицата, дори като кечист или в ММА мач.Аз съм подготвен за каквото пожелае той. Аз съм готов за него навсякъде и по всяко време. За мен най-важна е световната титла. Когато стана световен шампион, съм готов да се бия и боря с Тайсън Фюри всеки ден. Чувствам, че имам много енергия, много съм бърз и силен и се намирам в най-добрата си форма\", обеща 38-годишният Пулев.", "date": "2019.10.28", "title": "Кобрата е готов да се бие и бори с Фюри"}
{"url": "https://offnews.bg/nashite-avtori/evgenij-dajnov-za-kapanite-na-gradskata-desnitca-i-balotazha-714240.html", "text": "*Някои хора тялом успяха да влязат в 21-ви век, но си оставиха главите в 20-ти. Това е обяснението за драмите, набъбващи в средите на „градската десница” в София след първия тур на изборите.Да започнем със самия етикет, с който тези хора все по-често определят себе си, макар той да беше измислен от външни на тях среди.„Градска десница”? Първият въпрос към този етикет е чисто процедурен: какво правим със селяните? София все пак включва 34 села; а „градската” идентичност на градове като Банкя, Бухово и Нови искър е силно под въпрос.Още по процедурен път, когато се наречеш „градска”, доброволно обръщаш гръб на един немалък процент от гласоподавателите. Да видим втория, същностния въпрос: „десница”? Този въпрос е важният, защото всички спорове и драми се въртят покрай него. Никой (т.е. освен селяни като мен) не страда за отритнатите села; но маса народ вече години се върти в кръга „кой е по-най-истински десен”.Тук капаните са повече от един. А той, единият, е очевиден.Ако Демократична България е среда от „десни” хора, то по какви точно причини те не биха подкрепяли кандидатите на ГЕРБ, които също са „десни”? Имат си и тапия за това, в качеството си на пълноправни членове на ЕНП. Ако „дясно” изчерпва идентичността на ДБ, как биха могли легитимно да откажат на флирта, предложен им в изборната нощ и от Борисов, и от Фандъкова? Флиртът и на двамата е основан точно на посланието „ние сме десни, вие сте десни – даже сте градска десница (т.е. по-умни дори от нас), айде да сме заедно на балотажа срещу тая червена костинбродска кукувица...”Другите капани са по-фундаментални и това личи в момента покрай попържните по темата „тоя Бонев ни сцепи гласовете”. Нищо не е сцепил човекът, тъй като е единственият кандидат, чийто глас е съставен от цели 65 процента от хора, които не са гласували за основните партии преди. Т.е.: неговите гласоподаватели просто нямаше да гласуват, ако той не беше се явил. Не е „откраднал” гласове от „градската десница”. А не е, защото профилът на неговите избиратели предимно не е „десен” и това го знае всеки, който е общувал с тях. Това са прогресивни, будни млади хора, смятащи Европа за свой естествен дом. Повечето ми студенти в последните години са такива. И – дръжте се здраво за стола – смятат себе си за „леви”, или „зелени”, или и двете.Това е положението. Както в цяла „градска” Европа, така и в „градска” България демографската картина на политическите ценности е ясна. Колкото си по-млад – толкова за по-ляв мислиш себе си. И няма никакъв, ама никакъв начин някой да убеди тези млади хора, че: първо, те са десни; и, второ, че като такива са длъжни не да цепят гласа, а да си гласуват за ДБ. И ако не го направят са някакви предатели на дясното. Не са, обаче, защото не са „десни”. И в техните очи онези, които им говорят подобни неща, са някакви леко истерични чичковци-динозаври, някак примъкнали се в 2019 година с мислене от 1999 година.Ето ви още един капан, може би – най-фундаменталният. Как така Демократична България ще са „десни”, след като две от трите партии, съставляващи тази коалиция, в самия момент на своето раждане обявиха, че се разполагат извън традиционното деление ляво-дясно? А обявиха това, тъй като още към онзи момент беше видно (за Зелените – през 2008 година, за \"Да, България\" – през 2017 година), че мисленето в категориите на това деление не може да доведе до успешни действия.Ляво или дясно е искането, заложено в програмата на зелените (днес „Зелено движение”) за енергийна независимост на домакинствата? Ляво или дясно е искането на \"Да, България\" за елементарен правов ред, поддържащ базисна справедливост? Така се оказва, че и на идейно, и на програмно ниво „градската десница” поне на две-трети не е точно „дясна”. В организационно отношение също няма как да бъде, тъй като „Зелено движение” например са част от Европейските зелени, а не – от десните, събрани в ЕНП (заедно с фашисти като Орбан, само да напомня, и с тартори като Борисов).Това е и положението сред привържениците, членовете и активистите на ДБ. Традиционно – т.е. почтено, а не мошенически, като при ГЕРБ – десни са хората на ДСБ. Хората на зелените и на \"Да, България\" обаче са смес от хора, мислещи себе си за десни, други хора, мислещи за себе си като за либерали, още по-други хора, мислещи себе си за леви и още по-по-други хора, които изобщо не мислят себе си в категориите „ляво-дясно”.Излизането от тази система от капани, в която „градската десница” се оказа (със съществената помощ на Бойко-Борисовата идеологическа машина) е само едно. Да се спре мисленето в категорията „градска десница”.Какво му беше на изоставеното днес самоописание „демократична общност”? Не изключва априорно никого, нито селяните, нито не-десните. И ясно показва, кой е врагът: не-демократите и онези, които разделят човешките общности на мразещи се племена.А ако не се излезе от системата от капани? Ще се последва съдбата на динозаврите. Не може да си си оставил главата в 20-ти век и да успяваш в 21-ви.Спомнете си, братя и сестри, къде точно си забравихте главите в 20-ти век, отидете и си ги вземете обратно.", "date": "2019.10.28", "title": "Евгений Дайнов: За капаните на градската десница и балотажа"}
{"url": "https://offnews.bg/futbol/dva-iubileia-shte-praznuva-armejskata-obshtnost-vav-voennia-klub-714234.html", "text": "Във вторник - 29 октомври, от 18:15 часа в Централния военен клуб ще започне честването на два армейски юбилея - 30 години от полуфинала за Купата на носителите на национални купи с Барселона и 10 години от създаването на Сдружение \"Червени сърца\". Събитието се организира от Сдружението, съвместно с ПФК ЦСКА.Празника ще уважат легенди на ЦСКА от всички видове спорт, представители на ръководствата на клубовете от ОСК ЦСКА и настоящи спортисти.Водещ ще бъде Ники Кънчев, а специален гост - любимката на червената общност Йорданка Христова.След официалната част, във Военния клуб ще се проведе и търг за продажба на картини на армейски легенди.Събраните средства ще бъдат дарени на Волейболен клуб ЦСКА. Така за пореден път Червена България ще докаже, че е единна и заедно може да преодолее всяко препятствие.", "date": "2019.10.28", "title": "Два юбилея ще празнува армейската общност във Военния клуб"}
{"url": "https://offnews.bg/politika/bsp-zapazi-pravetc-gerb-i-vmro-sporiat-za-kostinbrod-koi-shte-sa-nov-714235.html", "text": "Кои ще са кметовете в Софийска област вече може да се каже със сигурност за повечето от тях, показват данните на Централната избирателна комисия. С малки изключения към този час са обработени 100% от протоколите. Начело на част от общините остават досегашните кметове, някои от които управляват повече от десетилетие.Къде как гласуваха?Община Антон избра Андрей Симов от коалиция \"БСП за България\" (БСП ЗА БЪЛГАРИЯ, ВМРО-БНД) с 54.41% още на първи тур, показват 100% обработените протоколи.В Божурище ще има балотаж на 3 ноември между Георги Димов от \"Движение Гергьовден\" (33.26%) и Георги Димитров от \"Нова алтернатива\" (19.65%). Данните са на база 100% обработени протоколи.Ботевград печели Иван Гавалюгов от партия МИР, който е получил 54.02%. Обработени са 98.08% от протоколите.Община Годеч също вече има новоизбран кмет - Радослав Асенов от ГЕРБ е получил 67.05%. Обработени са 100% от протоколите.В община Горна малина кмет става Ангел Жиланов, избран с 53.68% на първи тур. Обработени са 100% от протоколите.В Долна баня Владимир Джамбазов от ГЕРБ взима 86.47%. Там също обработените протоколи са 100%.В Драгоман също има избран кмет на първи тур. Това е Андрей Алексиев Иванов от ГЕРБ (51.94%). Обработени са всички протоколи.В Елин Пелин ще има балотаж между Ивайло Симеонов от  ВМРО – Българско национално движение, който получава 40.89%, и Стефан Стоилов от ГЕРБ, който е подкрепен от 32.92% от избирателите.В Етрополе кметът е ясен - той е досегашният кмет, който бе и единственият кандидат за поста. Ген.-лейт. Димитър Радославов Димитров печели 81.24%. Останалите гласували са отбелязали квадратчето \"Не подкрепям никого\".В Златица вотът съвсем не е така категоричен. Най-напред е Стоян Генов от БСП с 31.54%. Срещу него на балотажа ще се изправи Християн Григоров от коалиция \"Глас народен\" (ПП Глас Народен, партия БЪЛГАРСКИ СОЦИАЛДЕМОКРАТИ, ПП ЕВРОРОМА). На първия тур той има 21.49%. Обработени са 100% от протоколите.ГЕРБ ще управлява и Ихтиман. Досегашният кмет Калоян Илиев печели 74.21% на първия тур при 100% обработени протоколи.В Копривщица ще има балотаж между Бойка Дюлгярова (37.18%) от ГЕРБ и Любомир Цеков (23.14%) от БСП.Кметът в Костенец вече е ясен. 100% от протоколите са обработени и те дават преднина на Йордан Ангелов от ГЕРБ, който получава 53.84% от вота.Костинброд засега остава неясен. Битката за кметското място ще се води идната неделя между Трайко Младенов от ГЕРБ, който на първия тур има 41.22%, и Анна Радовска от ВМРО-БНД (ПП ДБГ, ПП СДС, ПП ДВИЖЕНИЕ ГЕРГЬОВДЕН, ПП НФСБ, ПП ВМРО - БНД), която успява да спечели битката за второто място, показват 100% обработените протоколи.За балотаж там имаха шанс трима кандидати с много близки резултати. Радовска взема 16.59%, или 1 271 от гласовете, Кристина Александрова от \"Воля\" е с 16.54% (1 267 гласа), а Благой Благоев от БСП - 16.24%, или 1 244 гласа.В Мирково на първи тур печели досегашната кметица Цветанка Йотина от СДС с 52.23% при 100% обработени секционни протоколи.В Пирдоп ще има балотаж между Ангел Пенчов Геров от коалицията БСП - ВМРО - БНД. Той получава 40.46% на първия тур и на балотажа ще се състезава с Антоанета Мечкарова от ГЕРБ, чиято подкрепа сега е 28.85%. Данните са на база 100% обработени протоколи.В родния град на комунистическия Първи - Тодор Живков - Правец печели БСП, в лицето на бизнесмена и досегашен кмет Румен Гунински, чието име се свързва и с отвличането на единия от синовете му. Похищението бе приписвано на групата на \"Наглите\", но последното така и не бе доказано. Гунински получава 75.53% от вота. Обработени са 100% от протоколите.БСП взима и Самоков. Там кмет става Владимир Георгиев с 10 153 гласа, равни на 52.64%. Обработени са всички протоколи.В Своге ще има балотаж между Емил Иванов (42.02%) от Движение \"Напред, България\" (БДЦ, ДПС, БДСР, СДП) и Христо Йовов (28.31%) от ГЕРБ-СДС.Сливница избра още на първи тур досегашния си кмет Васко Стоилков (ГЕРБ). Той има 60.75% Обработени са всички протоколи.В община Чавдар печели кандидатът на БСП в коалиция с НФСБ Григор Даулов с 64.76%.Инж. Алекси Кесяков, който от 2003 г. е кмет на Челопеч, остава на поста. Той получава 92.79% от вота срещу Никола Матеев от НФСБ, който взема 4.09%, или 42 гласа. Кесяков управлява Челопеч от 2003 г. и ако завърши новия си мандат ще бъде начело на общината 20 години.", "date": "2019.10.28", "title": "БСП запази Правец, ГЕРБ и ВМРО спорят за Костинброд: кои ще са новите кметове в Софийска област"}
{"url": "https://offnews.bg/futbol/natcionalniat-selektcioner-vsichki-sa-vinovni-bfs-naj-malko-714238.html", "text": "Новият селекционер на България Георги Дерменджиев даде пресконференция преди срещите на представителния ни тим с Парагвай и Чехия. Двубоят с чехите е от квалификационната фаза на Евро 2020 и ще се проведе на 17 ноември в София.\"За тази контрола с Парагвай и мача с Чехия ще извикаме играчи, които мислим, че ще свършат работа. За нас е важно всички да са за здрави през март, за да са в добра форма. За да можем да хвърлим всички усилия там, ако ни се отдаде шанс за класиране.С всеки, който дойде в националния отбор, ще имам индивидуален разговор. Самите играчи трябва да играят за флага на България. Няма треньор, който да няма цел. Точно треньорът на националния отбор на България трябва да има цел, независимо кой е той.Чакаме март месец, за съжаление България не е участвала на голям форум отдавна. Дано да не прегорим, ако ни се отдаде такава възможност чрез баражите на Лигата на нациите.Ние ще се опитаме да помогнем на момчетата. Вие знаете какво значи психология, всеки е различен и не знам кой как ще приеме това, което говорим. Трябва да сме наясно какво може на този етап българския национален отбор и да го приемем. Ни никого не е приятно когато губи. Не можем да се нахвърляме над тях и да казваме, че те са виновни.Ние имаме талантливи момчета. Представяли сме се на световни и европейски първенства, играли са в едни от най-силните отбори в света. Навярно това отново ще се случи. Периодът и самото време е било такова в последните десет години. Всички са виновни, ние упрекваме БФС, който е най-малко виновен за всичко това. Имаме момчета, родители, частни школи, които се надпреварват да изкарват играчи.Когато стане някой на 16 години, първата дума е да намерим мениджър, даже родителите се опитват да изкарат децата си в чужбина, за да ги видят там. Има много пропуски\", каза още Дерменджиев.", "date": "2019.10.28", "title": "Националният селекционер: Всички са виновни, БФС най-малко"}
{"url": "https://offnews.bg/sviat/kitajka-na-67-godini-rodi-treto-dete-mozhe-da-ia-globiat-714249.html", "text": "67-годишна жена стана най-възрастна майка в Китай, предаде АФП. Чудото се случило в град Цзаочжуан в петък, когато жената родила момиченце.То се появило на бял свят след цезарово сечение и носи името Тянцъ, в превод \"дар от небесата\".Родилката с фамилия Тян вече има две деца, едно от които в момента е на 42 години. През 1979 година Китай наложи политика за едно дете, за да контролира нарастващото население, а през 2016 година властите облекчиха мерки и разрешиха семействата да имат по две деца. Гражданите на Цзаочжуан вече се питат дали Тян и съпругът й Хуан ще бъдат наказани за това, че имат повече от разрешените за сегашните помощи две деца.Жените в Китай все повече забавят раждането или избират да нямат деца. Възрастта, на която средната китайска жена се сдобива с първото си дете, се е увеличила от 24,3 години през 2006 г. на 26,9 години през 2016 г., според доклад от тази година от „Икономист интелиджънс юнит“.", "date": "2019.10.28", "title": "Китайка на 67 години роди трето дете, може да я глобят"}
{"url": "https://offnews.bg/sviat/britanski-tcigular-izgubi-310-godishnata-si-tcigulka-v-metroto-714261.html", "text": "Британската железопътна компания и полицията помагат на известен цигулар да открие рядката си цигулка, след като я забрави в метрото, предаде АФП.Инструментът е на стойност 250 хил. британски лири (321 000 долара, 289 000 евро). Стивън Морис е трябвало да свири на цигулката като ръководител на Кралската филхармония в два концерта на Андреа Бочели през уикенда, съобщава BBC. Той е заел друга цигулка от съпругата си, която също е професионален музикант, за изпълненията.Цигулката е изработена през 1709 г. от известен римски майстор. Персонал на железопътната компания преглежда записи от охранителните камери на влака, както и от гарите. \"Съкрушително е да я загубя не само заради стойността й, това е моят поминък\". „Всъщност бях само нейният пазител - един от много хора, които са свирили на нея - и се надявах в крайна сметка да я предам на друг цигулар“, заяви пред ВВС Морис.\"Това е все едно да ми отрежат ръката\", добави музикантът.", "date": "2019.10.28", "title": "Британски цигулар изгуби 310-годишната си цигулка в метрото"}
{"url": "https://offnews.bg/politika/gerb-vzima-samo-bankia-ot-raz-v-izgrev-otpada-i-ot-balotazha-714241.html", "text": "Единственият столичен район, в който няма да има балотаж, а Банкя. Кметът в крепостта на Бойко Борисов - Рангел Марков, печели вота с 63,05 на сто. Във всички останали райони на столицата ще има втори тур, като данните за Кремиковци още не са публикувани на сайта на ЦИК. Това показват данните при обработени 44,49% протоколи от СИК. Кандидатите на ГЕРБ не са първи след вота вчера в  и , а Цветомир Жеков отпада и от балотажа в . Резултатите досега (в проценти): ИскърИвайло Цеков - ГЕРБ - 34,56Борис Цветков - БСП - 27,19Подуяне Ева Митова - ГЕРБ - 39,37Веселин Жечев - БСП - 17,11ЛозенецЛюбомир Дреков - ГЕРБ - 31,58Константин Павлов - ДБ - 28,90Младост Мария Илиева - ГЕРБ - 29,06Стефан Стефанов - независим, БСП - 16,58ВитошаТеодор Петков - ГЕРБ - 41,97 Христо Вълчанов - ДБ - 19,40Нови ИскърДаниела Райчева - ГЕРБ - 48,22Владислав Владимиров - ДБГ - 16,47Красна ПолянаИван Чакъров - ГЕРБ - 39,59Георги Миланов - независим - 17,58ВъзражданеСавина Савова - ГЕРБ - 39,22Васил Кънев - ДБ - 19,64ОборищеПетър Митев - ГЕРБ - 31,75Николай Александров - ДБ - 28,00СердикаТодор Кръстев - ГЕРБ - 37,89Янко Янков - БСП - 17,81ЛюлинМилко Младенов - ГЕРБ - 36,73Мая Александрова - БСП - 23,31ИлинденИван Божилов - ГЕРБ - 37,75Георги Томов - БСП - 23,17НадеждаДимитър Димов - ГЕРБ - 46,65Стоян Цветков - БСП - 19,30Красно селоХристо Апостолов - ГЕРБ - 32,88 Русина Станиславова - ДБ - 22,18 Николай Николов - БСП - 20,49 ТриадицаНиколай Терзиев - ГЕРБ - 30,48Димитър Божилов - ДБ - 27,58СлатинаНаталия Стоянова - ГЕРБ - 35,96 Георги Илиев - ДБ - 21,18ПанчаревоНиколай Гюров - независим - 38,49Димитър Сичанов - ГЕРБ - 33,22Овча КупелХристина Семерджиева - ГЕРБ - 30,27Ангел Стефанов - ДБ - 22,01ИзгревЦветомир Жеков - ГЕРБ - 23,92Филип Симеонов - ДБ - 25,67Делян Георгиев - БСП - 28,61ВръбницаМладен Младенов - ГЕРБ - 36,32Владимир Петров - БСП - 21,39Кремиковциняма данни Средец Любомир Ковачев - ГЕРБ - 30,61Трайчо Трайков - ДБ - 37,58 Студентски градДимитър Дилчев - ГЕРБ - 34,43Петко Горанов - ДБ - 21,98БанкяРангел Марков - ГЕРБ - 63,05", "date": "2019.10.28", "title": "ГЕРБ взима само Банкя от раз, в Изгрев отпада и от балотажа"}
{"url": "https://offnews.bg/kultura/pochina-pisateliat-disident-vladimir-bukovski-714213.html", "text": "На 76-годишна възраст в английския град Кембридж почина бившият съветски дисидент и писател Владимир Буковски, предадоха ТАСС и Франс прес. Той е издъхнал в болницата \"Адънбрукс\" вследствие на сърдечен пристъп. През последните години писателят имаше здравословни проблеми.През 60-те и 70-те години на миналия век Буковски беше известен деятел на дисидентското движение в СССР и през 1972 година беше осъден за \"антисъветска агитация\" на две години затвор и пет години изселване.Той беше най-известният съветски политически затворник на своето време. Буковски първи разобличи съветския режим за това, че използва психиатрични болници за насилствено настаняване на дисиденти.През 1976 г. на летището в Цюрих властите на СССР замениха писателя с осъдения на затвор в Чили лидер на комунистическата партия на тази страна Луис Корвалан. Оттогава дисидентът се установи за постоянно в град Кембридж.", "date": "2019.10.28", "title": "Почина писателят дисидент Владимир Буковски"}
{"url": "https://offnews.bg/politika/septemvri-betonira-na-i-tur-kmeta-na-kogoto-darzhavata-zaporira-imush-714212.html", "text": "Град Септември преизбра категорично досегашния си кмет Марин Рачев за още един мандат.Скандалният градоначалник, който неведнъж попада в новините заради разлседвания за злоупотреби за милиони, печели 70,33 процента на първи тур, сочат резултатите на СИК при 100% извадка. На тези избори той е подкрепен от ГЕРБ и е издигнат от Местна коалиция „Обединени земеделци\" (ПП ”ГЕРБ”, Партия „ВМРО – БНД”, ПП „НФСБ”).Втора е кандидатката на \"БСП за България\" Петя Цанкова с 13,91%, а трети Иванка Кърджалийска, издигната от коалиция \"Алтернативата на гражданите\".Точно в началото на предизборната кампания  от Марин Рачев.Производството в КПКОНПИ е по повод получено уведомление от Специализирана прокуратура за извършени длъжностни престъпления и във връзка с получено уведомление от Окръжната прокуратура в Пазарджик за данъчни престъпления.Пазарджишкият Окръжен съд запорира сметките на кмета на Септември, на съпругата му и свързаните с тях фирми в края на май т.г. Причината бе именно искът на антикорупционната комисия. Той бе обвинен за платени, но не и извършени улични ремонти за около 200 000 лева. Малко по-рано Марин Рачев получи условна присъда от 2,5 г. за укриване на данъци за над 118 000 лева като търговец на горива.", "date": "2019.10.28", "title": "Септември бетонира на I тур кмета, на когото държавата запорира имущество за 9,3 млн."}
{"url": "https://offnews.bg/futbol/georgi-dermendzhiev-otsviri-adashite-si-pashov-i-sarmov-714216.html", "text": "Селекционерът на българския национален отбор Георги Дерменджиев обяви списък с 8 футболисти, състезаващи се в чужбина, за последния двубой от квалификациите за Евро 2020.На 17 ноември \"трикольорите\" приемат Чехия на стадион \"Васил Левски\" от 19:00 часа.Прави впечатление, че сред повиканите не присъстват имената на Георги Пашов и Георги Сърмов, които редовно бяха в списъка на бившия слелкционер Красимир Балъков. В състава на националите пък се завръща Божидар Чорбаджийски.Повиквателни за двубоя получиха Ивелин Попов (Ростов, Русия), Кирил Десподов (Щурм, Австрия), Страхил Попов (Касъмпаша, Турция), Васил Божиков (Слован Братислава, Словакия), Георги Костадинов (Арсенал Тула, Русия), Симеон Славчев (Карабах, Азербайджан), Божидар Краев (Жил Висенте, Португалия), Божидар Чорбаджийски (ФКСБ, Румъния).Списъкът ще бъде допълнен с играчи от българското първенство в началото на другата седмица.", "date": "2019.10.28", "title": "Георги Дерменджиев отсвири адашите си Пашов и Сърмов"}
{"url": "https://offnews.bg/sviat/zametresenie-ot-5-1-po-rihter-v-arzhentina-714215.html", "text": "Заметресение с магнитуд 5,1 по Рихтер е регистрирано в Западна Аржентина близо до границата с Чили, предаде Американската служба по геоложки проучвания.Трусът е регистриран в 03:55 ч. централно гринуичко време. Епицентърът е на 130 км. северозападно от град Сан Марин на дълбочина 10 километра. Все още няма съобщения за пострадали хора и разрушения. ", "date": "2019.10.28", "title": "Заметресение от 5,1 по Рихтер в Аржентина"}
{"url": "https://offnews.bg/politika/9-oblastni-grada-s-novi-kmetove-oshte-sled-parvia-tur-na-izborite-var-714197.html", "text": "9 областни града избраха кметовете си още на първия тур на местните избори: Бургас, Велико Търново, Враца, Габрово, Кърджали, Кюстендил, Монтана, Хасково и Стара Загора. Десети - Варна - е на кантар. Жителите на останалите области центрове ще гласуват повторно на балотаж идната неделя, 3 ноември.Ето какво е разпределението на гласовете според обработените към момента протоколи, публикувани от Централната избирателна комисия.СофияПри обработени 45.94% от протоколите Йорданка Фандъкова (ГЕРБ-СДС) печели 36.68%. За нея са гласували 69 733 избиратели. 27.35% е резултатът на втората участничка в балотажа - Мая Манолова. Нея са предпочели 51 995 души.Борислав Игнатов („Демократична България – обединение“) получава 12.46%, Борис Бонев – 10.89%.ПловдивПри обработени 99.37% води Здравко Димитров (ГЕРБ) с 36.15%. Той отива на балотаж със Славчо Атанасов, който получава 16.15% от вота. Той изпревари Дани Каназирева (11.34%), с която снощи бяха на кантар.БургасМорският град преизбира досегашния си кмет Димитър Николов (ГЕРБ) с категоричните 65.83%, показват 100% обработените протоколи.ВарнаПри 79.01% обработени протоколи въпросът дали ще има балотаж в Морската столица остава спорен. Досегашният кмет Иван Портних (ГЕРБ) печели 49.44% от вота. Ако окончателните данни все пак го изпратят на втори тур, по-вероятният му съперник към този час Костадин Костадинов от \"Възраждане\" с 14.24%. Бившият министър на образованието Анелия Клисарова (БСП за България) има 14.06%. Разликата между двамата, която тази сутрин беше 6 гласа в полза на Клисарова, вече е 199 гласа повече за Костадинов.БлагоевградПри обработени 100% от протоколите на балотаж отиват Атанас Камбитов (ГЕРБ) с 25.65% и независимият кандидат и бизнесмен в строителния бранш Румен Георгиев Томов (20.50%).Велико ТърновоДосегашният кмет Даниел Панов (ГЕРБ) печели нов мандат още на първия тур с резултат 60.55%, по данни от 100% обработени протоколи. Втора остана Весела Лечева с 22.22%.ВидинБалотажът във Видин ще е Ценков срещу Ценков.Цветан Ценков от местната коалиция СДС (НДСВ, Нова алтернатива, ЗНС, БЗНС, БДСР) печели 30.41% и отива на балотаж с досегашния кмет Огнян Ценков (ГЕРБ), който получава 32.23% от гласовете. Обработени са 97.14% от протоколите.ВрацаБившият зам.-министър на младежта и спорта и настоящ кмет на Враца Калин Каменов печели изборите на първи тур със 72.79%, показват данните при 99.17% обработени протоколи. Вторият след него - Момчил Младенов - събира 14.13%.ГабровоГаброво също избра кмет още на първи тур. На поста е преизбрана Таня Христова (ГЕРБ), която управлява града от 2011 г. Сега тя получава 58.63% от вота при 99.17% обработени протоколи. Вторият след нея Ивелин Николов от БСП получава 176.39%.ДобричКметът на града Йордан Йорданов (ДБГ) печели 41.22% и отива на балотаж с Надежда Петкова от ГЕРБ (СДС), чийто резултат е 29.46%. Резултатите са при 100% обработени протоколи.КърджалиБез балотаж новият стар кмет на родопския град се казва Хасан Азис (ДПС). Той печели 53.02% от вота, показват 100% обработени протоколи. Вторият - Никола Чанев от ГЕРБ - взема 29.67%.КюстендилКметът на града Петър Паунов печели нов мандат на първи тур. При 100% обработени протоколи кандидатът на местната коалиция ГЕРБ (ПП ГЕРБ, ПП СДС, ПП ВМРО-БНД, ДБГ, ЗНС, ПП ОБЕДИНЕНИ ЗЕМЕДЕЛЦИ) получава 54.96%. Независимият Здравко Милев е втори с 25.80%.ЛовечВ Ловеч ще има балотаж между сегашната кметица Корнелия Маринова от ГЕРБ (28.82%) и Радина Банкова от БСП (26.30%). Обработени са 100% от протоколите.МонтанаКметът с пет мандата зад гърба си Златко Живков печели отново управлението на града. Кандидатът на местната коалиция „СДС (ГЕРБ, БНД, ВМРО-БНД и ЗНС)” получава 71.75% от вота, показват 100% обработени протоколи.ПазарджикСегашният кмет Тодор Попов (местна коалиция \"Новото време\") отива на балотаж с 44.72% от първия тур. Срещу него ще се изправи Благо Солов от коалиция БСП за БЪЛГАРИЯ (ЗЕМЕДЕЛСКИ НАРОДЕН СЪЮЗ, ПАРТИЯ НА ЗЕЛЕНИТЕ, СОЦИАЛДЕМОКРАТИЧЕСКА ПАРТИЯ, НФСБ, ДВИЖЕНИЕ ЗА РАДИКАЛНА ПРОМЯНА БЪЛГАРСКАТА ПРОЛЕТ) с резултат 18.90%. Данните са на база 100% обработени протоколи.ПерникСтанислав Владимиров (БСП) и сегашната кметица Вяра Церовска (ГЕРБ) отиват на балотаж с много близки резултати от първия тур съответно 39.98% и 40.59%. Обработени са 91.57% от протоколите.ПлевенТук един срещу друг на балотаж ще се изправят Георг Спартански (37%) и Мирослав Петров (ГЕРБ) - 30.12%. Обработени са 99.18% от секционните протоколи.РазградДвамата кандидати, излъчени от първия тур за балотаж, са с много близки резултати от вота в неделя. Бившият кмет два мандата и половина Денчо Бояджиев (БСП) има 25.38%, а настоящият градоначалник Валентин Василев (ГЕРБ) - 24.36%. Обработени са 100% от протоколите.РусеСпоред 100% обработени секционни протоколи Пенчо Милков от местна коалиция БСП за България (АБВ, Движение за радикална промяна Българската пролет, ПД Социалдемократи) има 35.16% и ще се изправи срещу Диана Иванова от ГЕРБ, която взема 25.13%.СилистраДосегашният кмет д-р Юлиян Найденов от ГЕРБ (48.51%) и евродепутатът Момчил Неков (29.02%) отиват на балотаж, показват обработените 100% от протоколите.СливенСегашният кмет Стефан Радев от ГЕРБ печели 48.47% и ще се изправи на балотаж срещу Кольо Милев от БСП - 24.33%. Обработени са 100% от протоколите.СмолянСмолянският кмет Николай Мелемов от ГЕРБ печели 39.84% от гласовете и отива на балотаж със Стефан Сабрутев от БСП, който взема 21.46%. Обработени са 100% от протоколите.Стара ЗагораСтарозагорският кмет Живко Тодоров от ГЕРБ печели нов мандат още на първи тур с резултат 68.63%, показват 100% обработени протоколи.ТърговищеВ Търговище на балотаж отиват лекарят и бивш депутат в 42-то НС д-р Дарин Димитров (ГЕРБ) с 48.43% и Хамди Илиязов от ДПС с 37.36%. Обработени са 100%.ХасковоВ Хасково при 93.73% обработени протоколи инж. Станислав Дечев от ГЕРБ печели 51.42%. Настоящият градоначалник Добри Беливанов получава подкрепата само на 1 514 (5.01%) хасковлии.ШуменЛюбомир Христов от ГЕРБ води в резултата след първия тур, но в града със сигурност ще гласуват и на 3 ноември. Христов получава 32.35% от гласовете, а вторият след него - Венцислав Венков от БСП - 22.02%. Обработени са 99.28% от протоколите.ЯмболИзненадващо с 40.18% Валентин Ревански (Пряка демокрация) отива на балотаж срещу Катя Георгиева от БСП (21.54%), показват 100% обработените протоколи от първия тур.", "date": "2019.10.28", "title": "9 областни града с нови кметове още след първия тур на изборите, Варна е на кантар (обновена)"}
{"url": "https://offnews.bg/bojni/shest-balgarski-pobedi-na-senshi-vzriviha-publikata-v-zala-kongresn-714217.html", "text": "Шест български победи, много адреналин и зрелищни нокаути е равносметката от четвъртата бойна галавечер SENSHI, която и този път зарадва феновете на бойните спортове с много качествено шоу.Тя се проведе в събота в зала „Конгресна“ на Двореца на културата и спорта във Варна и предложи на публиката общо 12 сблъсъка между каратисти и кикбоксьори. Сред специалните гости на галата бяха кикбокс легендите Ернесто Хуст и Петер Артс.Министърът на младежта и спорта Красен Кралев уважи галата с присъствието си, а сред звездните имена на VIP масите беше и актьорът и продуцент Александър Сано. Срещите, които противопоставиха едни от най-добрите бойци от близо 10 страни, се играха по три правилника – К-1, карате фул контакт и по правилата на SENSHI, които са изготвени от Професионалната лига на Световния киокушин съюз и позволяват удари с лакти, в главата, както и хвърляния на ринга.Българските асове за пореден път доказаха класата си, надвивайки сериозни опоненти. Феновете си не разочарова световната ни и европейска шампионка по кикбокс и муай тай за 2019 г. Теодора Кирилова, която записа исторически успех срещу непобеждаваната досега Бегаим Какчекеева от Русия в първия мач между жени на SENSHI.Мачът се игра по правилата на К-1 в категория до 55 кг. Състезателката на СК „Армеец“ отказа съперничката си след два рунда, в които успя да проведе няколко брутални серии от удари с ръце и крака и я вкара в нокдаун в края на втората част от двубоя. Вторият мач на SENSHI приключи със зрелищен нокаут още в началото на първия рунд.Точно 40 секунди трябваха на руснака Омар Магомедов да срази опонента си от Бразилия Винисиус Гаспар. Магомедов вкара два тежки удара с крак в главата и тялото на своя опонент, който падна на пода и повече не успя да се изправи. Срещата им се игра по правилата на SENSHI в категория до 65 кг., а за атрактивния си нокаут руснакът спечели и специалната награда „Нокаут на вечерта“. Третият и четвъртият двубой на бойното шоу приключиха с победи за България.Младият ни талант Али Юзеир дебютира с победа на SENSHI срещу казахстанеца Серали Абилкасим по новите правила на супертурнира. Възпитаникът на варненския спортен клуб „Вокил“, който от години живее и тренира в Дания, демонстрира силата на своите колена и нокаутира противника във втория рунд от мача.С нокаут приключи срещата и на Петър Стойков срещу един от най-титулуваните сръбски бойци Драган Пешич. Сърбинът започна мача агресивно, което сякаш допълнително мотивира Стойков да приключи двубоя възможно най- скоро. Последва зрелищен тейкдаун от българина и няколко атаки, които приключиха с тежък удар с коляно и прати в нокаут Пешич още в средата на първия рунд.Зрелищни бяха победите и на капитанът на националния ни отбор по кикбокс и двукратен световен шампион при професионалистите Атанас Божилов, многократният ни медалист по киокушин и рекордьор по успехи на ринга на SENSHI Николай Йоргов и варненския кикбоксьор Едуард Алексанян, който е шампион от редица първенства по кикбокс, бокс и киокушин.Капитанът на националите ни не показа никаква милост на арената, демонстрирайки пълно надмощие над противника си от Беларус Павел Правашински. Мачът между двамата беше в стил К-1 в кат. до 75 кг. Беларусинът направи няколко опита да атакува Божилов, но това само помогна на българина, който с всяка атака все повече скъсяваше дистанцията помежду им и контрираше.Вторият рунд премина през почти пълна доминация за родния ни ас, като още в първите секунди на втората част Божилов пласира брутален хай кик, който прати Правашински в нокдаун. Заключителните минути от третия рунд бяха тежки за беларусина, а съдиите заслужено определиха купата да отиде при Наката.Капитанът на отбора ни по кикбокс получи и специалната награда „Най-техничен състезател“ заради всичко, което показа на ринга. Много мощ на арената на SENSHI показа и Николай Йоргов. Той не позволи на каратист №5 в света Джо Миахара да развали победната му серия в галата. В средата на втория рунд българинът запрати страхотен снаряд в главата на противника си от Япония и го прати в нокдаун.Публиката в зала „Конгресна“ се вдигна на крака и при победата на варненският ас Едуард Алексанян, който победи категорично един от възпитаниците на кикбокс легендата Петер Артс. Алексанян се изправи срещу холандеца Томас Дуве в стил К- 1 до 80 кг. Доминацията на ринга беше в полза на българина през целия мач, като в третия рунд Дуве вече бе на предела си и два пъти падна в нокдаун. В крайна сметка се намеси реферът и сложи край на срещата.Със загуба от арената на SENSHI си тръгна и още един от бойците на кикбокс легендата Петер Артс – Иляс Букаюа. Той отстъпи пред Руслан Насибулин от Белрус. Другите двама възпитаници на Холандския дървосекач – Юта Учида и Бадър Фердаус, си тръгнаха с победи. Те играха в категория до 95 кг. Учида победи със съдийско решение украинеца Андрий Касянчук. За Фердаус успехът беше още по-категоричен. Той срази беларусинът Дмитро Дороков, който е многократен шампион по карате киокушин, за по-малко от минута, което сложи край и на последната 12-та среща от SENSHI.Сред българските бойци единствено двама не успяха да си извоюяват победа на ринга. Въпреки яростната съпротива и страхотна игра за Александър Евстатиев и Цветозар Кючуков дебютите им на SENSHI не се увенчаха с успех. Варненският ас Евстатиев се изправи срещу Андрей Котов от Казахстан. След края на двубоя реферите присъдиха равен резултат, което означаваше, че ще се изиграе още един рунд, който приключи със съдийско решение в полза на казахстанеца.Мачът между Цветозар Кючуков-Нинджата и Сулиман Косумов също се игра с продължение, като още в първия рунд българинът счупи ръката си. В последния рунд противникът го прати в нокдаун и бе обявен заслужено за победител. Косумов спечели и специалната награда за най-висок боен дух на вечерта.Зрелищното шоу поднесе и една голяма изненада за публиката си. Малко преди края на галата с томбола беше изтеглен късметлия, който да спечели два двупосочни самолетни билета до Амстердам. След като първият победител не успя да се яви, за да вземе наградата си навреме, водещият изтегли втори.За изненада на всички по едно и също време на арената се появиха и двамата щастливци, чиито номера бяха изтеглени от томболата, а организаторите решиха да ги зарадват като дадат награди и на двамата. Така заедно с епичното шоу двама души ще могат да се докоснат до меката на бойните спортове, където са родени и тренирали десетки шампиони.", "date": "2019.10.28", "title": "Шест български победи на SENSHI взривиха публиката в зала „Конгресна“ във Варна"}
{"url": "https://offnews.bg/tenis/federer-sled-6-2-6-2-finalat-beshe-kratak-no-mnogo-hubav-714220.html", "text": "Швейцарската легенда в мъжкия тенис Роджър Федерер не скри радостта си след спечеления десети трофей в турнира в родния си град Базел.Маестрото победи категорично на финала вчера австралиеца Алекс Де Минор с 6:2, 6:2 и по този начин завоюва отличието.\"Справих се наистина страхотно. Направих много хубави удари и допуснах малко непредизвикани грешки. Сервирах добре, когато се налагаше. Да, финалът бе може би малко кратък, но пък всичко е много хубаво.Радвам се, че отново триумфирах в Базел. Мисля, че Алекс също изигра наистина страхотен турнир. И двамата можем да бъдем много щастливи за представянето си през седмицата, не само аз.Прекрасен момент за мен е, че успях да спечеля десетата титла в турнира, в родния ми град Базел и определено този момент е специален. Не приемам тази победа като нещо нормално, а като нещо уникално.Това не е просто турнир за мен, това е много специален турнир. Спомените ми от тук са удивителни. В сърцето ми винаги си спомням за момчето, което гонеше топките преди години. Това бях аз\", каза Федерер.", "date": "2019.10.28", "title": "Федерер след 6:2, 6:2: Финалът беше кратък, но много хубав"}
{"url": "https://offnews.bg/evropa/brekzit-se-otlaga-za-31-ianuari-714219.html", "text": "ЕС и Великобритания се договориха за ново отлагане на датата на Брекзит. Вместо на 31 октомври 2019 г., Обединеното кралство ще напусне Евросъюза на 31 януари 2020 г.Новината бе официално съобщена от председателя на Европейския съвет Доналд Туск.Допуска се Великобритания да напусне и преди тази дата, ако парламентът одобри по-рано сделката с ЕС, обясни Туск.Въпреки твърдите намерения на премиера Борис Джонсън Брекзит да се случи на 31 октомври, парламентът блокира това решение.В сделката с ЕС, която британският парламент трябва да одобри, е включена клауза да не се допуска никакво предоговаряне, след като страната напусне Евросъюза, съобщава Би Би Си.", "date": "2019.10.28", "title": "Брекзит се отлага за 31 януари"}
{"url": "https://offnews.bg/112/ognebortci-ot-balgaria-i-sarbia-gasiat-pozhar-v-stara-planina-714247.html", "text": "Втори ден огнеборци гасят пожар в Стара планина над Чипровци. Огънят е обхванал местността между върховете Джара глава и Голема чука, съобщава бТВ.Фронтът на огнената стихия е почти 5 километра и обхваща граничния район със Сърбия. Горят предимно високи храсти и сухи треви, но има опасност да достигне горските масиви. Районът е трудно достъпен, а местността е силно пресечена. Огнеборци от България и Сърбят гасят едновременно от двете страни на границата. Присъединиха се и доброволци от Пирот. ", "date": "2019.10.28", "title": "Огнеборци от България и Сърбия гасят пожар в Стара планина"}
{"url": "https://offnews.bg/zdrave/zeleniat-chaj-mozhe-da-aktivira-stvolovite-kletki-sochi-izsledvane-714222.html", "text": "Китайски учени установиха, че зеленият чай може да се използва за клетъчна терапия, при която специфично вещество активира група трансплантирани в организма стволови клетки, съобщава сайтът MedicalXpress.Експертите изследвали свойствата на специфична (протокатехинова) киселина, която се произвежда от организма при консумация на зелен чай. С помощта на генното инженерство специалистите създали човешки ембрионни бъбречни клетки, които се активират под въздействието на тази киселина, и ги имплантирали в гризачи. На животните бил даван зелен чай. Така учените установили, че след консумацията му клетките се активират. В рамките на други експерименти специалистите използвали протокатехинова киселина за подобряване на технология за генно редактиране, при която се внасят изменения в даден участък на ДНК.Подобен опит има и с примати, при които зеленият чай активирал клетки, имплантирани в панкреаса, за да се лекува диабет. Клетъчната терапия се използва в борбата с наследствени болести и рак, както и срещу труднолечими сърдечносъдови, невродегенеративни и автоимунни заболявания.", "date": "2019.10.28", "title": "Зеленият чай може да активира стволовите клетки, сочи изследване"}
{"url": "https://offnews.bg/bojni/8000-dolara-udari-bilet-za-galata-s-bagata-714246.html", "text": "До 8000 долара стигна цената на билет за ММА галата в култовата зала \"Медисън Скуеър Гардън\" в Ню Йорк, в която участие ще вземе и родната звезда в смесените бойни изкуста Благой Иванов - Багата.Това показва проверка в сайтове, които предлагат билети за UFC 244, направена от \"24 часа\". В Ню Йорк Багата ще премери сили в ранните часове на неделя с американеца Дерек Люис в битката в най-тежката категория. Почти всички билети са изчерпани.Цените варират от 180 до 8000 долара, като това са местата най-близо до октагона, откъдето ще има най-добра видимост до екшъна. Очакванията са на трибуните да има 23 000 зрители. Мачът на Багата е под №8, а срещите са общо 12.Един успех над наричания Черния звяр Люис ще приближи Багата до бой за световната титла. За боя с Черния звяр Багата е готвен от две от най-големите имена в спорта - треньорите Хавиер Мендес и Родни Крислър.Централният двубой на галата е между Нейт Диас и Хорхе Масвидал, който получи зелена светлина от американската антидопингова агенция да се проведе. Той беше под въпрос заради съмнителна допингпроба на Диас. Оказа се, че всичко е било заради замърсена хранителна добавка и така Диас ще може да се бие без да му се налагат санкции.", "date": "2019.10.28", "title": "8000 долара удари билет за галата с Багата"}
{"url": "https://offnews.bg/futbol/stoichkov-vinagi-sam-predizborno-nastroen-dali-na-iahta-dali-na-go-714221.html", "text": "Здравейте, г-н Стоичков. Първо как сте? В какво настроение ви намираме в Маями?- Как в какво? В добро предизборно, разбира се! Винаги съм предизборно настроен. Например миналата неделя трябваше да избера дали ще водя фамилията на тур с яхта или ще поиграем голф, но не състезателно. Просто така - да ни е по-сладко на късния обяд.Следите ли земетръсните събития в българския футбол?- И да искам да не ги следя, няма шанс това да се случи. Колеги в телевизията ме питат по темата дори в ефир. Звънят ми от България - приятели, журналисти, роднини ... Всеки нещо ми говори, коментира, пита как съм реагирал и накрая... Дали ще се връщам в България.В България също се занимаваха с вас - появиха се кадри от \"Унивижън\". Мнозина очакваха да се радвате, че Борислав Михайлов подаде оставка, а вие заплакахте...- Не ги правя нещата \"като хората\"? Така ли? Може би затова съм този Христо Стоичков, който съм искал да бъда. И на Луната да отида да живея, пак ще се занимават с мен. Наясно съм с това. Както и с това, че и каквото и както да направя, ще има хора, които ме обичат и такива, които ме мразят. Разбрах го отдавна. Ако не друго, това ми спестява нуждата да се държа лицемерно. Затова си я карам директно в живота! Както аз си знам.И все пак - защо се разчуствахте в интервю в телевизията, в която работите след загубата с 0:6 от Англия, гарнирана с расистки скандал?- Стана спонтанно. Видях стадиона, на който съм преживял толкова хубави и силно емоционални моменти. Стадионът, на който с отбора на България, сме водили толкова много битки. Ние и публиката - в едно. Бяхме го превърнали в непревземаема крепост и всички имаха респект от нас.А сега - какво? Знайни и незнайни по света започнаха да се гаврят с нас! Говорят за расизъм, какъвто реално няма в България. Група идиоти не прави страната ни идиотска, нали? Затова изведнъж почувствах слабост. Три-четири пъти ми се е случвало в живота, но когато няма как да реагираш или да се противопоставиш, сълзите просто напират. И за няколко минути си като в безтегловност. Не се владееш. Няма как. Така се случи и в студиото, когато видях какво показваха.Откакто е измислен мобилният телефон и има интернет, никой не е достатъчно далече. Казваме ви го по повод на ваше интервю в авторитетния \"Екип\", в което призовавате да извадят от международни мачове българските отбори за пет години?- Не знам кой и с каква цел го е превел така. Не знам и как да го нарека. Навремето такива ги наричах тюфлеци, но сега, след чукнах 50 години, търся нещо по-така нежно. Сбърканяк например! Добре ли е? Говорих за провинилите се фенове, а не за отборите. Как си представяте въобще да искам санкции за бивши мои съотборници и въобще колеги, които сега си вадят хляба с футбол в България? Лудост. Но явно, когато се търсят скандали на гърба на Стоичков, още има ефект. На края на света да съм, в пъкъла да съм, явно пак ще е така.Да не се случва нещо необичайно с вас? За първи път да са ви жегнали вашите недоброжелатели, които по принцип винаги са ви зареждали емоционално през годините?- О-о! Изобщо не ми пука за тази шепа несретници. Те отдавна са банални. Над десет години една и съща плоча въртят. Изтъркали са се до баналност, да не кажа до комичност. Омръзнали са даже и на рибите в океана на Маями. \"Отказал се от България и прочие там...\". Нищо друго не могат да измислят, завалийките. Все едно на никого не се е случвало, когато се е ядосал за нещо, да изроптае срещу държавата. Само че аз съм Стоичков и когато съм го казал, то се е чуло. И понеже имам топки, не говоря за \"Златните\", съм намерил сили да се извиня официално за казаното под афект. Но тези хейтърите могат да се чувстват значими само, когато наплюят анонимно Стоичков.Това е техният Еверест. И си мислят, че така ще ми накривят шапката. Няма кой да им обърне внимание! Като в оня виц. Единият вика:\"Аз ще те оплюя във вестника!\". А другият отговаря: \"Аз пък няма да го прочета\". Така и не могат да разберат, че каквото съм мечтал да постигна в живота си, съм го постигнал! И отдавна имам щит срещу разни комплексари и завистници. Направил съм го още в миналия век, щастлив съм и знам, че този факт отдавна ги прави нещастни. Нещо повече - направо ги убива.Все пак има ли нещо, което да ви накара да се откажете от България?- Разберете го веднъж завинаги - и да искам, няма как да стане. Зад всички мои успехи стои името България. \"Златна топка\", \"Златен Онз\", \"Златни обувки\" ... В моята област, която вълнува милиарди хора по света, аз съм поставил България на картата на успеха. Хубав, лош Стоичков - това са фактите! А това кой как си ги коментира, никога не ме е вълнувало. Само бих посъветвал недоброжелателите си да използват енергията си да направят нещо голямо в живота, а не да се занимават със Стоичков. На мен от 1992 година няма как да ми навредят.Защо точно 1992-а?- Тогава подписах втория си договор с Барселона.И такъв друг нямаше във футболния свят.- Вие го казвате. Явно сте информирани.Твърди се, че което куче ви е залаяло все е подлудяло. Оставката на Борислав Михайлов сякаш го доказва.- Така се случва. Началникът горе гледа. Но случаят, който цитирахте, не е такъв. Михайлов не ме лаял или хапал. Той просто ме предаде. Продаде нашето приятелство. Все тая. Минала работа. Отначало бях гневен и го атакувах, но впоследствие затворих страницата. Неслучайно от години не съм казвал нещо срещу него или някой друг от футболния ни съюз.Последно по темата призовахте ФБР след офисите на ФИФА да се премести и по на изток към БФС?- Да, но се оказаха много ниска топка и затова. Видя се, че родните \"качулки\" са достатъчни, за да се разбягат. Както и да е. Повярвайте - нито за секунда не съм злобял или радвал. Напротив - стана ми тъжно. Освен всичко ги бях предупредил господата \"Големи шефове\" - накъдето са тръгнали, ги чакат неприятности и голям резил. Така и стана за съжаление. Но не може да се отрече, че максимално дълго вървяха към този печален финал. Бяха много упорити.Когато вие ги критикувахте, когато бяхте начело на младия тогава отбор на Литекс, нямаше ли опит да се внесе ред и справедливост?- Нищо подобно. Напротив! Опитаха да си правят Пи Ар на мой гръб. Викаха ме даже при \"компетентните органи\" с играчи от отбора да ме разпитват мен и играчите ми за спечелен мач с 5:0. Да нямало черно тото. Представяте ли си? При 5:0! Добре знаеха, че това е абсурд, но искаха да им се обяснявам. Да ми покажат силата си. Имаше един гологлав индивид - \"флората и фауната\", както го наричах, който изпълняваше поръчката. Не искам дори да споменавам името. Знаете го - рисуваха го на карикатури с големи уши. Казах му тогава, че няма как да ми навреди и да не прави глупости, защото ще падне в ямата, в която иска да ме закопае. Така и стана. Изгониха го като мръсно псе след време. Никъде не е сега! А аз съм си на слънце в Маями, а той в някое блато. Мръсна, та мръсна история! Нея никога няма да е забравя. А аз понякога може и да простя за нещо. Мога, наистина. Но лошото е, че никога не забравям.Тогава никой от хората от властта не се намеси?- Скриха се като мишльовци. А вие да не мислите, че те не са знаели. Явно въпросът е бил да се подскаже грубичко на Стоичков да не говори много за корупция, уредени мачове, съдийски поръчки... Изобщо за всичко онова, което изяде главата на футбола ни. И ето сега Царя е гол! И му се смеят по света.Заслужаваме ли си съдбата?- Прекалено жестоко е. Прекалено. Колкото и да сме сгрешили. Но в едно съм убеден - прекалено силно дърпахме Дявола за опашката. Крещяхме \"Господ е българин!\" И дърпахме. И белята стана. Помня аз, когато бях национален треньор. Разделение. \"червените\" - за, \"сините\" - не. Да се изгони Стоичков, пък след това и потоп. Имахме 23 или 25 точки в квалификациите. Сега имаме три! Стоичков го няма, ама имаме три! Знаех, че така ще стане, но това не беше мой избор. Нещата се случиха, както ги прогнозирах. Лично аз не съжалявам, че животът ми тръгна по друг път и съм на слънце. Но мъглата за българския футбол стана непрогледна. Това е лошото.Има ли вариант да се изплува от дъното?- Знаете ли онази песен \"Дали аз закъснях или времето бързаше\"?. За БГ футбола и двете неща важат за съжаление. Тези реформи, за които сега говорят, трябваше да стартират още през 2006-а, когато ни отупаха като брашнян чувал. Още тогава се разбра, че сме дънна риба. Но тогава в БФС някои решиха да се правят на Батето. Да щракат с пръсти, да викат \"Наздраве\" и да сменят треньор след треньор. Колко имена бяха похарчени, ей така, с лека ръка! Мен ме оставете! Казах ви, че от 1992-а няма как да ме бутнат. Да ме разклатят - да, но... Както и да е. Каквото повикало - това се обадило.Звучи много песимистично?- Не, не! Звучи истинско. Дано се появи човек, който да посвети живота си на изваждането на футбола ни от будната кома. Но къде ще го намерим ... няма кой да ни каже дори. Твърде дълго се говореха глупости от рода на \"Ама и ние сме играли на лоши игрища, но станахме добри футболисти!\" Да, така е, но тогава и другите не играеха на много по-добри терени. А сега като ходя да правя интервюта по водещите европейски клубове, все едно влизам в космически бази. Барокамери, ултамодерни апарати за възстановяване, медици, психолози, диатолози... Цели екипи за различните дейности. Голям замах, големи пари, голям футбол. Нещо, което е все по-далеко от България за съжаление.Защо е така? Как си го обяснявате? Например защо ЦСКА се бори толкова дълго време да има просто един нормален и в тон с времето стадион?- Обяснявам си го със световноизвестната българска завист! Как така тези ще имат стадион, а ние нямаме дори козирка? Или обратното - тези защо не плащат наем на държавата, а ние го правим? Разделение, омраза, бедност. И накрая всички губят, но казват \"На кой му пука\" и продължават да се боричкат в калта.При една от визитите ви в Столична община при Йорданка Фандъкова това лято казахте: \"ЦСКА ще има нов стадион!\" Ето след два-три месеца по късно вече има и зелена светлина от държавата за този проект...- Не бързайте много. Казвам ви го от опит - минах по този път. Доведох елитна испанска фирма, желаеща да построи в София стадион за 100 милиона евро. Срещнах ги с правителството, представиха проект. Обявих, че съм готов на всякакви проверки за да разберат хората, че не искам никакви комисионни. За жалост един от испанците от благодарност към мен предложи стадиона да се казва \"Христо Стоичков\" и там някъде \"токът спря\". Обяснението ми, че не държа на това, вече нямаше смисъл. Всички, от които зависеше проектът, изчезнаха яко дим. Няма телефони, няма срещи, няма... стадион. Затова нека адвокатите на ЦСКА да внимават за подводни камъни и да юридически блъфове. Нека не забравят - в България обещание не значи завещание.Тази седмица се навършва 1 година от официалното представяне на биографията ви \"Историята\", написана съвместно с шефа на спортния отдел на в. \"Труд\" Владимир Памуков. Очаквахте ли, че ще стане бестселър?- Стана една година? Как лети това време! Какво съм очаквал не е важно. Много по-важно е какво се случи. Казаха ми, че излизат нови 10 хиляди копия и тиражът ставал рекорден - 70 хиляди. Но това е само статистика. За мен тази книга е нещо много повече - тя е едно приключение, едно страхотно пътуване в родината ни. Не съм вярвал, че след като над 100 хиляди са ме аплодирали на \"Камп Ноу\", ще мога така силно да се разчуствам от топлотата, с която ме посрещат хората в България при представянето на книгата. Благодаря силно на Владо и на издателите от \"Софтпрес\" за преживяното.За скандиранията \"Ицо, Ицо\" в пълните зали. И не само там - на стадиона в Каварна дойде половината град, а във Варна си помислих че може да се срути молът. По 4-5 часа поставям автографи върху \"Историята\" и се снимам с всеки, който е дошъл. Децата ме впечатляват най-много. Вадят клипчета с мои голови и снимки от интернет и питат, разпитват. С какви ли не въпроси ме изненадват. И това ме зарежда страхотно! За всичко това се отказвам от половината си ваканция. И ще ви призная - по-рано злобата на опонентите ми ме зареждаше, но сега това е любовта на хилядите, скандиращи \"Ицо, Ицо!\". Настръхвам дори сега, когато само ви говоря за тези моменти.Ще продължите ли с гостуванията за \"Историята\"?- Искам го, но е въпрос на възможности. Вече бях в Лондон, Чикаго и Торонто, както и в 11 български града. Сега обаче от \"Унивижън\" са ми начертали такъв рейд по Европа за интервюта, че... Едва ли не ще живея по самолетите. Със сигурност, живот и здраве, ще съм във Варшава на 26 ноември, където местно издателство представя \"Историята\" на полски език. Вече са готови преводите на испански и английски, което означава нови спирки. През април се планира да съм в Барселона на празника \"Сен Жорди\", на който се подарява книга. Клубът има планове за мен в този ден, но е още рано да ги разкривам. В България трябва да съм в Габрово и Пловдив около Коледа. Планирани са гостувания също при бесарабските и банатските българи зад граница, където трябва да помогнем и с благотворителност. Много, наистина много са предложенията, които имам и се надявам силите да ми стигнат да уважа и зарадвам всички.Имахте желание да вземете интервю от Силвио Берлускони. Ще се случи ли?- То също е част от плана. Ще работя в Букурещ, Будапеща, Рим, Билбао, Мюнхен, Манчестър ... щастлив съм, че на всички места ме посрещат със страхотно уважение. \"Ливърпул\" например пусна само мен и екипа ми в лагера си преди финала на Шампионска лига. ПСЖ, \"Челси\", \"Манчестър Сити\" и \"Милан\" се отнесоха към така все едно съм легенда на клуба. Не крия - това ме прави горд с моята кариера. За съжаление сега след расисткия скандал в София с англичаните се наложи Чики Бегиристайн да ми направи видео връзка с Рахим Стърлинг. И преди да договоря интервюто, му поднесох извиненията си, нямаше как. Независимо дали историята е скалъпена, измислена или каквато решите друга, тя си е факт. И момчето прие всичко.Мнозина питат кога ще имаме нова мегазвезда като Стоичков?- Нов Стоичков няма да има, защото всеки е уникален сам за себе си. По-важното е посланието, което давам на младите с моята книга. А то - никога да не се отказват от мечтите си и да вярват, че българин може да стане най-добър дори в област, която вълнува милиарди по света.", "date": "2019.10.28", "title": "Стоичков: Винаги съм предизборно настроен - дали на яхта, дали на голф..."}
{"url": "https://offnews.bg/bojni/fiuri-ne-me-interesuva-kakvo-misli-uajldar-za-wwe-da-hodi-pri-mis-vs-714211.html", "text": "Бившият световен шампион в тежката категория на професионалния бокс Тайсън Фюри заяви, че не го интересува какво мисли Дионтей Уайлдър относно преминаването на британеца в Световната федерация по кеч.Циганския крал ще направи своя дебют в WWE на 31 октомври, когато ще се изправи срещу Броун Строуман. Наскоро Уайлдър коментира новото поприще на Ююри и не спести подигравките си негов адрес.\"Чувате ли го да говори за своята битка? Той е твърде загрижен за това, което правя, колко съм ужасен и как не трябва да получа толкова пари.Той трябва да се занимава с актьорската си кариера или с каквото там се занимава. Преживей го. Не го спомненавам, нито споменавам някой друг.Освен ако хората не ме попитат, не споменавам никой от боксьорите в тежка категория, не ме интересуват. Онова, което правят с живота си, изобщо не ме интересува.Не бих казал: \"О, Дионтей Уайлдър се заминава с актьорската си кариера, какъв идиот\". Не ме интересува какво прави, не ме интересува дали той ще участва на Мис Вселена или ще стане бодибилдър или ММА боец\", каза Фюри.", "date": "2019.10.28", "title": "Фюри: Не ме интересува какво мисли Уайлдър за WWE, да ходи при Мис Вселена"}
{"url": "https://offnews.bg/obshtestvo/tcigansko-liato-i-dnes-temperaturite-stigat-24-gradusa-714113.html", "text": "Предимно слънчево, в източната половина от страната - с разкъсана висока облачност, ще е времето днес, с максимални температури до 24 градуса, прогнозира Националният институт по метеорология и хидрология.До обяд мъглите ще се разсеят и видимостта ще се подобри. Ще бъде почти тихо, в Дунавската равнина - със слаб северозападен вятър. Минималните температури ще са от 1° до 6°, максималните - между 19° и 24°, по-ниски в районите с по-трайна мъгла.Над планините ще е слънчево. Ще духа до умерен вятър от север-северозапад. Максималната температура на височина 1200 метра ще е около 18°, на 2000 метра – около 11°.По Черноморието ще преобладава слънчево време, преди обяд на места ще има намалена видимост. Ще духа слаб, предимно източен вятър. Максималните температури на въздуха ще са 7-20°, на морската вода - 19-20°. Вълнението на морето ще е 1-2 бала.Слънцето изгрява в 6:55 ч и залязва в 17:25 ч.Атмосферното налягане ще е близко до средното за октомври и ще продължи бавно да се понижава.", "date": "2019.10.28", "title": "Циганско лято и днес, температурите стигат 24 градуса"}
{"url": "https://offnews.bg/futbol/uefa-reshava-za-nakazanieto-ni-sled-rasistkia-skandal-v-sofia-714192.html", "text": "Дисциплинарната комисия на УЕФА ще се събере днес, за да реши какво да бъде наказанието на България за расисткия скандал по време на мача срещу Англия на Националния стадион „Васил Левски” от квалификациите за Евро 2020.Англия победи с 6:0, а двубоят беше на два пъти прекъсван заради обидни скандирания от част от публиката. Ден по-късно премиерът Бойко Борисов поиска оставката на президента Борислав Михайлов.След първоначалния отказ, оставката беше получена, а роля за това изигра и акцията на антимафиоти в централата на централата. В момента БФС се управлява временно от вицепрезидента Михаил Касабов.Полицията задържа 16 фенове, а един получи обвинения, но беше освободен.Според публикация на BBC наказанията варират от парична глоба до затваряне на стадиона и дори изхвърляне от квалификациите за Евро 2020.", "date": "2019.10.28", "title": "УЕФА решава за наказанието ни след расисткия скандал в София"}
{"url": "https://offnews.bg/politika/balotazh-v-mladost-kandidatkata-na-gerb-veche-e-gubila-s-mnogo-sled-714188.html", "text": "В столичния район Младост със сигурност ще има балотаж, сигурният участник в него е кандидатът на ГЕРБ Мария Илиева, която води с 28,75%. Кой ще се изправи срещу нея, все още е трудно да се каже, но най-вероятно това ще е архитект Стефан Стефанов, независим кандидат, подкрепен от БСП. На закриването на кампанията му дойде лично червената лидерка Корнелия Нинова, а в парка пред общината за него пя Орлин Горанов. Според данните на ЦИК към 6 часа тази сутрин Стефанов събира 16,38 процента от гласовете.В същото време кандидатът на Демократична България Светозар Маджов има 14,08% от гласовете - разлика, която би могла да бъде стопена.Независимо кой от двамата ще се изправи срещу кандидата на ГЕРБ, шансовете му никак не са за подценяване. Въпреки че води със сериозна преднина, Мария Илиева вече знае до болка добре как се губи спечелен мач на младостки терен. На изборите преди три години след първия тур тя пак водеше убедително срещу Десислава Иванчева, но след това бившата кметица победи на балотажа.В столичния квартал анти-ГЕРБ настроенията продължават да са силни.Според данните на ЦИК в квартала сериозен процент на подкрепа  е регистрирала и Биляна Петрова - осъдената на първа инстанция заместничка на Иванчева. Нейните гласове са 7,7 на сто и със сигурност на втори тур кандидатката на Бойко-Борисовата партия добре знае, че няма да вземе нищо от тях.На вчерашния вот се яви и досегашният кмет на столичния район Румен Русев, който участва на вота като номинация на партия Атака. Гърбът на Волен-Сидеровите следовници обаче не му е помогнал особено. Русев събира едва 3,93 процента от гласовете във втория по големина столичен район.", "date": "2019.10.28", "title": "Балотаж в Младост: кандидатката на ГЕРБ вече е губила с много, след като е водила убедително"}
{"url": "https://offnews.bg/politika/trima-pripadnali-i-mnogo-sgresheni-protokoli-v-arena-armeetc-714193.html", "text": "Трима души са припаднали, три пъти е викана линейка в зала \"Арена Армеец\", където се приемат и обработват протоколите от местните избори в София.Мъж е получил епилептичен припадък, а на две жени има е прилошало, заради приближени граници на кръвното, докато чакат реда си, съобщи Нова тв. 53 -годишна жена е колабирала в Арена \"Армеец\", където се обработват изборните книжа. Жената е приета в СО на УМБАЛ \"Св. Анна\" - София АД със завишено кръвно налягане. Ще бъде прегледана и от невролог. Няма пряка опасност за нейният живот, съобщиха от болницата. 607 от 1 613 секционни избирателни комисии са предали изборните книжа. Все още няма предварителни резултати, обобщени от Общинската избирателна комисия, посочи председателят Полина Витанова, цитирана от БНР. Имаше малко повече комисии, които бяха с вярно попълнени протоколи, така че обстановката е нормална, работна. Мисля, че е добре се справяме! Все още нямаме междинни данни за това кои районни кметове печелят на първи тур\".По-рано тази нощ Витанова съобщи за редица грешки в протоколите, което забавя процеса по предаване. Най-честите грешки са с преференциите, обясни тя. ", "date": "2019.10.28", "title": "Трима припаднали и много сгрешени протоколи в Арена Армеец"}
{"url": "https://offnews.bg/politika/kade-li-e-tazi-sektcia-v-koiato-fandakova-bie-sas-160-11-714190.html", "text": "Една секция в София впечатлява с горещата си подкрепа за столичния кмет и кандидат за нов мандат Йорданка Фандъкова (ГЕРБ-СДС).Тя се намира в кв. \"Красна поляна 2\" и е в непосредствена близост до ромския кв. Факултета и бившите виетнамски общежития. Разпределените в  са гласували почти вкупом за Фандъкова, показва протоколът.От 176 действителни гласа 160 са за Фандъкова. Малцина са се отцепили от забележителното единство. Четирима са предпочели Мая Манолова, трима - Стефан Иванов (НФСБ), по един глас имат четирима други кандидати (Борислав Игнатов, Тодор Славков, Минчо Куминев и Николай Дренчев).В пет от действителните бюлетини е отбелязано квадратчето „Не подкрепям никого“.", "date": "2019.10.28", "title": "Къде ли е тази секция, в която Фандъкова бие със 160:11"}
{"url": "https://offnews.bg/politika/votat-rodi-fenomen-dospat-kmetat-i-vsichki-savetnitci-ot-gerb-714224.html", "text": "Кмет и общински съветници само от ГЕРБ ще управляват Доспат след изборите вчера. Местният парламент ще работи с човек по-малко, защото цялата листата на партията на Бойко Борисов не стига, за да се попълнят 13 бройки. Елин Радев печели вота с 86,78% според 100 процента обработени протоколи от местната ОИК. Председателят й Емил Пържанов обяснява пред Марица, че според броя на гласувалите и отпадане на недействителните бюлетини, за влизане в местния парламент са нужни 314 гласа.За листата на ГЕРБ са гласували 3 404 избиратели. Втора сила е ДПС с едва 6.76 % с 276 гласа, които не стигат за съветник. Трета е БСП с 224 гласа. ", "date": "2019.10.28", "title": "Вотът роди феномен Доспат - кметът и всички съветници от ГЕРБ"}
{"url": "https://offnews.bg/112/peshehodetc-pochina-chasove-sled-kato-go-blasna-kola-714218.html", "text": "Пешеходец от Аксаково починал часове, след като беше блъснат от лек автомобил, съобщи ОДМВР - Варна.Инцидентът е станал снощи около 22 ч.22-годишен водач е блъснал мъжа, докато е пресичал пътното платно.Шофьорът е от с. Бяла, Сливен.Пострадалият е бил откаран в реанимацията на болница \"Св. Анна\" с тежки травми и часове по-късно е починал. По случая е образувано досъдебно производство. ", "date": "2019.10.28", "title": "Пешеходец почина, часове след като го блъсна кола"}
{"url": "https://offnews.bg/politika/svarzvan-s-dps-sobstvenik-na-radio-vodi-v-iambol-714195.html", "text": "Изненадващ вот в Ямбол показват данните на местната ОИК при обработени 100% от протоколите. На балотаж като победител на първия тур отива бизнесменът Валентин Ревански, собственик на местно радио. Той е кандидат на почти неизвестната партия \"Пряка демокрация\" и получава 40,18% от гласовете. Листата на партията пък получава над 31%. Радио 999 е популярно в града, по време на протестите срещу унищожаването на животните то подкрепяше недоволните фермери. Местни медии свързват Ревански с ДПС, той обаче отрича да е \"троянски кон\" на Движението. На втори тур срещу него ще се изправи Катя Тодорова от БСП с 21,54%. Трети е областният управител на Ямбол Димитър Иванов от ГЕРБ със 17,33%  подкрепа. Досегашният кмет Георги Славов, който през 2015 г. спечели още на първи тур с подкрепата на ГЕРБ, сега е издигнат от ИК, и получава малко под 13 на сто. ", "date": "2019.10.28", "title": "Свързван с ДПС собственик на радио води в Ямбол"}
{"url": "https://offnews.bg/futbol/balgaria-shte-igrae-kontrola-s-paragvaj-714223.html", "text": "Националите ни по футбол ще играят с Парагвай приятелски двубой на 14 ноември, обявиха в сайта на Българския футболен съюз.Мачът, който ще е официален дебют на Георги Дерменджиев и щаба му начело на \"трикольорите\", ще се играе на стадион \"Васил Левски\" в София от 19:00 часа.Три дни по-късно, отново в София, представителният ни тим ще изиграе и последния си двубой от квалификациите за Евро 2020 срещу Чехия.По-рано днес Дерменджиев обяви списък с футболистите, състезаващи се в чужбина, за срещата с държавата от Централна Европа.Списъкът ще бъде допълнен с играчи от българското първенство в началото на другата седмица.", "date": "2019.10.28", "title": "България ще играе контрола с Парагвай"}
{"url": "https://offnews.bg/tenis/grigor-dimitrov-kateri-svetovnata-ranglista-714200.html", "text": "Най-добрият ни тенисист Григор Димитров дръпна с две позиции нагоре в световната ранглиста и ще стартира новата седмица като 27-а ракета в света с актив от 1 477 точки.През новата седмица на Димитров предстои участие на Мастърса в Париж, а там започва срещу француина Юго Умбер. Мачът не фигурира в програмата за понеделник и най-вероятно ще се изиграе утре.Григор досега не е играл с 21-годишния французин. Ако успее да го отстрани, негов противник във втори кръг ще бъде белгиецът Давид Гофен, който е поставен под №12 и в първи кръг почива.Световният №1 Джокович започва срещу Душан Лайович или Ришар Гаске.Иначе в ранглистата Новак Джокович запазва лидерската си позиция, а десетката допълват Рафаел Надал, Роджър Федерер, Данийл Медведев, Доминик Тийм, Александър Зверев, Стефанос Циципас, Карен Хачанов (+1), Матео Беретини (+2) и Роберто Баутиста Агут.", "date": "2019.10.28", "title": "Григор Димитров катери световната ранглиста"}
{"url": "https://offnews.bg/obshtestvo/rajon-oborishte-smenia-kmeta-gerb-na-balotazh-sreshtu-db-714201.html", "text": "Досегашният кмет на столичния район \"Оборище\" Васил Цолов остава с трети резултат на вота и няма да стигне балотажа, показват актуалните резилтати на СИК на база 23,43% обработени протоколи.Първите две места в района са с много близък резултат и на чувстителна преднина пред третия. Другата неделя на втори тур ще се борят издигнатият от ГЕРБ/СДС Петър Митев (31,66%) и Николай Александров от \"Демократична България\" (27,94%). Досегашният кмет Цолов, който се явява като независим, е спечелил 14,8%.", "date": "2019.10.28", "title": "Район 'Оборище' сменя кмета, ГЕРБ на балотаж срещу ДБ"}
{"url": "https://offnews.bg/politika/osporvana-bitka-za-stolichnia-tcentar-trajcho-trajkov-povezhda-pred-714198.html", "text": "Балотаж за районен кмет ще има в столичния район \"Средец\", сочат актуалните данни на ЦИК на база 23% обработени протоколи.С най-висок резултат към момента е кандидатът на \"Демократична България\" - бившият икономически министър Трайчо Трайков. Той има малко на 38%Плътно след него се нарежда досегашният заместник-кмет на района Любомир Ковачев (ГЕРБ/СДС) с малко над 31%.Кандидатът на БСП Иван Виделов е трети с 13,2%.", "date": "2019.10.28", "title": "Оспорвана битка за столичния център - Трайчо Трайков повежда пред кандидата на ГЕРБ"}
{"url": "https://offnews.bg/futbol/v-levski-sa-poluchili-oferti-za-stanislav-ivanov-i-robarta-714191.html", "text": "Близкият до ръководството на Левски румънски мениджър Джовани Бекали заяви, че клубът няма никакво намерение да се разделя с младите си нападатели Станислав Иванов (20 г.) и Найджъл Робърта (21 г.), въпреки че към тях има сериозен интерес от чужди отбори.И двамата имат по 6 гола до момента в първенството, като са водещите реализатори на “сините”.Бекали е много близък със силните фигури в Левски Васил Божков и Георги Попов, като помага със съвети около трансферната политика на клуба.“Станислав Иванов и Найджъл Робърта играят много силно, има интерес към тях. Но те трябва да продължат така, във всеки мач да се бият. Това е само началото. Клубът не ги продава, въпреки че има оферти. Левски ще се подсилва, а няма да се отслабва през следващия трансферен прозорец”, заяви пред “Тема Спорт” Бекали.“Отборът върви добре за момента. Изоставането от Лудогорец е само 4 точки. Това е нищо. През пролетта Левски ще се бори за титлата, ще хвърли всичко. Още нищо не е решено”, каза агентът.Джовани Бекали похвали и работата на треньора Петър Хубчев. “В началото всички казваха, че той е дефанзивен специалист. Затова и доста хора не го искаха. А треньорът е отличен. Левски е втори по отбелязани голове в първенството, има и втората най-добра защита.Всичко това показва, че отборът играе офанзивно, а не дефанзивно. Тимът израства и трябва да се мисли как да бъде подсилен, а не да продава най-добрите си футболисти. Левски ще е най-малкото втори, а има и шанс за титлата. Ще се бори докрая за нея. Трябва да се прави състав за Европа”, заяви Бекали.", "date": "2019.10.28", "title": "В Левски са получили оферти за Станислав Иванов и Робърта"}
{"url": "https://offnews.bg/politika/niama-da-ima-balotazh-v-stara-zagora-zhivko-todorov-e-izbran-za-kmet-714179.html", "text": "Досегашният кмет Живко Тодоров (ГЕРБ) печели Стара Загора на първи тур със 71,8%.Данните са от паралелното преброяване на \"Галъп интернешънъл\" при извадка 70%.Кандидатът на БСП Иван Върляков е втори - с 14,1, а трета е кандидатът на ДБ Магдалена Овчарова - за нея са гласували 3,5 процента от избирателите.Кандидата от Алтернатива за гражданите Янко Янков е получил 3,4%. ", "date": "2019.10.28", "title": "Няма да има балотаж в Стара Загора: Живко Тодоров е избран за кмет със 71,8%"}
{"url": "https://offnews.bg/politika/paralelnoto-prebroiavane-v-sofia-fandakova-36-8-manolova-27-9-714183.html", "text": "Йорданка Фандъкова води с около 9% пред Мая Манолова в кметския вот в София, сочат данните от паралелното преброяване на Алфа рисърч при извадка от 70%.Йорданка Фандъкова - 36,8Мая Манолова - 27,9Борислав Игнатов -12,4Борис Бонев -11,1", "date": "2019.10.28", "title": "Паралелното преброяване в София: Фандъкова - 36,8; Манолова - 27,9"}
{"url": "https://offnews.bg/politika/drama-i-v-stolichnia-rajon-izgrev-db-i-gerb-na-kantar-za-balotazh-se-714199.html", "text": "Драматичен балотаж в столичния район Изгрев очертават резултатите от първия тур на изборите за местна власт.При обработени 23.43% от протоколите ГЕРБ изпадат от битката за кмет на района, в който попадат едни от най-хубавите квартали на София - \"Изток\", \"Изгрев\" и \"Дианабад\".Първенец е кандидатът на \"БСП за България\", лекарят от Спешна помощ д-р Делян Георгиев с 30.27%.За балотаж се борят кандидатът на Демократична България Филип Димитров Симеонов (24.70%) и досегашният кмет на района от ГЕРБ Цветомир Велчев Жеков (24.11%).", "date": "2019.10.28", "title": "Драма и в столичния район Изгрев: ДБ и ГЕРБ на кантар за балотаж, сегашният кмет засега изпада от втория тур"}
{"url": "https://offnews.bg/politika/bez-balotazh-v-gabrovo-tania-hristova-ot-gerb-zapazva-kmetskia-si-pos-714180.html", "text": "При обработени 28.81% протоколи в Общинската избирателна комисия в Габрово кандидатът на ГЕРБ и досегашен кмет Таня Христова води с 58.60%.Втори с 17.32% е Ивелин Николов - главен редактор на вестник \"Дума\" и кандидат на БСП. Трета е кандидатът на коалиция \"Ние, Гражданите\" Пепа Сомлева - 9.37%.Четвърти с 4.70% е Недялко Стоев, кандидат от местна коалиция ВМРО-Българско национално движение (ВМРО-БНД,СДС).", "date": "2019.10.28", "title": "Без балотаж в Габрово: Таня Христова от ГЕРБ запазва кметския си пост"}
{"url": "https://offnews.bg/politika/vremenni-rezultati-ot-pernik-kandidatite-na-bsp-i-gerb-sa-pochti-izra-714184.html", "text": "Кандидатът на БСП Станислав Владимиров води пред кандидата на ГЕРБ Вяра Церовска, показават резултатите на обработени 14,08 % ЦИК протоколи в ОИК.Владимиров получава 42,04 %, а Церовска 39,47 %.Трета е кандидатът на Местна коалиция ЕНП (ПП\"НИКОЛА ПЕТКОВ\",ПП БЗНС И ПП БДФ) Мария Маринова с 4,18 %.", "date": "2019.10.28", "title": "Временни резултати от Перник: Кандидатите на БСП и ГЕРБ са почти изравнени"}
{"url": "https://offnews.bg/politika/balotazh-li-kardzhali-ima-kmet-ot-raz-sashtiat-za-5-i-pat-razvia-baj-714186.html", "text": "Хасан Азис, старият кмет на Кърджали с 4 мандата зад гърба си, е и новият кмет на Кърджали. Интригата „на кантар е, балотаж ще има“ не се състоя така, както се надяваха в други партийни щабове в родопския град. Както и другата – че ДПС губи абсолютното си мнозинство в Общинския съвет и че оттук нататък ще стане напечено.Още на първия тур Азис прибра 53,5% от гласовете, сочат данните от паралелното преброяване на 100%, направено от Галъп интернешънъл.Така след 16 години на поста, разкъсван между ролите си на градоначалник на община Кърджали и на заместник на Мустафа Карадайъ на върха на ДПС, той получи шанса още 4 години да иска прошка /или вече може би не/ за планините от неизпълнени обещания. И да говори за „заедност и толерантност, върху които ще надграждаме доверието на гражданите“.Но това са абстрактни понятия, хората искат прости и практични неща в този град, кога най-после ще ги има, попита OFFNews. Отговорът беше „Заедност и толерантност, ще надграждаме, продължаваме напред“.Пак по данните на Галъп от 100-процентовата извадка Никола Чанев от ГЕРБ, настоящ областен управител, печели 29,1%. Милко Багдасаров от БСП - 11, 5%. Общият брой на отишлите до урните е 31 134 души. Избирателната активност е била 48,5%.Веднага след финала на изборния ден пред партийните централи в града започнаха да се стичат активисти. Беше пусто обаче пред и в щабовете на ДОСТ и БСП. В офиса на Местан липсваше Местан, а и кандидатът за кмет на Кърджали Мехмед Ходжа, пък тримата налични вътре не знаеха кога и дали изобщо ще се появят.В клуб „Червеното“ кандидат-кметът и областен лидер на социалистите Милко Багдасаров не сваляше неизменната си усмивка, и беше убеден, че отива на балотаж /с 11, 3% при извадката от 85% според Галъп интернешънъл към онзи момент/.Хаос и мъгла в бюлетините за съветницитеПаралелното преброяване, което представителите на отделните политически сили в секционните избирателни комисии задължително докладват в централите, зацикли като никога. Навсякъде се оплакваха, че бюлетините за общински съветници са тежък препъни-камък – гласувалите отмятали преференции, но пропускали номера на съответната партия вляво. Прогнозите сочат, че именно това ще доведе до рекордния брой на недействителните бюлетини, тъй като съотношението им с редовните е 50:50. А така е трудно да се предвидят и конфигурациите в местните парламенти изобщо в региона.А и преференциите се оказаха остър фактор за напреженията между кандидатите от всички възможни листи не само по време на кампанията, но и в изборния ден. Щом в неделята на вота състезатели за място в местния парламент атакуваха избирателите във Фейсбук и със съобщения по телефоните, явно мачът за тях е бил на живот и смърт.Не така стоеше дебютът на Александър Ставрев в битността му на председател на ОИК в Кърджали. Младият адвокат и собственик на агенция за недвижими имоти очевидно не беше влязъл в роля и в редките си изгрявания пред журналистите той не щя да обяви конкретни данни и не скри раздразнението си. Но не пропусна да подчертае, че слиза от горния етаж на сградата до тях с куция си крак и със същия да се отдалечи от нахалните им въпроси.В 23 ч. откъм местната централа на ДПС изригнаха мощни скандирания за победата, стълпотворението ликуваше, старият нов кмет потъваше в прегръдките и потупванията на десетките радостни люде. Само след минути шествието за шоу №5 /което се повтаря за 5-и път през 4 години в центъра на Кърджали/ бе строено, оркестърът от часове готов да засвири и байраците се раздиплиха нависоко. Манифестацията пое към площад „Освобождение“ пред сградата на НАП.„На тези избори показахме, че работим за победа, а не за балотаж. Продължаваме да реализираме мечтите на кърджалийци, продължаваме да надграждаме. През последните 16 години получаваме подкрепата на гражданите и това ни дава най-голямата сила да продължим напред“, възторгна се Хасан Азис, покатерен на нещо, за да бъде по-нависоко и да се вижда от симпатизантите пред щаба.И после под звуците на кларинети и тъпани поведе „хорото на заедността и толерантността“, развял байрака на ДПС, по-късно заменен с българския национален. След игрите на площада последва дълго автомобилно шествие с шумни клаксони, вувузели и викове из целия град. Азис, разбира се, беше в пилотната лимузина, развял победния трикольор.7 от 7Това означава 7 общини в Кърджалийска област – 7 кметове от ДПС и повелята е на почетния лидер Ахмед Доган още от времето преди да се оттегли в Сарая. Така стана отново – в 7-те общини пак тези кандидати отбелязаха безапелационни постижения.По неокончателни данни Джебел вдигна летвата с над 60% подкрепа за доскорошния евродепутат от групата на АЛДЕ Неджми Али. Той наследява стола на почти неизменния Бахри Юмер, бивш областен водач на ДПС, последвал прокудения от партийния връх Лютви Местан в устрема му да създаде алтернативната етническа формация ДОСТ.Момчилград има нова кметица – Илкнур Кязим, избрана с 82% от гласовете. Шинаси Сюлейман повтаря мандата си в Кирково, край пътя за Гърция през Маказа, с над 65%. С над 70% досегашният кмет на община Черноочене Айдън Осман започва 6-ия си мандат, но това е спад за него, печелил е с над 90 на сто. Крумовград ще продължи с кметицата си Себихан Мехмед, спечелила с 81% своя 5-и мандат. От първи опит областният лидер на ДПС Изет Шабан се добра до кметския пост в Ардино, след като Доган го посочи за най-подходящия състезател след предишния кмет Ресми Мурад, управлявал 3 мандата.И един обвиняемБивш кмет на Момчилград /1999-2003/, бивш втори секретар в посолството ни в Русия, веднъж кандидат за президент /2011 г. от национално движение „Единство“ с подкрепата на 6 изселнически организации в Турция/ и веднъж мераклия за вице на Николай Банев /2016/. Това е Сали Шабан, още по-бивш фактор в ЦК на ДКМС. А последно- кандидат за кмет на Момчилград, издигнат от партия ДОСТ.Денят за размисъл беше катастрофален за него в буквалния смисъл – той изгуби контрол над волана рано сутринта на най-оживения бул. „Беломорски“ и блъсна пешеходец, който е със счупен крак. Следобедно заседание на ЦИК в изборния ден даде разрешение за привличането на Сали Шабан като обвиняем по досъдебно производство по преписка № 20974/2019 г. по описа на Софийска градска прокуратура. Решението е по повод искане на главния прокурор.А в партийния сайт се появи декларация, която \"осъжда остро гнусната лъжа, която ДПС разпространява във връзка с кандидата на партия ДОСТ\". Според текста емисари на ДПС обикаляли от къща на къща и лъжели избирателите, че  Сали Шабан се е отказал от предизборната надпревара. И даже пуснали слух, че е починал при инцидента.Нито една от жалбите за нарушения, внесени в ОИК, не получи строга санкция. Градът на двата бряга на Арда избра - ще се види какво пак.", "date": "2019.10.28", "title": "Балотаж ли? Кърджали има кмет от раз. Същият за 5-и път развя байрака"}
{"url": "https://offnews.bg/politika/paralelno-prebroiavane-v-haskovo-stanislav-dechev-ot-gerb-s-52-714175.html", "text": "В Хасково води Станислав Дечев от ГЕРБ с 52%, следван от кандидата на БСП Коста Стоев с 18,7%.Това става ясно от паралелното преброяване на гласовете на Алфа рисърч при извадка 70 %.След тях се нарежда Христо Сариев от \"ЗАЕДНО за промяна” с 10,3%, а досегашният кмет Добри Беливанов е събрал едва 5% от гласовете.", "date": "2019.10.28", "title": "Паралелно преброяване в Хасково: Станислав Дечев от ГЕРБ с 52%"}
{"url": "https://offnews.bg/zdrave/nov-produkt-za-oblekchavane-na-nepriatnite-simptomi-pri-hemoroidite-713927.html", "text": "РЕПАХЕРБ: Препоръчано от д-р Радислав НаковД-р Радислав Наков е специалист по гастроентерология в УМБАЛ \"Царица Йоана-ИСУЛ“. Д-р Наков е носител на наградата за най-добър млад лекар на Българския лекарски съюз за 2017 г. \"Ти си нашето бъдеще\".Според онлайн допитване сред активни хора в страната относно честотата на чревните оплаквания, организирано от Сдружението на младите гастроентеролози, един от често срещаните, но за съжаление пренебрегвани проблеми, наред с болките в корема, разстройството и запека, се оказват хемороидите.Д-р Наков, какво е нивото на съвременната фармация по отношение на хемороидите и кое е новото в това отношение?Новото в момента е молекулата сукралфат, която доскоро не съществуваше на нашия пазар. На базата на тази молекула беше създаден нов продукт, който освен сукралфат съдържа и няколко оръжия на билковата медицина - невен, хамамелис и лайка. Този продукт се нарича  и се предлага под формата на маз и на свещички. В редица проучвания сукралфатът е с доказано много по-добро действие върху хемороидите, отколкото известния лидокаин, който се съдържа в повечето продукти за облекчаване на симптомите на хемороиди. „РЕПАХЕРБ“ е унгарски продукт, а унгарците могат да се похвалят с отличната си фармацевтична школа.Как действа „РЕПАХЕРБ“?„РЕПАХЕРБ“ успокоява симптоматиката при хемороидите като основното предимство е, че възстановява повърхността на лигавицата на правото черво. Невенът и лайката имат противовъзпалителен и противоболков ефект, а хамамелисът освен противовъзпалително, има блокиращо действие на едни определени клетки в човешкия организъм, които се активират именно като „полицията“, когато настъпи някакво усложнение. В Австрия и в Испания хамемелисът е регистриран като лекарство, което е доказателство за неговия силен ефект. „РЕПАХЕРБ“ обединява успокоителните сили на всичките тези съставки!Може ли да говорим за окончателно излекуване от хемороидите?Може да говорим за облекчаване на симптоматиката, което обаче е много важно за пациента. Когато има дискомфорт, успокояването на симптомите е от изключително значение! Бих искал да подчертая нещо, а именно, че сукралфатът като активна съставка, ако се ползва в продължение на 28 дни, има изключително добър ефект по отношение на повлияване на симптоматиката в сравнение с лидокаина, който се съдържа масово в различните продукти на пазара. А това е много важно. Разбира се, ако тази терапия не помогне, се минава към хирургия. Хирургията помага при някои пациенти, докато при други няма ефект.Колко продължава лечението с РЕПАХЕРБ?Около месец. Ако това не помогне, се опитваме да повторим курса. А ако няма ефект, насочваме пациента към хирург. За това време обаче се надяваме да има облекчаване на симптоматиката.", "date": "2019.10.28", "title": "Нов продукт за облекчаване на неприятните симптоми при хемороидите"}
{"url": "https://offnews.bg/obshtestvo/kraj-na-tapata-zaradi-tretia-metrolach-dnes-otvariat-krastovishteto-p-714110.html", "text": "Реконструкцията на кръстовището между бул. „Цар Борис ІІІ“, ул. „Житница“ и бул. „Гоце Делчев“ заради строежа на третия лъч от метрото приключи и от днес, 28 октомври, то отново се отваря за движение, съобщи Столична община. Възстановяват се маршрутите на автобусни линии № 73, 83 и 102 по ул. „Житница“ и бул. „Гоце Делчев“, както и прилежащите спирки на автобуси №63 и 260 и трамваи с номера 4 и 5 в района.Заради изграждането на кръстовището на две нива, се въвеждат следните промени в посоката на движение на улици в карето между бул. „Цар Борис ІІІ“ – бул. „Гоце Делчев“ - ул. \"Дойран\" и ул. \"Пирински проход\":- движението по ул. \"Княгиня Клементина\" в отсечката от ул. \"Дебър\" до бул. \"Гоце Делчев\" става еднопосочно в посока към бул. \"Г. Делчев\", където ще има разрешен десен завой;- обръща се движението по ул. \"Хубча\" в посока от бул. „Гоце Делчев“ към ул. „Дечко Йорданов“. Разрешава се левият завой от бул. \"Гоце Делчев\" по ул. \"Хубча\";- обръща се еднопосочното движение и по улиците \"Дебър\" и \"Дечко Йорданов\". По ул. \"Дебър\" ще може да се влиза от ул. \"Дойран\", а по ул. \"Дечко Йорданов\" - от бул. \"Цар Борис III\".Възстановените маршрути на автобусни линии 73, 83 и 102 са:Авт. 73 : от ж. к. \"Овча купел 2\" по действащия маршрут до кръстовище ул. „Любляна“/бул. „Овча купел“, наляво по бул. „Овча купел“ до ул. „Житница“, надясно по ул. „Житница“, направо по бул. „Гоце Делчев“ (в участъка на кръстовище ул. „Житница“/бул. „Цар Борис III“/бул. „Гоце Делчев“ автобусите се движат в локалните платна) и след кръстовището с ул. „Ген. Стефан Тошев“ по действащия маршрут до ж.к. Гоце Делчев двупосочно.Авт. 83 : от Зоопарка по действащия маршрут до кръстовище бул. „Гоце Делчев“/бул. „България“, направо по бул. „Гоце Делчев“ (в участъка на кръстовище ул. „Житница“/бул. „Цар Борис III“/бул. „Гоце Делчев“ автобусите се движат в локалните платна), ул. „Житница“, надясно по бул. „Овча купел“, бул. „Никола Мушанов“, бул. „Възкресение“, след спирка с код 0293 „Бул. \"Вардар\" автобусите се движат в споделеното трасе и спират допълнително на спирки с код 2098 „Ул. Освобождение“ и с код 0306 „Бул. „Възкресение“ за трамвайни линии № 11 и 22 и автобусна линия № 11 и след спирка „Парк Св. Св. Петър и Павел“ по действащия маршрут до Хюндай България двупосочно.В посока Зоопарка след спирка с код 1248 „Парк Св. Св. Петър и Павел“ автобусите продължават да се движат в споделеното трасе, спират на спирки с код 0305 „Бул. Възкресение“ и с код 2099 „Ул. Освобождение“ за трамвайни линии № 11 и 22 и автобусна линия № 11 и напускат трасето след спирка „Ул. Освобождение“ по действащия маршрут на автобусна линия № 11.Авт. 102 : от ж.к. \"Овча купел 2\" по действащия маршрут до кръстовище ул. „Житница“, бул. „Овча купел“, направо по ул. „Житница“ (в участъка на кръстовище ул. „Житница“/бул. „Цар Борис III“/бул. „Гоце Делчев“ автобусите се движат в локалните платна), по бул. „Гоце Делчев“ до бул. „България“, наляво по бул. „България“ до бул. „Акад. И. Е. Гешов“ и надясно по бул. „Акад. И. Е. Гешов“ по действащия маршрут до Студентски град двупосочно.Възстановените спирки са в новоизградени джобове и с монтирани спиркоуказатели.", "date": "2019.10.28", "title": "Край на тапата заради третия метролъч: днес отварят кръстовището при бул. Цар Борис III и ул. Житница"}
{"url": "https://offnews.bg/politika/georgi-svilenski-bsp-belezhi-rast-i-na-tezi-izbori-714204.html", "text": "Безспорен факт е, че в последните 4 избора БСП бележи ръст: президентски избори - избор на президент, парламентарни избори-два пъти увеличаване на броя на депутатите, европейски избори-единствената партия, която увеличи броя на своите евродепутати. Сега стигаме до местните избори, където БСП печели в 34 общини на 1-ви тур, в над 55 отива на балотаж. На предишните местни избора бяха общо 36 кмета. На предишните местни избори БСП имаше 0 областни градове на балотаж, сега са 9 сигурни, като има тенденция за още няколко града.Това заяви зам.-председателят на ПГ на \"БСП за България\" и член на Националния предизборен щаб Георги Свиленски по Нова телевизия.Той отбеляза спада на ГЕРБ. \"За първи път в София ГЕРБ отива на балотаж. За първи път в София, във всички райони ще има балотажи. Това показва, че гражданите искат промяна\", обясни Свиленски.Социалистът открои и ролята и на купеният вот. \"В ромските секции в район Слатина, в София, ГЕРБ имат 97 процента за Фандъкова и за районния кмет на ГЕРБ. Секция, в която са гласували 393-ма човека, 390 са дали своят вот за Йорданка Фандъкова\", каза той. Георги Свиленски подчерта, че такива случаи има и на други места в София и страната.Свиленски призова българите масово да гласуват на втори тур, за да неутрализират купения вот. \" БСП показа на тези избори, че може да бъде мобилизирана и че може да прави избори с енергия, дори с 1лв субсидия\", завърши Георги Свиленски.", "date": "2019.10.28", "title": "Георги Свиленски : БСП бележи ръст и на тези избори"}
{"url": "https://offnews.bg/zdrave/transmazninite-v-hranata-uvelichavat-riska-ot-dementcia-tvardiat-uche-714202.html", "text": "Според ново изследване на учените от Университета в Киото високото съдържание на трансмазнини в храната увеличава риска от развитие на деменция. Резултатите от проучването са публикувани в научната платформа Neurology.Неголеми количества трансмазнини (или трансизомери на мастните киселини) се срещат в определени месни и млечни продукти. Най-голяма вреда нанасят изкуствените трансмазнини, които се създават чрез хидрогенизация или добавяне на водород към редките растителни масла за повече плътност. Те са много популярни в хранителната промишленост, защото са по-евтини и създават приятен вкус и текстура на храната.Освен в пържената храна, трансмазнини се срещат в растителните масла, замразената пица, всякакъв вид снаксове, десерти и храни в заведенията за бързо хранене. Дори малка доза изкуствени трансмазнини увеличава риска от сърдечно-съдови заболявания, диабет и други състояния като деменцията.В изследването на японските експерти са участвали над 1600 мъже и жени без деменция на възраст над 60 години. В началото на изследването са били направени кръвни изследвания за установяване на нивото на съдържание на трансмазнини, така са били проследени хранителните навици на доброволците.За времето на наблюдението, което продължило средно 10 години, при 377 от участниците се е развила съдова деменция или Болест на Алцхаймер.След изключване на другите фактори за риск от деменция (високо кръвно налягане, диабет и пушене), учените установили, че хората с най-високи нива на трансмазнини в кръвта са 52-74% по-склонни към развитие на деменция, от останалите.\"Резултатите са още едно доказателство в полза на изключването на трансмазнините, които и досега са разрешени в много страни\", казва ръководителят на научния екип проф. Тошихару Ниномия.Както става ясно от изследването определящ рисков фактор за повишаване на нивото на трансмазнини в кръвта са сладкишите, следвани от маргарина, бонбоните, карамела, кроасаните, сладоледа и оризовите крекери.\"Колкото по-малко са съставките върху етикетите на храните, толкова по-добре! Избирайте натуралните пълноценни храни и сведете до минимум или избягвайте тези, които са силно обработени , съветват специалистите. По-рано СЗО призова за пълно изключване на трансмазнините в производствата на хранително-вкусовата промишленост до 2023 г.\"Тези усилия на здравната организация могат да помогнат за предотвратяване на случаите на деменция в световен мащаб, да не говорим за снижаването на сърдечно-съдовите заболявания и другите състояния свързани с трансмазнините\", обобщава проф. Ниномия.", "date": "2019.10.28", "title": "Трансмазнините в храната увеличават риска от деменция, твърдят учени"}
{"url": "https://offnews.bg/politika/sled-zatamnenieto-v-izbornata-nosht-gerb-i-bsp-na-balotazh-v-shumen-714206.html", "text": "Балотаж между кандидатите на ГЕРБ и БСП ще има в Шумен, сочат резултатите на ЦИК при над 95% обработени протоколи.Шумен бе един от областните градове, които в изборната нощ останаха в неведение за резултата от вота. За пръв път от 25 години на място не работеха социолози, затова медиите не съобщаваха прогнозни резултати. До късно през нощта, преди ЦИК да започва да качва данни за обработените вече протоколи, резултатите в общината останаха загадка.Ето как изглеждат те тази сутрин:1. Любомир Христов, ГЕРБ - 32,29% - балотаж2. Венцислав Венков, БСП - 22,07% - балотаж3. Добромир Драев - Местна колаиция ДБС - 12,16%4. Четин Казак, ДПС - 9,79%5. Красимир Костов - Български социалдемократи - 8,44%6. Артур Алтунян - Демократична България - 3,27%7. Стефан Минков - ВМРО-БНД - 2,94%.", "date": "2019.10.28", "title": "След затъмнението в изборната нощ: ГЕРБ и БСП на балотаж в Шумен"}
{"url": "https://offnews.bg/politika/arestuvaniat-nikolaj-dimitrov-pecheli-v-nesebar-dopalnena-714207.html", "text": "Независимият кандидат за кмет на Несебър Николай Димитров печели изборите с 60.05% при преброени 79.12% от протоколите. След него е претендентът на ГЕРБ Атанас Терзиев с 35.34%.Данните са към 8:30 часа.Николай Димитров е досегашен кмет на града, но стана клиент на прокуратурата заради купуване на гласове. Обвинен е и за организатор на престъпна група. Съдът остави в ареста Димитров както и още трима от задържаните, които бяха арестувани за търговия с вот.  В момента няма проблем с кмета на Несебър, защото той още не е осъден, обясни пред OFFNews говорителят на ЦИК Александър Андреев. Ако обаче Димитров бъде осъден с влязла в сила присъда, тогава ще се стигне до нов избор за кмет на града.", "date": "2019.10.28", "title": "Арестуваният Николай Димитров печели в Несебър (допълнена)"}
{"url": "https://offnews.bg/interviu/petar-slavov-sin-nishto-drugo-ne-prechupva-choveshkia-duh-kakto-zagu-714208.html", "text": "Петър Славов – младши ще представи първия си самостоятелен албум „Little Stories“ единствено в рамките на Пловдив Джаз Фест. Българският контрабасист, джаз музикант и композитор, обявен от Куинси Джоунс за „невероятен талант“, е свирил на едни от най-престижните сцени в над 40 държави. Носител е на много награди, включително и номинация за Грами. Освен с джаз легендата Джоунс, Петър Славов е работил с Джо Ловано, Алфредо Родригез, Чучо Валдес и много други.Син е на емблематичния барабанист и джаз музикант Петър Славов, чието простичко обяснение за четиридесетгодишната му кариера и музикалната му гениалност звучеше така: „Музиката е около мен и вътре в мен изцяло“.Петър Славов – младши е доказателство, че талантът се мултиплицира в поколенията, а истинското изкуство не познава човешки и земни граници. Колко важна е свободата за Вас? Тя ли е движещата сила в изборите, които правите? Свободата е изключително важна за мен – и в личния, и в професионалния ми живот, в изборите ми къде да живея и с какво да се занимавам. Но свободата е и доста разтегливо понятие. В музиката, с която се занимавам, тоталната свобода не е съвсем хубаво нещо. Подобно на математиката – първо трябва да спазваш едни правила и едва, когато ги овладееш, можеш да ги нарушаваш донякъде. Иначе се получава самоцелно нещо, което никой не иска да слуша.Това важи и за обществото ни – свободата е ценна, тогава, когато почива на някакви правила и устои, но не и онази тотална свобода, която би могла да нарани и ограничи другите индивиди. Така е и в музиката – ако имаме тотална свобода, каква би била разликата между това, което аз правя и едно дете, което рита инструмента и пак издава звук.Свободата е изключително важна, стига да не е криворазбрана. Както криворазбрано наричаме всяка импровизация джаз? Не всяка музика, в която се импровизира е джаз. Например в българската народна музика се импровизира и тя не е джаз, но това не я прави по-малко ценна. Много неща, които се наричат джаз, не са джаз. Джазът е като свободата – за да си свободен, трябва да си минал през път на познание, на практика и да познаваш историята на музиката. Тази музика има определена история, корени и език. Много често развалено говорене на джаз се приема за джаз.А джазът на по-генерално ниво се възприема за по-висша форма на правене на музика, което обяснява защо някои опити, които не са джаз се опаковани като джаз. Научи ли публиката езика на джаза или все още е на ниво популярност, както при класиката?От една страна, публиката трябва да е на определено ниво, за да слуша джаз и класика. От друга страна, аз съм против те да се възвисяват като елитарни изкуства, защото смятам, че когато някой е достатъчно добър, той може да достигне до публиката, каквато и музика да прави, защото има присъствие и енергия, която публиката усеща.Публиката в САЩ е много отворена, непредубедена, отзивчива, ентусиазирана и без комплекси. Елитарната публика, от друга страна, идва с много предразсъдъци. Когато една музика я поставиш в музей и я лишиш от всякаква свобода, тя започва да умира. Между публиката и музикантите винаги трябва да има диалог и обмяна на енергия. Има ли баланс между това артистът да следва своята публика и да я извисява? В хубавите джаз клубове по света се получава най-добрия баланс между пиедестала, на който е музиката, и непосредствеността. Най-големият фактор е публиката - ако тя е хубава, всяко място се превръща в добро за музиката.Важна е мотивацията на един артист. Например, ако правиш чалга, твоята мотивация е сто процента комерс и това е много отвратително. Мотивацията на световни изпълнители като Стиви Уондър, например, е първо да направят хубава музика, а едва след това гледат комерсиалното. Отвращава ме стопроцентовата комерсиалност, изведена на преден план. Ще оцелее ли джазът в тези нови времена? Надявам се, че джазът ще оцелее. Новите технологии и платформи за безплатната музика на практика убиха хубавата музика. Те са удобни за консуматора, а трябва този, който прави музиката да е най-важен във веригата.Те водят до чувство за безизходица, защото ни ограбват посред бял ден, а обществото се радва. Музикантът произвежда нещо, за което е дал много пари, нерви, време, а някой казва, че то му се полага безплатно. Напоследък все повече млади хора се замислят дали изобщо да учат музика, дали това не е една умираща професия. Вие сте имали подкрепящо семейство и резултатите са налице, но какъв е съветът Ви за младите хора, които трябва да направят своя избор и не получават такава подкрепа?Музиката е голяма благодат. Ако си добър и отдаден на музиката, тя е светлината в живота ти, която може да те преведе през всякакви трагедии.Но този хаос не вещае нищо добро. Сега всеки, който е обвързан с музика и не прави музика, печели по-добре от музикантите, които произвеждат музиката. Преди се отделяха ресурси и се инвестираше. Сега ги няма лейбълите, които да инвестират в млади таланти. За мен това е много важна тема, защото идеалистично музикантът не бива да мисли за пари, но никой няма да ти даде нещо безплатно само защото си музикант. Имат ли някаква възвръщаемост дългите години труд, усилия, лишения? Усещането за възвръщаемост е на сцената, когато музиката се получава добре, когато обменяш добра енергия с публиката и други музиканти. Музиканти като мен печелят добре, но проблемът е за младите, които искат да създават музика. Новият модел не е по-добър за тях, той се приема добре само от хора, които вече са натрупали своя капитал и не са толкова уязвими. Много от известните музиканти, вместо да заемат конкретна позиция, предпочитат да се адаптират. За мен това е грозно. Разходите за един албум са безумни, а възвръщаемостта е съмнителна. Смятам, че като първа стъпка, законодателството трябва да настигне технологиите. Как се отразява този хаос на колегите Ви от ранга на Куинси Джоунс? Куинси Джоунс е много добър в това винаги да бъде актуален. Той има изключително млад дух и намира във всичко нещо позитивно и хубаво. От позицията на постигнатите си успехи, неговото мнение безкрайно много се уважава. А той казва за Вас, че сте изключително талантлив Това негово мнение, уважавам най-много. (смее се) Чувството да работиш с Куинси Джоунс е невероятно. Всяка негова дума има голяма тежест. Той е много директен, изключително комуникативен и не се изживява като звезда, а се държи с всички като с равни. Но той по сърце си остава джаз музикант, а джаз музикантите са такива. Най-интересните му истории и най-милите му спомени са с Майлс Дейвис и Франк Синатра. За него те са на най-висок пиедестал. Голям почитател е на „Мистерията на българските гласове“. Преди дни се разделихме с Милчо Левиев. Той казва за баща Ви, че е живецът в групата? А за Вас Милчо Левиев какъв беше? Той беше по-близък с родителите ми аз бях част от неговите майсторски класове и имахме няколко участия заедно. Изключителен талант. Смъртта му е голяма загуба за българската музика. Кое е по-трудно за Вас – идването или заминаването от България? Аз винаги с радост си идвам в България, но еуфорията, или както психолозите я наричат „медения месец“, минава за около седмица. След това започвам да виждам проблемите на хората и започвам да унивам. Когато заминах, в България все още имаше много надежда и усещането, че се върви в правилна посока беше осезаемо. След това обаче навлезе цинизмът, който често се извинява с лошото положение в България. Но аз не съм съгласен, че трудностите и бедността могат да бъдат извинение. В страни с много по-бедни хора има такава доброта, каквато не съм срещал никъде другаде. Там и най-бедният човек е готов да сподели абсолютно всичко свое с теб. Кое ни направи толкова цинични? Нищо друго не пречупва духа на един човек, както загубата на надежда. А за потъпкването на надеждата е виновно цялото общество, защото имахме време, в което имаше някакъв избор. Но хората тогава не се интересуваха особено или правиха грешни избори. Баща ми казваше, че политиците не са внесени отнякъде, а са избрани от нашия народ и носят нашите качества.Ако се върне надеждата, нещата биха тръгнали пак. Но във все по-токсичната атмосфера, за която и интернет много спомага, това е още по-трудна задача от преди. И все пак има светлина на оптимизъм – предстои Пловдив Джаз Фест, на който ще представите своя първи самостоятелен албум Разбира се! За мен, който съм свирил на толкова много фестивали, в България да се провежда фестивал на такова световно ниво, е изключителна радост, която дори не мога да опиша. Пловдив Джаз Фест не е просто някакъв фестивал, той е известен на много големи музиканти от цял свят, защото те са свирили на него. Защо албумът носи името „Малки истории“ и защо излиза чак сега? Албумът излиза чак сега, защото чак сега реших, че съм готов за това голямо усилие. Както споменах, лейбъли вече са трудни за намиране. Всички онези неща, които преди са ги вършили различни безбройни офиси, сега трябва един човек да прави сам – реклама, печат, уреждане на авторски права и правни въпроси, плащания и пр. Най-вече, разбира се, да напишеш музиката и да я изсвириш добре. Реших, че съм готов за този огромен труд, че имам времето, което да му посветя и си казах: сега или никога.Аз пиша музика много отдавна и материалът никога не е бил проблем. Нямах колебания какво да сложа, а по-скоро какво да не сложа в албума. Мисля, че се получи добре. На мен ми хареса, а аз съм доста самокритичен.Колкото до „Малки истории“ – хората са много по-завладени от музиката, когато на живо им разкажеш за парчето – какво означава заглавието, какво те е вдъхновило. Това насочва и помага да се разбере по-добре музиката и да се възприеме на едно по-дълбоко ниво.Ние музикантите обикновено пишем музиката първо, а след това заглавието. Но понякога става и обратното – самото заглавие е вдъхновено от нещо. Поставянето на задачи и дори ограничения пред себе си помага на процеса на работа и те кара да работиш по-ефикасно. Много хора, независимо едни от други, ми казаха, че тези разкази, които съпътстват парчетата, им помагат да слушат по-добре. И аз реших да напиша историята на всяка композиция. Коя е най-тъжната история, която са разказвали ръцете Ви? Няколко от тези композиции написах, след като баща ми почина, което беше голям удар за мен. Той беше чудесен човек и бяхме много близки. Винаги беше моя подкрепа, радост и вдъхновение. Дори в най-тежки за мен моменти знаеше как да ме подкрепи и помогне.Композицията „Bye“ е за последния път, в който го видях. Трябваше да замина на европейско турне, но самолетите не можеха да излетят от София, заради мъгла. Реших да стигна с автобус до Атина. Баща ми ме изпрати до автогарата, и както всеки път, всички изпращачи си тръгнаха, а той стои до последно. И това е последният път, в който го видях – как стои сам на автогарата и ми маха.Има една друга композиция, която разказва за това, че когато почине някой, когото обичаш, ти започваш да живееш друг свят, който само изглежда като предишния. Не исках да става много тъжен албум, затова съм подбрал само няколко подобни композиции и се надявам да не са много тежки. Баща Ви щеше ли да хареса албума?Да. Той беше голям фен на всичко, което правех. А когато той почина, аз не бях толкова добър, колкото сега. Много ми липсва комуникацията с него, защото той много компетентно умееше да следи моя прогрес като музикант. Аз споделях с него всичко и това ужасно ми липсва. Понякога сънувам, че му разказвам.Посвещавам албума на баща си, защото в голяма степен той е плод на неговия живот и усилия и на деликатните му насоки към мен. ", "date": "2019.10.28", "title": "Петър Славов-син: Нищо друго не пречупва човешкия дух, както загубата на надежда, но музиката винаги дава светлина"}
{"url": "https://offnews.bg/futbol/zvezda-na-iunajted-shte-e-van-ot-terenite-do-dekemvri-714209.html", "text": "Халфът на Мачнестър Юнайтед Пол Погба ще се завърне в игра през декември. Това заяви мениджърът на \"червените дяволи\" Оле Гунар Солскяер.Специалистът е сигурен, че френският национал има нужда от време, за да се възстанови от контузията си в глезена.\"\", каза Солскяер.Специалистът коментира и вчерашната победа на Манчестър Юнайтед с 3:1 като гост срещу Норич. Скот Мактоминей откри резултата за \"червените дяволи\" в 21-ата минута, а в 30-ата Маркъс Рашфорд удвои. За класическия резултат точен бе Антони Марсиал в 73-ата минута. Домакините стигнаха до почетен гол чрез Онел Ернандес в 89-ата минута.Любопитното е, че през първото полувреме гостите пропуснаха две дузпи чрез Рашфорд и Марсиал съответно в 28-ата и 43-ата минути.\"\", обясни Солскяер.", "date": "2019.10.28", "title": "Звезда на Юнайтед ще е вън от терените до декември"}
{"url": "https://offnews.bg/obshtestvo/mvnr-niama-postradali-balgari-pri-pozharite-v-kalifornia-714203.html", "text": "Няма данни за пострадали български граждани при горските пожари в щата Калифорния, САЩ, съобщи Министерството на външните работи (МВнР). В щата е обявено извънредно положение, 200 000 души са евакуирани от домовете си.До момента в Генералното ни консулство в Лос Анджелис няма постъпили сигнали за пострадали български граждани. В района на Сан Франциско, Северна Калифорния, има голяма българска общност.МВнР препоръчва на българските граждани, които се намират в районите, засегнати от пожарите, да изпълняват всички указания за задължителна или препоръчителна евакуация, както и да следят информацията за нивото на замърсяване на въздуха и да се предпазват от дима, като носят маски за носа и устата.В Генералното консулство функционира денонощна спешна телефонна линия за сигнали за пострадали +1 310 437 3606. При необходимост от съдействие българските граждани могат да се обадят и на телефон на ГК Лос Анджелис : +1 310 478 6700.", "date": "2019.10.28", "title": "МВнР: Няма пострадали българи при пожарите в Калифорния"}
{"url": "https://offnews.bg/sviat/alberto-fernandes-e-noviat-prezident-na-arzhentina-714214.html", "text": "Алберто Фернандес е новият президент на Аржентина. Лявоцентристкият кандидат спечели 47.79% от гласовете при избирателна активност около 80%, съобщи ДПА.Фернандес победи досегашния държавен глава, консерватора Маурисио Макри.След огласяването на резултата тълпи от хора се събраха край изборния щаб на г-н Фернандес, за да празнуват.За да бъде избран на първи тур, кандидатът трябва да спечели най-малко 45% от гласовете или 40%, но при условие, че има 10% разлика между него и опонента му.Фернандес обеща да въведе \"нов ред\" и да изгради страна \"с повече равенство и солидарност\", припомня Ройтерс.Поради тежкото икономическо положение в Аржентина 1/3 от населението живее в бедност. По време на мандата на Макри икономиката бе в рецесия, годишната инфлация надхвърли 50%, а стандартът на милиони падна под линията на бедност.Макри призна своето поражение и поздрави наследника си на поста. Вече в опозиция той заяви, че ще консерваторите ще действат разумно, конструктивно и отговорно.Алберто Фернандес ще поеме поста на 10 декември.", "date": "2019.10.28", "title": "Алберто Фернандес е новият президент на Аржентина"}
{"url": "https://offnews.bg/politika/paralelno-prebroiavane-v-pleven-georg-spartanski-39-3-miroslav-pe-714182.html", "text": "Настоящият кмет на Плевен Георг Спартански печели първия тур на изборите с 39,3 на сто от гласовете и отива на балотаж срещу кандидата на ГЕРБ Мирослав Петров, който има 31,4%.Това сочи паралелното преброяване на социологическа агенция \"Алфа рисърч\" при 70% извадка.Трети остава Илиян Йончев - кандидат на БСП - с 15,4%.На четвърто място се класира Калин Поповски (ВМРО) с 5,4 на сто от гласовете.", "date": "2019.10.28", "title": "Паралелно преброяване в Плевен: Георг Спартански - 39,3%, Мирослав Петров - 31,4%"}
{"url": "https://offnews.bg/zdrave/korigiraha-propusk-v-biudzheta-na-nzok-za-onkolekarstvata-714232.html", "text": "Дни след като Надзорният съвет на НЗОК прие бюджета на касата за 2020 г., на извънредно заседание беше приложен пълният списък с лекарства за базова терапия на онкологични и онкохематологични заболявания, коагулопатии и други редки заболявания, който липсваше в първоначалния вариант. За тях в проектобюджета са отделени близо 100 милиона лева. Според адв. Андрей Дамянов, който е представител на пациентите в Надзорния съвет на Касата, пропускът е поправен. Към параграфа вече е приложен и пълният списък с лекарствата, за които касата ще разполага с близо 100 милиона лева.По думите на Дамянов първоначалният списък е бил само ориентировъчен, но е съществувала възможност пациенти да останат без лекарства. Сега обаче такава опасност няма и интересите им са защитени.„Няма опасност пациенти да останат без лекарства, защото някой е отказал да ги внася, заради търговски интереси\" категоричен бе адв. Дамянов. В списъка приложен към бюджета попадат около 30 лекарства.", "date": "2019.10.28", "title": "Коригираха пропуск в бюджета на НЗОК за онколекарствата"}
{"url": "https://offnews.bg/kultura/kartina-za-24-mln-namerena-v-kuhniata-na-vazrastna-frantcuzojka-714227.html", "text": "Изгубен шедьовър на флорентинския художник Чимабуе беше намерена в кухнята на възрастна французойка и продадена за €24 млн. на търг, съобщи Би Би Си. Сумата е рекордна за средновековна картина, продавана на търг.Christ Mocked (\"Презреният Христос\") е произведение на изкуството от предренесансовия художник Чимабуе, което е открито миналия месец в Северна Франция.Очакваше се картината да достигне до 6 милиона евро на търга. 24-те милиона платил анонимен купувач от Северна Франция.\"Когато на пазара се появи уникална творба на художник, толкова рядка, колкото Чимабуе, трябва да сте готови за изненади\", коментира търговецът Доминик Льо Коент пред агенция Ройтерс.Години наред картината с размери 20х26 см. е висяла над котлона в кухня в град Компиен. Забелязал я търговец и посъветвал собственичката да направи оценка от експерти. Тогава собственичката смятала, че това е стара религиозна икона с малка стойност.Проверката за автентичността на картината е извършена с инфрачервена светлина.Роденият в град Флоренция под името Чени ди Пепо Чимабуе художник твори в края на XIII и началото на XIV век.Смята се, че е част от полиптих (), датиращ от 1280 г.Други две сцени от същата серия на Чимабуе могат да се видят в лондонската Национална галерия и в Ню Йорк.Работата на Чимабуе е повлияна до голяма степен от византийското изкуство, за което са използвани дървени плочи от топола с фонове златна боя.", "date": "2019.10.28", "title": "Картина за €24 млн. намерена в кухнята на възрастна французойка"}
{"url": "https://offnews.bg/futbol/igrach-na-arsenal-razgnevi-fenovete-si-s-nevizhdana-naglost-i-obidi-v-714244.html", "text": "Равенството между Арсенал и Кристъл Палас (2:2) снощи бе белязано от възмутителна постъпка на халфа Гранит Джака към феновете на \"артилеристите\".Мениджърът на \"топчиите\" Унай Емери реши да отстрани капитана си от играта в 61-ата минута. По това време резултатът бе равен, а Арсенал положи усилия да грабне победата.Зрителите на \"Емиреатс\", които в последно време не крият недоволството си от Джака, започнаха да освиркват швейцареца, което разочарова футболиста и той започна започна бавно и демонстративно да напуска терена.Всичко не приключи с това. Джака, приближавайки края на терена, ложи ръка на ухото си, след което извика на публиката добре познатият израз \"f**k off\".В допълнение към това, швейцарецът свали фланелката си като нещо противно и влезе направо в тунела под трибуната, заобикаляйки пейката на своя отбор.", "date": "2019.10.28", "title": "Играч на Арсенал разгневи феновете си с невиждана наглост и обиди (видео)"}
{"url": "https://offnews.bg/obshtestvo/novoto-krastovishte-mezhdu-tcar-boris-iii-i-zhitnitca-v-snimki-714231.html", "text": "Приключи реконструкцията на кръстовището между бул. \"Цар Борис III\", ул. \"Житница\" и бул. \"Гоце Делчев\".От днес, 28 октомври, движението по него e възстановeно. Наш читател ни изпрати снимки на вече готовото кръстовище. Вижте новото кръстовище на \"Красно село\":", "date": "2019.10.28", "title": "Новото кръстовище между Цар Борис III и Житница в снимки"}
{"url": "https://offnews.bg/politika/kanazireva-se-razmina-s-iznenadata-slavcho-e-vtori-v-plovdiv-714189.html", "text": "Очакваната изненада в Пловдив май изобщо няма да се случи. Най-вероятно кандидат-кметът Дани Каназирева няма да отиде на балотаж. Това показват данните на ЦИК към 7 часа тази сутрин при преброени 51,82% от гласовете в града под тепетата.Убедителният лидер във вчерашния вот е Здравко Димитров от ГЕРБ. Бившият национал по баскетбол е получил 35,38 процента от гласовете на пловдивчани. А кандидатът на НФСБ и ВМРО Славчо Атанасов се е добрал до 16,06 процента от гласовете в някогашната столица на Източна Румелия. Каназирева е останала с 11,30 процента, показват времените резултати на ЦИК.Вторият тур в Пловдив би трябвало да е интересно състезание, тъй като има поне още трима кандидати, които привличат сериозен процент подкрепа - Николай Радев от БСП с 10,47%, Георги Колев от ЗС \"Александър Стамболийски\" и кандидатът на Кауза Пловдив - Николай Бухалов. Гребецът, който е единственият българин с два златни медала на една и съща олимпиада, привлича 4,93 процента подкрепа сред пловдивчани. ", "date": "2019.10.28", "title": "Каназирева се размина с изненадата, Славчо е втори в Пловдив"}
{"url": "https://offnews.bg/politika/tcenko-chokov-pretarpia-krah-kato-kandidat-za-biala-slatina-714226.html", "text": "Подсъдимият бивш кмет на село Галиче Ценко Чоков се провали на изборите в община Бяла Слатина. При обработени 100% от протоколите Иво Цветков от ГЕРБ печели вота още на първи тур - за него са гласували 63.85%.Чоков остава втори с 19.24%. Трети е кандидатът на БСП Борислав Попов с 15.03%.Ценко Чоков на четири пъти спечели общината в тандем с различни политически сили. Той е осъден на първа инстанция като ръководител на престъпна група за рекет, лихварство, побоища и палежи. Заради процеса в началото на 2018 г. бяха прекратени и правомощията му като кмет на врачанското село Галиче.Неговата съпруга Цветелина Нелова обаче реши да се кандидатира за кмет на Галиче и успя да стигне до балотаж. В неделя тя ще се изправи срещу представителя на ГЕРБ Страхил Стоянов, като разликата между тях на първия тур е само 29 гласа.", "date": "2019.10.28", "title": "Ценко Чоков претърпя крах като кандидат за Бяла Слатина"}
{"url": "https://offnews.bg/politika/db-prizova-simpatizantite-si-da-glasuvat-po-savest-na-balotazha-714250.html", "text": "Демократична България няма да подкрепи нито един от двамата кандидати за кметове на София, защото няма съвпадение в програмите на партиите им. Симпатизантите на ДБ трябва сами да преценят за кого да дадат вота си на балотажа в столицата, се разбра от думите на ген. Атанас Атанасов, лидер на ДСБ. Председателят на \"Да, България\" Христо Иванов бе малко по-конкретен - нито Йорданка Фандъкова, нито Мая Манолова отговарят на идеята за дълбинна промяна в столицата. Кандидатът за градоначалник от ДБ арх. Борислав Игнатов пък посочи, че решението му е да не гласува на балотажа.Още не е ясно дали ДБ ще отговори на призива на Фандъкова за общ блок на десните партии. \"Не се страхуваме от диалог, но ние настояваме за нашата програма\", отбеляза Христо Иванов.\"Необходими са дълбинни промени в управлението на София, затова групата на ДБ в общинския съвет ще работи по приоритетите си, разписани в програмата ни\", каза Христо Иванов. Това означава да се преборим за децентрализация на общините и повече прозрачност в Столичната община\", допълни той. Между двата тура ДБ ще работи за договорка с неправителствената организация \"Спаси София\" за обща група в общинския съвет. НПО-то бе похвалено, че е постигнало добри резултати в столицата, но \"няма демокрация без партия\", уточни Христо Иванов.Не е грешка, че ДБ прекрати кампанията си предсрочно, за да поведе протеста срещу избора на Иван Гешев за главен прокурор, коментираха още от ДБ. \"Нямаше кой да се противопостави на този избор. ДБ трябва да се противопостави на путинизацията на България\", обяви Христо Иванов.", "date": "2019.10.28", "title": "ДБ призова симпатизантите си да гласуват по съвест на балотажа"}
{"url": "https://offnews.bg/volejbol/silvano-prandi-varna-bratoevi-v-sastava-no-ne-im-garantira-uchastie-v-714273.html", "text": "Селекционерът на националния отбор по волейбол Силвано Пранди изпълни ултимативното условие, което федерацията му наложи, за да остане на поста.Италианският специалист включи в списъка за континенталната олимпийска квалификация през януари в Берлин зачеркнатите от него за августовската пресявка и европейското първенство състезатели.След отпадането от шампионата на Стария континент президентът на федерацията инж. Данчо Лазаров обяви, че Пранди вероятно ще бъде сменен, ако не върне в състава братята Георги и Валентин Братоеви, централния блокировач Николай Николов и диагонала Николай Учиков. И четиримата попаднаха в разширения състав, който беше обявен днес. Пранди обаче си остави вратичка отново да ги освободи, като заяви, че в Берлин ще отидат само най-подготвените състезатели.\"В следващите два месеца ще следим всички изявени състезатели и тези, които са в най-добра форма, ще попаднат в групата от 14 за турнира. Разбира се, напълно е възможно да повикам и състезател, който не присъства в разширения състав, но пък в това време се е представил на много високо ниво. За мен е важно да събера най-подготвените състезатели и да направим всичко, което зависи от нас, да спечелим квотата. Ще бъде много трудно, но не и невъзможно”, коментира за официалния сайт на БФВолейбол селекционерът.  Пранди е изгледал двубоя за Суперкупата на България между „Хебър” и „Нефтохимик 2010”, както и някои мачове от първите два кръга на Суперлигата. Скаутите на националния тим подготвят и всички срещи от вътрешния шампионат, ще се следят внимателно и изявите на българите в чуждестранните първенства. \"До няколко дни ще изясним всички детайли около събирането на отбора. Наскоро бе потвърдено от Европейската конфедерация, че в Италия ще има кръг на 26 декември. Освен това на 26 и 27 декември е финалният турнир за купата на Русия, което също малко усложнява нещата, но ние ще се съобразим. Практически няма да има подготовка в типичния смисъл, но планираме две контролни срещи в София, които трябва да бъдат потвърдени съвсем скоро\", добави мениджърът на отбора Стефан Чолаков.Списъкът на ПрандиРазпределители: Георги СегановГеорги БратоевДобромир ДимитровВладимир Станков Диагонали: Цветан СоколовБоян ЙордановНиколай УчиковВенелин КадънковРадослав Парапунов Посрещачи: Тодор СкримовТодор АлексиевВалентин БратоевНиколай ПенчевРозалин ПенчевМартин АтанасовГеорги ПетровАспарух Аспарухов Центрове: Виктор ЙосифовНиколай НиколовТеодор ТодоровСветослав ГоцевАлекс ГроздановКрасимир Георгиев Либеро: Теодор СалпаровВладислав ИвановПетър КаракашевМартин ИвановИвайло Лалов", "date": "2019.10.28", "title": "Силвано Пранди върна Братоеви в състава, но не им гарантира участие в Берлин"}
{"url": "https://offnews.bg/zdrave/ananiev-niama-nuzhda-ot-natcionalna-programa-za-borba-s-diabeta-714248.html", "text": "\"Не е необходима Национална програма за борба с диабета, тъй като въпреки че няма специален документ, има редица дейности, насочени към болните от диабет, които съответстват изцяло на модерната политика, отразена в резолюциите за диабета на ООН и Европейския парламент\", това е заявил министърът на здравеопазването Кирил Ананиев в отговор на въпрос от депутати на БСП за приемането на Национална програма за борба с диабета.В аргументите си от опозицията изтъкват, че болните от диабет в страната са 500 000, а според специалисти е крайно време да бъдат формулирани и предприети мерки за превенция, скринингова програма и повишаване на информираността за диабета и неговите рискови фактори.В отговора на здравния министър се казва още, че профилактиката и лечението на захарния диабет са сред приоритетите на МЗ, намерили израз в нормативните актове, въз основа на които се гарантират профилактичните прегледи и диспансеризациите, основния пакет от здравни дейности, гарантирани от бюджета на НЗОК, лекарствата за домашно лечение, медицинските изделия и диетичните храни за специални медицински цели, с които се осигуряват съвременни възможности за лечение на пациентите.Според цитираните от министър Ананиев данни за 2018 г. у нас са диспансеризирани 424 192 души, от които 332 011 при ОПЛ и 92 181 при специалисти от извънболнична помощ. Общата стойност на извършените дейности в извънболничната помощ за пациенти с диабет са 12 328 886 лв., за клинико-лабораторни изследвания – 6 228 703 лв. Болните с декомпенсиран диабет, лекувани в болнични условия по клинична пътека са били 33 810, за които Касата е платила 26 175 538 лв.Общо за болните от диабет НЗОК е платила 135 430 500 лв., от които 127 474 996 лв. за лекарства и 7 955 504 лв. за медицински изделия.Ананиев припомня, че от септември 2013 г. е в сила Националната програма за превенция на хроничните незаразни болести и по тази програма са предприети всички необходими мерки за профилактика, диагностика и лечение на диабета и усложненията му.Неотдавна няколко пациентски организации заявиха в отворено писмо до институциите, че България се нуждае спешно от Национална програма за борба с диабета, която да бъде дългосрочна и да обхваща целия спектър на ефективната профилактика, съвременното лечение по утвърдени европейски стандарти, обучението, контрола и самоконтрола на заболяването, както и своевременното откриване, проследяване, превенция и лечение на всички усложнения на диабета.От организациите цитираха статистика, според която 8,4 % от населението у нас е засегнато от диабет, а прогнозите сочат, че до 2040 г. всеки десети българин ще бъде с тази диагноза.", "date": "2019.10.28", "title": "Ананиев: Няма нужда от Национална програма за борба с диабета"}
{"url": "https://offnews.bg/politika/parvi-danni-ot-tcik-gerb-pecheli-ot-raz-v-6-oblastni-grada-bsp-vodi-714187.html", "text": "Данни от първи обработени протоколи в общинските избирателни комисии публикува Централната избирателна комисия. На повечето места обработените протоколи са до 5 на сто. Междинните резултати сочат, че кандидатите на ГЕРБ печелят над 50% в Бургас, Варна, Велико Търново, Враца , Габрово и Стара Загора.Фирмата преброител \"Информационно обсужване\" публикува нови данни към 3 часа, съобщи БНР. В Кюстендил печели Петър Паунов издигнат от коалиция СДС, ГЕРБ, ВМРО, Обединени земеделциВ Монтана също печели кандитатът на коалиция СДС, ГЕРБ, ВМРО - Златко Живков.На този етап и кандидата на ГЕРБ в Хасково Станислав Дечев събира малко над половината гласове, но може да се изправи на втори тур срещу Коста Стоев от БСП.В Търговище кандидатът на ГЕРБ Дарин Димитров събира малко над 50 процента, следван от Хамди Илязов от ДПС с 34,2. Там обработените протоколи към 3 часа тази нощ са 29 процента. В Кърджали при една трета обработени протоколи Хасан Азис от ДПС получава малко над 60 %, Никола Чанев от ГЕРБ е с 25.85% В Пловдив на балотаж ще отидат Здравко Димитров от ГЕРБ - 35.68% и Славчо Атанасов Местна коалиция „НФСБ (ВМРО-БНД)“ със 17.68%.Една четвърт са обработените протоколи в Плевен. Независимият Георг Спартански води с 39.2 на сто, на балотаж ще се състезава за кметският стол със вторият Мирослав Петров от ГЕРБ. В Ловеч балотажът засега се очертава между ГЕРБ и ВМРО - Корнелия Маринова срещу Виктор Стойчев.В Благоевград на втори тур отиват Атанас Камбитов от ГЕРБ и независимия Румен Томов.В Пазарджик издигнатият от Новото време Тодор Попов ще се състезава или срещу Благо Славов, кандидат на коалиция БСП , Земеделски народен съюз, Партия на зелените и други формации, или срещу кандидата на ГЕРБ Иван Панайотов, които са с близки резултати на този етап.И в Смолян се очертава провеждането на втори тур за избор на кмет. При 42 процента обработени протоколи в ОИК, кандидата на ГЕРБ Николай Мелемов води с малко над 36 процента, втори е Стефан Сабрутев от БСП, който засега събира 23.7 на стоВ Ямбол на този етап води Валентин Ревански от ПРЯКА ДЕМОКРАЦИЯ с 39 процента, втора е Катя Георгиева от БСП с 21,91 на сто. При обработени една четвърт от протоколите в Хасково, кандидатът на ГЕРБ Станислав Дечев води с 52,3 процента, втори е Коста Стоев с резултат от 17.7 на сто.В Силистра при 64-процентна извадка кандидата на ГЕРБ Юлиян Найденов получава 46,8 на сто, с втори резултат е Момчил Неков от БСП - 29,9 процента.За Шумен обработените в ОИК протоколи са 45% и там води кандидатът на ГЕРБ Любомир Христов, втори е Венцислав Венков от БСП, към момента разликата между тях е малко над 10 процента.Във Сливен при обработени 21% от протоколите кандидата на ГЕРБ Стефан Радев получава почти 47 на сто от гласовете, основният му опонент е Кольо Милев от БСП с 23.85 на сто.Кандидат на БСП води срещу тези на ГЕРБ при първия тур в Русе Пенчо Милков с 10% пред Диана Иванова. Там са обработени само 15 на сто от протоколите към 3 часа.В Разград кандидата на БСП Денчо Бояджиев събира над 29%, този на ГЕРБ Валентин Василев почти 22 на сто, при 58% обработени протоколи.", "date": "2019.10.28", "title": "Първи данни от ЦИК: ГЕРБ печели от раз в 6 областни града, БСП води в Русе"}
{"url": "https://offnews.bg/sviat/kremal-ako-al-bagdadi-naistina-e-ubit-tramp-pomogna-za-borbata-s-ter-714252.html", "text": "Кремъл намира, че може да се говори за сериозен принос на президента на САЩ Доналд Тръмп в борбата с международния тероризъм, ако се потвърдят сведенията за ликвидирането от американски спецчасти на лидера на терористичната групировка \"Ислямска държава\" Абу Бакр ал Багдади, предаде БТА, като цитира агенция ТАСС.\"Ако наистина е така, нашите военни трябва да са видели в зоната американските самолети и дронове, които са провеждали операцията\", каза днес пред журналисти Дмитрий Песков, прессекретарят на руския президент Владимир Путин.По думите му, ако действително се потвърди информацията за ликвидирането на Ал Багдади, то като цяло може да се говори за сериозен принос на американския президент в борбата с международния тероризъм. Песков каза, че само по себе си съобщението на Тръмп за ликвидирането на Ал Багдади не може да предизвика негативна реакция от страна на руските власти.", "date": "2019.10.28", "title": "Кремъл: Ако Ал Багдади наистина е убит, Тръмп помогна за борбата с тероризма"}
{"url": "https://offnews.bg/sviat/polsha-arestuva-zapodozrian-za-shpionazh-v-polza-na-rusia-714276.html", "text": "Агенцията за вътрешна сигурност на Полша задържа заподозрян за шпионаж в полза на Русия, той вече има официално повдигнати обвинения и ще бъде в ареста 3 месеца, съобщи руската редакция на Полското радио.„В хода на операцията на агенцията е задържан Петр С., на когото са предявени обвинения. Проведени са обиски, които послужиха за две допълнителни обвинения – за незаконно притежаване на оръжие и боеприпаси, и за използване на фалшиви документи. От него са иззети електронни устройства“, заяви прессекретарят на министъра по координацията на спецслужбите Станислав Жарина.Според него разследващите са събрали достатъчни доказателства за сътрудничеството на Петр С. с руското разузнаване. Той е арестуван на 26 октомври. В местните медии се появи информация, че е бил служител на полската Агенция за военната собственост, които бяха опровергани от Агенцията за вътрешна сигурност.През юли окръжният съд във Варшава осъди на 3 години затвор поляк, който през 2018 г. бе задържан също по подозрение за шпионаж в полза на Русия. Марек В. беше признат за виновен след доказателствата, че в периода 6 март 2015-27 януари 2016 е участвал в дейността на руското военно разузнаване ГРУ, насочена срещу Полша.Той е общувал с офицери от разузнаването, работещи под дипломатическо прикритие в Полша, предавал им е информации за плановете на полското правителство за строителството на газопровода „Северен поток“.В средата на октомври спецслужбите в Чехия съобщиха за разкрита руска агентурна мрежа, действала на територията на страната, за което OFFNews тогава писа. Директорът на Службата за сигурност и информация Михал Коуделка заяви, че руските агенти са били свързани със структурите на ФСБ на Москва. Посолството на Русия в Прага очаквано отхвърли огласените от чешките спецслужби сведения.", "date": "2019.10.28", "title": "Полша арестува заподозрян за шпионаж в полза на Русия"}
{"url": "https://offnews.bg/zdrave/bezplatni-pregledi-za-psoriazis-vav-vma-714210.html", "text": "Дерматолозите от ВМА се включват в кампанията по повод Световния ден за борба с псориазиса и ще преглеждат безплатно пациенти със съмнение за това заболяване. Не се изисква направление от личния лекар, съобщиха от болницата.Консултациите ще се проведат на 29 октомври, от 9 до 12 часа, в кабинет 218, който се намира на втория етаж в поликлиниката на ВМА. За целта е необходимо предварително записване на телефони 02/ 92 25 002 и 02/ 92 26 181, между 8 и 14 часа.Кампании ще има и в Плевен и Стара Загора.В рамките на отбелязването на Световния ден за борба с псориазиса, пациентите ще имат възможност да се запознаят с всички съвременни методи за лечение на заболяването, прилагани в клиниката на ВМА, която е Национален център за борба с псориазиса.По думите на специалистите основен рисков фактор за появата на това заболяване е стресът. Употребата на определен вид медикаменти също може да е предпоставка. Дерматолозите напомнят, че заболяването има епизоди на обостряне. Освен кожата, псориазисът може да засегне ставите и вътрешните органи. Затова и препоръката им е да не се прибягва до самолечение, а да се потърси специализирана медицинска помощ.", "date": "2019.10.28", "title": "Безплатни прегледи за псориазис във ВМА"}
{"url": "https://offnews.bg/politika/shtabat-na-manolova-ima-romski-sektcii-s-1000-po-goliam-vot-za-fanda-714272.html", "text": "Вотът в ромските секции в столичните квартали \"Красна поляна\", \"Слатина\" и \"Люлин\" буди огромни съмнения. В \"Красна поляна\" вчера е имало струпване на хора между 9:00 и 11:00 часа преди обяд, а следобед не е имало движение. Имаме притеснения, че това е организиран вот.Това заяви в щаба на Мая Манолова председателят на \"Движение България на гражданите” Димитър Делчев. По думите му в една от секциите в \"Красна поляна\" се вижда, че има 2081 гласа за Йорданка Фандъкова, 251 за Мая Манолова, а останалите са за другите кандидати.\"Това са 1000 % по-голям вот за Фандъкова, което без организация и контрол на вота не може да стане. В секция №61, отново в \"Красна поляна\", се вижда, че Йорданка Фандъкова е получила 242 гласа, а Мая Манолова - 13 гласа. Другите кандидати са получили по два, три, пет или десет гласа\", каза Делчев.В секция №75 в същия район има 160 гласа за Фандъкова и 4 гласа за Манолова. Фрапантно е положението и в кварталите \"Люлин и \"Слатина\". Това не е свободен, а организиран вот, отбеляза председателят на \"Движение България на гражданите”.Никола Вапцаров, председателят на Инициативния комитет, издигнал кандидатурата на Манолова за столичен кмет, обобщи,  че през изборния ден щабът е подал сигнали за над 30 нарушения на изборния процес.Войслав Тодоров, който е в листата на \"България на гражданите\" и член на ИК на Манолова, добави, че концентрирано гласуване се наблюдава и в столичния кв. \"Христо Ботев\" в 70-та секция - с феноменалните 80 % гласували, от които 393 гласа за Фандъкова, малко над 30 гласа – за Манолова.\"В секция 76 е подобно положението - точно 343 гласа за Фандъкова и 35 гласа за Манолова. Във Филиповци 70-80 % от вота е за Фандъкова. Това се повтаря по същия начин и за районните кметове и съветниците\", уточни той.\"Когато говорим за подмяна, понеже Фандъкова имаше нахалството да го каже, ето това е подмяната – подмяната на вота чрез контролиран вот и странни единомислия, стига се до такива ситуации. Подмяната е ясно на кого е\", каза Тодоров, визирайки ГЕРБ.Никола Вапцаров заяви, че нови жалби за изборни нарушения са писани през нощта и вече са над 35 - изпратени от щаба на Манолова до ОИК.\"Имаме и сигнал за недопускане на законни представители до секциите заради етническия им произход. 134-то училище, 26-та секция, са казвали на хората изобщо да не вземат бюлетината за кмет, същата тактика се е прилагала във Френската гимназия. Това е подмяна на вота. Ние сме тук за честно състезание\", заяви председателят на Инициативния комитет, издигнал Манолова за кмет.Според сигнала нераздадените бюлетини после са били попълнени и пускани в урните.\"Хората в неделя ще избират между тези, които предлагат промяна и другите, които - както се вижда от протоколите - получават предимства от ромските гласове. Очевидно ГЕРБ избраха другия подход и точно това ще разгневи демократично мислещите хора. И точно това ще ги накара да излязат да гласуват срещу кандидата, който си позволява да манипулира вота, коментира още Димитър Делчев.Ана Вилфан, която е кандидат за общински съветник от коалиция \"България на гражданите\", съобщи за отказан достъп на представители на ДБГ и на Инициативния комитет на Мая Манолова.\"Представител на ОИК ни обясни, че достъп до „Арена Армеец” няма да се даде, докато не приключи конфликтът с Волен Сидеров пред залата. Едва след 23,00 ч. представител на ДБГ бе допуснат до залата, а на Инициативния комитет на Мая Манолова представителят не беше допуснат\", обяви Вилфан и каза, че това е недопустимо - при положение, че представителят е притежавал всички необходими документи по закон.", "date": "2019.10.28", "title": "Щабът на Манолова: Има ромски секции с 1000% по-голям вот за Фандъкова (видео)"}
{"url": "https://offnews.bg/dw/izbori-2019-za-vsichko-si-ima-parvi-pat-714274.html", "text": "За 11-ти пореден път ГЕРБ са първа политическа сила на избори, макар че не успяха да повторят триумфа от 2015 г. За всичко си има първи път, а на местни избори ‘2019 много неща се случиха за първи път.За първи път в България ще има толкова пъстри общински съвети. За първи път кандидат на ГЕРБ, които от 2005 г. насам са печелили столицата на първи тур, сега ще трябва да идат на балотаж за кметския пост. За първи път Йорданка Фандъкова (ГЕРБ), която се бори за четвърти мандат в София, има толкова нисък резултат на мажоритарен избор. От подгласничката ѝ, подкрепената от БСП Мая Манолова, я делят най-много 10%.За първи път има граждански кандидат, печелещ сериозна мажоритарна подкрепа без партия зад гърба си, при това в столицата - Борис Бонев. Той е издигнат от инициативен комитет на сдружението “Спаси София”, с четвърти резултат. Анализаторите са единодушни, че това е една от изненадите на вота.Резултатът от предстоящите балотажи в областни центрове може да намали, но с малко, достиженията на ГЕРБ от 2015 г., когато спечелиха 22 от 28 областни града, десет от които още на първи тур. За първи път в София е отбелязан толкова сериозен спад на вота за ВМРО - само 5 месеца след като на евроизборите организацията спечели двама евродепутати.А много други неща се случиха за пореден път. Отново гласовете на градската десница в София бяха разпокъсани, тъй като до обединение на ДБ и “Спаси София” не се стигна. Отново няма да има балотаж в Кърджали, където кандидатът и настоящ кмет от ДПС Хасан Азис спечели пети мандат с над 50%. Но вместо кючек на победата, както през 2015-та, в Кърджали сега играха “хоро на заедността”.Няма да има балотажи и в Стара Загора и Бургас, където резултатите са близо до 70% за кметовете на ГЕРБ Живко Тодоров и Димитър Николов, печелещи съответно трети и четвърти мандат. Иван Портних (ГЕРБ) също печели Варна на първи тур - и трети мандат. Но в две трети от общините втори тур ще има.Първата политическа сила и прогнозите на ЦветановОкончателните изборни резултати още не са обявени от Централната избирателна комисия (ЦИК), но не е изненада, че за 11-ти пореден път ГЕРБ са първа политическа сила на избори. Макар и с по-малко общински съветници от предишните местни избори и най-вероятно с по-малко кметове от досегашните 129 (от общо 265 общини).“Докато сме първа политическа сила, няма отстъпление”, заяви пред журналисти премиерът и лидер на ГЕРБ Бойко Борисов, определил резултатите като “безапелационна победа” и бой на БСП. В следизборните студия политолози ги изтълкуваха като затвърждаване на статуквото поради липса на алтернатива и вероятност ГЕРБ да изкара пълен трети мандат.Как се справи ГЕРБ без Цветанов? Въпреки първия за ГЕРБ балотаж в София, според Борисов, не са се оказали верни предсказанията за отстъпление на ГЕРБ в смесените райони, дошли откъм доскорошния Втори. Но по БНТ Първан Симеонов от “Галъп интернешънъл” заяви, че \"ДПС разширява своята електорална биография, особено на Северозапад”.София, най-голямата интригаСъс София започна интригата на тези местни избори - и със София ще завърши, или ще прерасне в нова, на 3 ноември. Разликата от близо 40 000 - 50 000 гласа между Фандъкова и Манолова веднага подхрани две спекулации: а) дали в столицата не може да се повтори прецедентът от Будапеща, където унгарската опозиция в лицето на леви и десни партии се обедини срещу авторитарния Орбан и б) дали президентът Румен Радев няма да се “включи” в прегрупирането на силите за втория тур - например с отказ да подпише указа за новия главен прокурор Иван Гешев срещу мобилизиране на (някаква) подкрепа за Манолова от градските десни.Още в изборната нощ тръгнаха залози коя от двете претендентки биха подкрепили избирателите на градската десница на втори тур. “Спаси София” ще коментират темата в идните дни. “Демократична България” обявиха в началото на кампанията, че ще оставят избора на съвестта на симпатизантите си.Фандъкова и Манолова вече се обърнаха с послания към тях - първата към “десните”, втората към “кандидатите на промяната”. В първото си изявление пред журналисти след края на изборния ден Фандъкова заяви, че “София е дясна” и поздрави ДБ и независимия кандидат Борис Бонев за “добрите резултати”. Манолова пък призова софиянци да изберат “между диктата и демокрацията” и за “обединение, солидарност и надпартийност, когато се борим за промяната в София”. Изследване на “Алфа Рисърч” показа, че 70% от подкрепата, осигурена за нея, идва от БСП, а 18 на сто - от други, по-малки политически сили.Зам.-председателят на БСП Кирил Добрев с едно изречение затри усилията на бившия омбудсман да изгради образ на “независим кандидат”, заявявайки, че “за левицата в София това е първият балотаж от 2005-та насам”.В национален план резултатите показват едно по-добро присъствие на ВМРО - за разлика от софийското им представяне. Това означава вероятна подкрепа за ГЕРБ на балотажите и заздравяване на коалиционната спойка, независимо от факта, че в Пловдив техният кандидат и бивш кмет Славчо Атанасов отива на балотаж с кандидата на ГЕРБ Здравко Димитров.Избори 2019: назрява промяна?Политолози и социолози са много предпазливи в прогнозите си за изхода от втория тур в София - хем твърдят, че ГЕРБ и този път ще спечели, хем че все пак съществува вероятност Манолова да победи, в зависимост от това дали ще успее да консолидира протестен вот. Близките до ГЕРБ анализатори смятат, че Фандъкова и този път ще спечели, както и че не е възможно десни избиратели да гласуват за Манолова.Свързвани със социалистите от своя страна са убедени, че „сценарият от Будапеща\" е възможен и обединение на леви и десни в София ще доведе до победа, а оттам и промяна в национален мащаб. „Назрява промяна, ще се случи не на местните, а на следващите парламентарни избори, въпросът е кой ще я овладее и ще поеме лидерството над нея\", заяви политологът Харалан Александров по БНТ.На въпрос дали е сигурна победата на Фандъкова на балотажа, Борисов отговори: “Никога нищо не е сигурно в тоя живот. Единственото сигурно нещо е Орландовци\".Какво да се прави, всички доволни политици си приличат, всяко политическо семейство е нещастно по своему.", "date": "2019.10.28", "title": "Избори 2019: за всичко си има първи път"}
{"url": "https://offnews.bg/112/uchenicheski-avtobus-se-samozapali-na-predela-714254.html", "text": "Автобус с деца от Велико Търново се самозапали на прохода Предела, предаде БНР.Инцидентът се е случил тази сутрин около 10,30 ч. Учениците са от Велико Търново и са отивали на планинска лагер-школа в Добринище. По време на пътуването гъст дим изпълнил автобуса. Ръководителите веднага евакуирали децата, а шофьорът на автобуса Димитър Докин започнал сам да гаси огъня с пожарогасителя в рейса. Малко по-късно на мястото пристигнал екип на Районна служба \"Пожарна безопасност и защита на населението\" и пожарът бил потушен.  Нито едно дете не е пострадало или вдишало от дима. Изпратен е друг автобус, с който групата да се придвижи към Добринище. По първоначална информация причината за инцидентът е техническа повреда. ", "date": "2019.10.28", "title": "Ученически автобус се самозапали на Предела"}
