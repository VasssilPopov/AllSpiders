{"url": "https://offnews.bg/sviat/zukarbarg-si-prizna-che-kejmbridzh-analitika-e-otmaknala-i-negovite-l-678523.html", "text": "Във втория ден от изслушването си пред американския Конгрес основателят и изпълнителен директор на Фейсбук Марк Зукърбърг призна, че компанията Кеймбридж Аналитика е злоупотребила и с неговите лични данни.Информацията от профила на Зукърбърг също е попаднала в огромния пакет от лични данни на 87 млн. потребители на социалната мрежа, продадени за предизборна агитация в САЩ.Марк Зукърбърг подчерта, че въвеждането на регулации в индустрията на социалните медии вече е неизбежно:\"Значението на интернет в света и ролята му в живота на хората растат и мисля, че ще необходима някаква регулация. Трябва обаче да се внимава каква ще бъде тази регулация\" - каза той.По-големи компании като Фейсбук имат ресурси да се съобразят с наложена от правителството регулация, но това може да се окаже по-трудно за малки стартъп фирми, добави Зукърбърг.", "date": "2018.04.11", "title": "Зукърбърг си призна, че Кеймбридж Аналитика е отмъкнала и неговите лични данни във Фейсбук"}
{"url": "https://offnews.bg/kultura/tazi-godina-niama-da-se-provede-noshtta-na-muzeite-i-galeriite-v-plovd-678515.html", "text": "Лоша новина за всички любители на изкуството и град Пловдив. Фондация \"Отворени изкуства\" обяви, че тази година няма да бъде проведено едно от най-мащабните събития в града \"Нощ/Пловдив\", по известно като Нощта на музеите и галериите, което събираше хиляди души в града под тепетата. Това стана ясно от прессъобщение на фондацията:По-рано тази година \"Отворени изкуства\" отказа пари от общината заради от страна на кмета на града Иван Тотев.Директорът на фондацията Веселина Сариева отказва 40-те хил. лв. заради изказване на кмета на Пловдив след неин пост във Фейсбук, в който критикува ремонт на улица в центъра на града - ул. \"Отец Паисий\" или т. нар. \"втора Главна\".Тогава Тотев заяви на пресконференция:„Веска Сариева е наша приятелка. Господ да я поживи и да пали свещи да не прекратим културната програма на Общината, че не знам какво ще прави тогава”.", "date": "2018.04.11", "title": "Тази година няма да се проведе Нощта на музеите и галериите в Пловдив"}
{"url": "https://offnews.bg/kultura/ochakva-ni-naj-epichnata-bitka-v-igra-na-tronove-snimana-55-dni-678504.html", "text": "Очаква ни най-голямата и най-епична бойна сцена в \"Игра на тронове\". Стана ясно, че в сезон 8 на най-известния сериал в момента, ни очаква грандиозна битка, чието заснемане е отнело 55 дни. Това става ясно от картичка от продуцентите на сериала към всички, взели участие в заснемането на битката. В нея е написано, епизодът ще покаже \"нещо, което не е правено да сега\". Картичката бе публикувана в профила в Инстаграм на един от режисьорите на сезон 8 - Джонатън Куинлан. Текстът към поста на Куинлан гласи: „Това казва всичко. 55 последователни нощи. 11 седмици. Три локации. Никога няма да видите нещо подобно“. Малко по-късно публикацията му обаче бе изтрита. Последните новини около сериала определено подсказват, че ни очаква грандиозно шоу, което обаче ще видим чак през 2019 г. Миналия месец стана ясно, че в последния сезон на \"Игра на тронове\" много от героите на сагата ще намерят своята смърт - някои от тях ще са знаковите образи. Франческа Орси - един от вицепрезидентите на HBO, разказа част от чутото от нея по време на четене на сценария на последния сезон на сериала.\"Това беше един наистина вълнуващ момент в нашия живот и кариера\", каза Орси по време на пресконференция в Израел.Тя допълни, че след като са били прочетени и последните думи на сценария, всички присъстващи са аплодирали в продължение на 15 минути създателите на сериала по книгите на Дж. Р. Р. Мартин - Дейвид Бениоф и Д. Б. Уайс.", "date": "2018.04.11", "title": "Очаква ни най-епичната битка в 'Игра на тронове', снимана 55 дни"}
{"url": "https://offnews.bg/obshtestvo/balgaria-gubi-kiseloto-mliako-i-sireneto-kato-traditcionni-hrani-678513.html", "text": "България може да загуби като традиционни храни „Българско кисело мляко“, „Българско бяло саламурено сирене“, „Български кашкавал“, „Кашкавал Балкан“, „Карловска луканка“, „Карловски луканков салам“, „Лютеница Първомай“ и „Българска боза“. Причината е, че Европейската комисия упражнява безпрецедентен натиск върху страната за незабавно прекратяване на закрилата върху географските означения за традиционни български храни. Тя ни е заплашила с наказателна процедура и на 9 ноември 2017 год. В Народното събрание е внесен проект за Закон за изменение и допълнение на Закона за марките и географските означения, в който се предвижда отпадане на възможността за национална регистрация на географски означения на земеделски продукти и храни, които попадат в обхвата на Регламент на ЕС 1151/2012 год. относно схемите за качество на селскостопанските продукти и храни. Това се постига със създаването на нов член 51а, който изключва от национална регистрация географски означения за тези продукти, алармират от Комитета за защита на потребителите.Огромният проблем, който се създава за българските потребители, е че с измененията в закона се предвижда прекратяване на досегашната регистрация на описаните географски означения. От България се иска да не дава закрила на наименованията на тези храни не само за в бъдеще, но и със задна дата, считано от приемането на страната в ЕС през 2007 г.\"Смятаме, че зад промените се крият лобистки интереси на производители и търговци от други държави членки, които може би са нарушили нечии права в миналото и сега са заплашени от съдебно преследване за това и които отдавна искат да напълнят българския пазар с нискокачествени млечни и месни продукти. В същото време категорично е отхвърлено искането от нашата страна за бърза и опростена процедура за регистрация на съществуващите географски означения, ползващи се с национална защита в момента\" - заявяват от Комитета за защита на потребителите.Закрилата на географските означения е особено важна, защото ако тя отпадне, те ще могат да се използват недобросъвестно и ще се нанесат вреди на потребителите, на репутацията на самите продукти и районите, в които се произвеждат. По отношение на потребителите географското означение дава гаранция за високо качество на продукта и възможност за избор на продукти с определено утвърдено качество, познато и ценено от него. За географското място, където се произвеждат продукти, защитени с географско означение, ползата е, че това води до глобално развитие на съответния район, благодарение на създаването на работни места, повишаване популярността на региона и последващо развитие на земеделие, индустрия и туризъм. Именно такива са и прокламираните цели на защитата на наименованията за произход и географските указания съгласно Регламент 1151/2012. Но не става ясно както тези цели биха се постигнали чрез прекратяването със задна дата на регистрирани по надлежния ред географски означения.Докато действа закрилата върху регистрираните географски означения, съществува забрана за неоторизираното им използване, която пази потребителите от имитиращи продукти без същото качество. Ако тази закрила отпадне от лятото на тази година, всеки производител или търговец ще може да ги употребява при етикетирането на предлаганите от него продукти на пазара. Най-потърпевши от ситуацията ще бъдат потребителите, които ще бъдат заблуждавани, защото тези продукти ще започнат да се предлагат със съмнително качество и фалшифицирани.\"Ние искаме българското правителство да защити наименованията на българските традиционни храни и да не допуска прекратяването на закрилата преди вписването им в единния регистър на Европейската комисия. Препоръчваме да се предвиди разумен срок, в който да се проведе процедурата за вписване на съществуващите географски означения по облекчена процедура. Всичко това трябва да се договори с ЕК в интерес на потребителите на вътрешния ни пазар, но така и на международните пазари, на които се продават „Българско кисело мляко“, „Българско бяло саламурено сирене“, „Български кашкавал“, „Кашкавал Балкан“, „Карловска луканка“, „Карловски луканков салам“, „Лютеница Първомай“ и „Българска боза“ - заявяват още от Комитета за защита на потребителите.", "date": "2018.04.11", "title": "България губи киселото мляко и сиренето като традиционни храни"}
{"url": "https://offnews.bg/gimnastika/gratciite-ni-trenirat-na-oblekchen-rezhim-zaradi-kontuzii-678511.html", "text": "Ансамбълът ни по художествена гимнастика тренира на облекчен режим заради контузии на три от състезателките. Това съобщи старши треньорът на тима Весела Димитрова.Гимнастичките Елена Бинева, Лаура Траатс и Теодора Александрова получиха различни травми преди и по време на Световната купа в София в края на март. В ансамбъла са още Симона Дянкова и Мадлен Радуканова.Бинева изкълчи глезен на официалната тренировка преди надпреварата в София, Траатс е с болки в коляното, а Александрова има проблеми с глезена.\"Доста добре протича възстановяването им. В момента тренираме на облекчен режим, медицинският екип се грижи за тях. Ще видим дали ще участваме. Не съжаляваме, че пропускаме Световната купа в Пезаро.Програмата тази година е много трудна, защото има европейско и световно първенство. И останалите отбори не играят на всички турнири. Световният шампионат в София е най-важното състезание за сезона и затова трябва да съхраним момичетата\", каза Димитрова.Следващото състезание, което е заявено от БФХГ, е Световната купа в Баку (Азербайджан) от 27 до 29 април, но треньорът на грацийте ни сподели, че в последния момент ще се прецени евентуалното участие на ансамбъла.", "date": "2018.04.11", "title": "Грациите ни тренират на облекчен режим заради контузии"}
{"url": "https://offnews.bg/temida/oshte-edin-zatvornik-izbiaga-tozi-pat-ot-plovdiv-678505.html", "text": "Мъж, осъден на 1 година затвор, е избягал от затворническо общежитие в Пловдив. Правосъдното министерство уточнява, че затворникът не се е прибрал след работа от \"външен неохраняем обект\". Mъжът е обявен за общодържавно издирване.Според пловдивската медия \"Трафик нюз\" избягалият затворник е Георги Т., по-известен като Жоро Мандажата, който е осъден на 1 година лишаване от свобода. Той е бил задържан преди месец, след като полицията го хванаlа да продава амфетамини до Строителния техникум в града.Само преди седмица от Софийския централен затвор успяха да избягат рецидивистите Радослав Колев и Владимир Пелов. Те все още се издирват.", "date": "2018.04.11", "title": "Още един затворник избяга, този път от Пловдив"}
{"url": "https://offnews.bg/turizam/kabinetat-dade-oshte-nad-1-6-mln-leva-za-reklama-na-turizma-678508.html", "text": "Правителството осигури допълнителни 1 680 000 млн. лв. по бюджета на Министерството на туризма за изпълнение на Годишната програма за национална туристическа реклама.Програмата предвижда устойчиво развитие и промотиране на културно-историческия туризъм, съчетан със специфичните видове туризъм, с цел преодоляване на сезонността. Това налага използване на актуални маркетингови инструменти и сътрудничество с водещи световни медии за достигане до целевите аудитории, съобщиха от правителствената пресслужба.Официалната статистика показа, че за периода януари-декември 2017 г. България е посетена от близо 8,9 млн. чуждестранни туристи. Това е увеличение от 7,6% спрямо същия период на 2016 г., която досега бе рекордна за туризма. Първоначалните резултати за 2018 г. също са оптимистични – за първите два месеца на годината чуждестранните туристи са с 10,6% повече спрямо същия период на 2017 г., посочват оттам.Заради увеличилия се брой туристи приходите от международен туризъм - по данни на БНБ за периода януари-декември 2017 г., възлизат на близо 6,9 млрд. лв. и са се увеличили с 9,3% в сравнение със същия период на предишната година. ", "date": "2018.04.11", "title": "Кабинетът даде още над 1,6 млн. лева за реклама на туризма"}
{"url": "https://offnews.bg/politika/v-briuksel-odobriha-direktivata-za-komandirovane-na-rabotnitci-v-es-678507.html", "text": "Посланиците на Европейския съюз одобриха договорения от Българското председателство и Европейския парламент компромисен текст на директивата за командироване на работници в ЕС. Тя ще бъде окончателно приета на по-късен етап, след като законодателният акт бъде гласуван в Европарламента.До решението се стигна след проведено днес заседание в Брюксел. Целта на преразгледаната директива е да се улесни трансграничното предоставяне на услуги, като същевременно се гарантира лоялната конкуренция и зачитането на правата на тези работници, които са наети на работа в една държава членка и са изпратени от работодателя си да работят временно в друга.Директивата има за цел още да гарантира справедливо заплащане и равнопоставени условия между командироващите и местните предприятия в приемащата държава, като същевременно се запазва принципът за свободно движение на услуги.Тя предвижда командированите работници да се ползват от същите правила за възнагражденията като местните работници на приемащата държава членка. Пояснени са също правилата за надбавките. Директивата въвежда понятието дългосрочно командироване. То означава, че след 12 месеца работникът ще се счита за дългосрочно командирован, като съществува  възможност за удължаване с 6 месеца при обосновано уведомление от доставчика на услуги. След този период спрямо командирования работник ще се прилагат почти всички аспекти на трудовото право на приемащата държава.Повишава се още броят на евентуалните колективни трудови договори, които може да се прилагат в държавите членки със система за обявяване на колективни трудови договори или арбитражни решения за общоприложими. Колективни трудови договори могат да се прилагат спрямо командировани работници не само в сектора на строителството, както е до момента, а във всички сектори и отрасли.Директивата предвижда Агенциите за временна заетост да гарантират на командированите работници същите ред и условия, които се прилагат спрямо временно наетите работници в държавата членка, в която се извършва работата.Очакванията са да се подобри сътрудничеството срещу измамите и злоупотребите в контекста на командироването.", "date": "2018.04.11", "title": "В Брюксел одобриха директивата за командироване на работници в ЕС"}
{"url": "https://offnews.bg/obshtestvo/kabinetat-dava-na-kontcesia-oshte-chetiri-plazha-678510.html", "text": "Правителството стартира процедури за предоставяне на концесия на четири морски плажа - „Св. Св. Константин и Елена – юг“, „Ривиера“, „Ахтопол север – източна зона“ и „Китен - юг“.Предлага се срокът на първите две концесии да е 15 години, а на вторите две – десет.Процедурата се провежда по реда на Закона устройството на Черноморското крайбрежие, като концесионерите ще бъдат определени чрез конкурс, организиран от министъра на туризма и проведен от комисия, назначена от министър-председателя.Размерът на минималното годишно концесионно заплащане на плаж Св. Св. Константин и Елена – юг“ е 78 662 лева без ДДС, на плаж „Ахтопол север – източна зона“ – 30 775 лева без ДДС, на плаж „Ривиера“ – 257 959 лева без ДДС, и на плаж „Китен-юг“ - 119 499 лева без ДДС.Размерите са определени съгласно приетата от Министерския съвет Методика за определяне минималния размер на концесионното плащане за морски плажове. Критериите за формиране на комплексната оценка са съобразни с РМС 604/2016.", "date": "2018.04.11", "title": "Кабинетът дава на концесия още четири плажа"}
{"url": "https://offnews.bg/dw/saprugat-na-iulia-krasteva-dosieto-%d1%9d-e-falshifikatcia-publikuvana-r-678520.html", "text": "Известният френски писател Филип Солерс, съпруг на Юлия Кръстева, излезе с първа реакция след оповестяването на досието ѝ. Солерс е убеден, че става дума за фалшификация. В \"La Règle du jeu\" той дава воля на гнева си.81-годишният Филип Солерс е един от най-известните френски интелектуалци. Той е основател на авангардното движение и издание \"Тел Кел\" (Tel Quel), в което участват Ролан Барт, Мишел Фуко, Жак Дерида, Умберто Еко, Марслен Плене, Юлия Кръстева и други.Солерс наруши мълчаниетоВ неделя Солерс посети една литургия в памет на покойния папа Йоан Павел Втори във Венеция, пише \"Франкфуртер Алгемайне Цайтунг\" и припомня за подозренията, че неуспешният атентат срещу Йоан Павел Втори през 1981 година е бил замислен от съветските и българските тайни служби заедно с Щази.Ден след литургията Филип Солерс наруши мълчанието по случая \"Юлия Кръстева\". На уебстраницата на \"La Règle du jeu\" (\"Правилата на играта\") - списание за литература, философия, политика и изкуство, чийто издател е видният френски интелектуалец Бернар-Анри Леви, Солерс дава воля на гнева си и между другото пише: \"Защо старите български тоталитарни тайни служби сега публикуват \"архиви\" срещу Юлия Кръстева, които тя гневно опровергава? Защо реномирани вестници като \"Ле Монд\" и \"Л‘Обс\" повтарят тази невярна информация?\"В тази връзка \"Франкфуртер Алгемайне Цайтунг\" коментира, че Солерс като някой Дон Кихот се бори срещу теорията на заговора между съветските, българските и френските тайни служби, хванати ръка за ръка с комунистическата преса и с лявата публичност под егидата на Путин.Самият Солерс смята, че статията за \"Аферата Кръстева\" в \"Льо Монд\" неслучайно е била публикувана редом с информацията за отравянето на агента Сергей Скрипал, както и че неслучайно авторът на статията в \"Л‘Обс\" е български журналист от София, става ясно от публикацията му в \"La Règle du jeu\".По-нататък в своя гневен изблик Филип Солерс разчиства сметките си с още един от атакуващите Юлия Кръстева – \"умствено изостаналия\", \"набеден писател\" Фабрис Плискен, \"внук на съветолог\". Настъплението срещу Кръстева се било превърнало в \"популистко-фашистки фестивал\", срещу който се възправили поне смелите демократи в България, пише Солерс. Той гневно протестира срещу опита да се възроди Студената война и духът на Джон Льо Каре, срещу \"черно-бялото кино\" на миналото и глупавото невежество на новите поколения, най-вече в левия спектър.ФАЦ говори за \"реторичен амок\"По повод неговото есе \"Франкфуртер Алгемайне Цайтунг\" пише: \"На своята уебстраница Юлия Кръстева на два пъти опроверга обвиненията и заплаши със съд онези, които ги повтарят. Реторичният амок на Солерс подкопава защитата ѝ и дава доказателство за отчаянието на обвиняемите, с които вече от две седмици не се е солидаризирал нито един френски интелектуалец. Единствено историчката Соня Комб, която живее в Берлин и е авторка на книга за Щази, напомня за презумпцията за невиновност и призовава към сдържаност. \"Архивите могат да бъдат и извор на дезинформация\", пише Комб в \"Льо Монд\".", "date": "2018.04.11", "title": "Съпругът на Юлия Кръстева: Досието ѝ е фалшификация, публикувана редом с новините за Скрипал"}
{"url": "https://offnews.bg/sviat/voennoprestapnikat-voislav-sheshel-e-osaden-na-10-godini-zatvor-no-ve-678521.html", "text": "Апелативната камара на Международния остатъчен механизъм, създаден да довърши делата на Международния трибунал за военните престъпления в бивша Югославия, осъди сръбския ултранационалист Воислав Шешел на 10 години затвор по обвинения за военни престъпления.С днешното си решение Апелативната камара отменя присъдата на трибунала от 2016 г., с която лидерът на Сръбската радикална партия беше оправдан по обвиненията в преследвания и масова депортация на мирното население в Хърватия, Босна и Херцеговина и Сърбия по време на войните през 90-те години.Воислав Шешел обаче вече е излежал 11 години в следствения изолатор на Международния трибунал за военните престъпления в бивша Югославия и новата присъда няма да го засегне.През февруари 2003 г. Шешел доброволно се предаде на трибунала в Хага, а през ноември 2014 г. беше освободен, за да се лекува от рак.Днес той не присъства в съдебната зала при прочитането на присъдата.", "date": "2018.04.11", "title": "Военнопрестъпникът Воислав Шешел е осъден на 10 години затвор, но вече ги е излежал"}
{"url": "https://offnews.bg/sviat/fejsbuk-i-kejmbridzh-analitika-se-izpraviat-sreshtu-kolektiven-isk-v-s-678518.html", "text": "Британски и американски адвокати са внесли колективен иск срещу Facebook, Cambridge Analytica, SCL Group Limited и Global Science Research Limited (GSR) заради предполагаема злоупотреба с лични данни, съобщава в. \"Гардиън\".В иска се твърди, че фирмите са се сдобили с лична информация от социалната мрежа, за да създадат \"пропагандна политическа кампания\" във Великобритания и САЩ.Според адвокатите, Facebook може първоначално да е подведен, но не е успял действа отговорно, за да защити данните на 1 милион англичани и 70.6 милиона американци. Предполага се, че информацията първоначално е била използвана за референдума за Брекзит във Великобритания, а впоследствие - по време на изборите в САЩ през 2016 г.Освен срещу Facebook и Cambridge Analytica, обвиненията са насочени и срещу други две компании - SCL Group Limited и Global Science Research Limited (GSR). Cambridge Analytica е създадена през 2013 г. като клон на SCL Group. В колективния иск става дума и за психолога от  Университета в Кембридж Александър Коган.В понеделник Cambridge Analytica отново отхвърли обвиненията - компанията твърди, че е получила информация само за 30 млн. души в САЩ, че изобщо не е използвала данните в кампанията на Тръмп през 2016 г., нито по време на референдума за Брекзит.Петима американци и двама британци са инициатори на процеса срещу компаниите. Всички те са потребители на Facebook.Според законодателството, предвидената глоба е 1000 долара за всяко установено от съда нарушение. Това означава, че ако Facebook бъде призната за виновна, компанията може да заплати над 70 милиарда долара обезщетение.", "date": "2018.04.11", "title": "Фейсбук и Кеймбридж Аналитика се изправят срещу колективен иск в съда за злоупотреба с лични данни"}
{"url": "https://offnews.bg/futbol/bush-varna-nadezhdite-na-levski-sinite-udariha-tcska-s-2-0-678519.html", "text": "Левски надви ЦСКА с 2:0 в първа среща от полуфиналите за Купата на България, играна на стадион \"Васил Левски\".Двата отбора изиграха сравнително равностоен мач, в който обаче футболистите на треньора Делио Роси сякаш искаха повече победата и стигнаха до нея, благодарение на Сержиу Буш, който се разписа на два пъти.Вечерта можеше да бъде още по-запомняща се за тарана, който бе близо и до хеттрик, но топката кацна върху напречната греда в 72-ата минута.Не без значение за слабата игра на червените бе отсъствието на някои от ключовите футболисти. Поради контузии и наказания не играха Каранга, Манолев, Жеферсон и Десподов. На техните места Стамен Белчев пусна Бланко, Атанасов, Дюлгеров и Джеси. Реваншът между двата отбора ще бъде на 25 април.", "date": "2018.04.11", "title": "Буш върна надеждите на Левски, 'сините' удариха ЦСКА с 2:0"}
{"url": "https://offnews.bg/sviat/iulia-skripal-ne-iskam-da-se-sreshtam-nito-s-ruski-diplomati-nito-s-678524.html", "text": "Юлия, дъщерята на отровения бивш шпионин Сергей Скрипал, не иска никакво съдействие от руското посолство във Великобритания, нито да се среща с руски дипломати.Това става ясно от изявление на 33-годишното момиче, разпространено тази вечер от английската полиция.Юлия Скрипал пише, че все още не се чувства достатъчно добре, за да даде интервю пред медиите. И призовава: никой няма право да говори вместо нея или вместо баща й.В изявлението Юлия моли своята братовчедка Виктория, която обиколи руските федерални канали , да не се опитва да я посещава във Великобритания, нито да я търси по телефона.Скрипал, която в момента се намира на защитено място, добавя, че \"на нейно разположение има специално обучени служители, които ѝ помагат да се грижи за себе си и ѝ разясняват процедурите по разследването на нападението.\"Юлия е категорична, че към момента не иска никаква помощ от руското посолство във Великобритания.", "date": "2018.04.11", "title": "Юлия Скрипал: Не искам да се срещам нито с руски дипломати, нито с моята братовчедка"}
{"url": "https://offnews.bg/obshtestvo/predsedateliat-na-dazd-obsadi-s-uchenitci-tormoza-v-uchebnite-zavedeni-678514.html", "text": "Председателят на Държавната агенция за закрила на детето д-р Елеонора Лилова проведе дискусия с ученици в 119-то СУ „Акад. Михаил Арнаудов“ в София относно тормоза в учебните заведения. В дискусията се включи и директорът на училището Диян Стаматов.Разговорът обхвана най-наболелите теми като агресията, тормоза, обидите, изолацията и последващата самоизолация. Присмехът също присъства в ежедневието на подрастващите.Децата разсъждаваха на тема \"приятелство\" и кой е истински приятел. Оказва се, че споделянето на тайните на приятелите в интернет е нова форма на тормоз. С кого споделяте проблемите си, на кого имате доверие са въпросите, които разпалиха емоциите на учениците.Д-р Елеонора Лилова призова учениците да разпространят идеята за кутията, в която всеки, станал жертва на агресия, може да подаде сигнал за това.Децата написаха своите идеи за намаляване на тормоза и агресията в училище, като обещаха да направят поне една своя стъпка за промяна към добро. ", "date": "2018.04.11", "title": "Председателят на ДАЗД обсъди с ученици тормозa в учебните заведения"}
{"url": "https://offnews.bg/futbol/drama-na-bernabeu-sporna-duzpa-prati-real-na-polufinal-v-shampionsk-678525.html", "text": "Реал Мадрид се класира по изключително драматичен начин на 1/2-финалите в Шампионска лига. \"Белия балет\" с лека ръка пропиля аванса си от 3:0 срещу Ювентус от Торино и до 61-ата минута \"бианконерите\" бяха заличили пасива си след два гола на Марио Манджукич (2, 68) и един на Блес Матюиди (61).В продължението на мача драмата на \"Сантяго Бернабеу\" стана пълна. Меди Бенатия направи дузпа срещу Лукас Васкес и Джанлуиджи Буфон беше изгонен с директен червен картон.От последвалия наказателен удар Кристиано Роналдо прати Реал сред четирите най-добри отбора в турнира, където са още Байерн Мюнхен, Ливърпул и Рома.В другия двубой от турнира тази вечер Байерн Мюнхен и Севиля не се победиха. Двубоят на стадион \"Алианц Арена\" завърши при резултат 0:0, като повече за това могат да съжаляват футболистите на домакините.Шампионът на Германия постигна успех с 2:1 в първия двубой, който се игра на \"Рамон Санчес Писхуан\" и в крайна сметка постигна класирането си на 1/2-финалите на турнира.", "date": "2018.04.11", "title": "Драма на 'Бернабеу'! Спорна дузпа прати Реал на полуфинал в Шампионската лига (видео)"}
{"url": "https://offnews.bg/politika/prezidentat-obeshtal-da-dade-ramo-na-otbranitelnata-industria-678517.html", "text": "Президентът Румен Радев се е ангажирал да съдейства на българските компании, които развиват дейност в сектора на отбранителната индустрия.Държавният глава е провел днес работна среща с представители на бизнеса, в която са участвали и министърът на икономиката Емил Караниколов, представители на Министерство на отбраната, на Института по отбрана „Професор Цветан Лазаров” и учени от БАН, съобщават от прессекретариата на \"Дондуков\" 2.Президентът е заявил, че осъзнава важната роля на българския военно-промишлен комплекс и изследователската дейност в отрасъл с висока добавена стойност и е готов да съдейства с инициативи от неговите компетенции, обясниха представители на сектора, които са присъствали на разговорите, цитирани от \"Фокус\".Радев е предложил конкретни мерки за взаимодействие с фирмите от военната индустрия, а президентската институция се е ангажирала с подкрепа за българските фирми при кандидатстване по проекти от Европейския фонд за отбрана. Той е обещал и съдействие с цел привличане на съвременни модерни технологии в специфичния сектор.Президентът е поканил представители на български компании, развиващи дейност в сектора на отбранителната индустрия, да участват в бъдещи негови посещения в чужбина, по време на които да се включат в бизнес – форуми и разговори с техни чуждестранни колеги.Румен Радев е отбелязал още, че президентската институция е отворена за идеи и предложения от страна на родните производители.", "date": "2018.04.11", "title": "Президентът обещал да даде рамо на отбранителната индустрия"}
{"url": "https://offnews.bg/tehnologii/gledajte-na-zhivo-zukarbarg-pred-senata-video-678506.html", "text": "Днес е вторият ден от изслушването на основателя на \"Фейсбук\" Марк Зукърбърг пред американския Конгрес.В 17 ч българско време главният изпълнителен директор на социалната мрежа ще се изправи пред комисията по енергетика и търговия на Камарата на представителите, за да даде обяснения по аферата с изтичането на лични данни на милиони потребители чрез компанията \"Кеймбридж Аналитика\".На живо изслушването може да гледате тук:", "date": "2018.04.11", "title": "Гледайте на живо Зукърбърг пред Сената (видео)"}
{"url": "https://offnews.bg/sviat/velikobritania-e-gotova-za%c2%a0voenni-dejstvia-sreshtu-siria-mej%c2%a0niama-678522.html", "text": "Премиерът Тереза Мей е готова да даде зелена светлина за участие на Великобритания във военни действия срещу Сирия в отговор на предполагаемата химическа атака в събота.Мей няма да иска предварително одобрението на британския парламент, съобщава Би Би Си.Всички данни сочат, че сирийските власти са отговорни за химическата атака в сирийския град Дума. Такива шокиращи атаки не могат да останат ненаказани, заяви по-рано днес пред журналисти британският премиер.Във вторник пресслужбата на Белия дом съобщи, че в телефонен разговор американският президент Доналд Тръмп и Тереза Мей са \"изразили решимост да не позволят да бъдат извършвани повече химически атаки в Сирия\".", "date": "2018.04.11", "title": "Великобритания е готова за военни действия срещу Сирия, Мей няма да иска одобрението на парламента"}
{"url": "https://offnews.bg/kultura/legendarniat-hernan-cattaneo-sas-sabotno-parti-v-klub-ialta-678483.html", "text": "Този уикенд в Ялта клуб предстои поредния парти уикенд с две запомнящи се събития. На 13 април (петък) празнуваме рожденния ден на Elegant Touch, заедно с RUNO и Impérieux в Room 1. Съботната вечер (14 април) ще бъде в ръцете на легендарния Hernan Cattaneo, който се завръща в Room 1 на клуба за удължен сет без прекъсване от 23:30 до 07:00.Петък 13-и е денят, в който концепцията Elegant Touch отбелязва 4 години от създаването си. По случая, резидента на клуба RUNO кани Impérieux от Atlant Recordings. Той е млад талант, чийто стил може да бъде определен като умела смесица от Dance/Melancholic/Techno. Сред имената, които имат влияние върху музикалните му предпочитания, спадат Dixon, Mano Le Tough, &ME и други.В Room 1 ще станам свидетели на back 2 back сет от RUNO и Impérieux, който ще ни отведе на едно дълбоко и мелодично пътуване, комбинирано с афро ритми.На 14 април посрещаме любимеца на българската публика, аржентинеца Hernan Cattaneo за удължен сет в Room 1 на Ялта. Диджеят, който е дълбоко запознат с хаус музиката и нейните корени, започва музикалното си пътуване в средата на 80-те в Буенос Айрес. В момента той е един от безспорните легенди на световната сцена като диджей, продуцент и представител на широко признати лейбъли. Лейбълът на John Digweed - Bedrock, Hacienda Records в Манчестър или Ministry of Sound – всички те са имали нужда от студийните умения на Cattaneo в даден момент през годините.Той е и един от избраните артисти, които намират място в топ 100 класацията на DJ Mag вече повече от десетилетие.Аржентинецът, който продължава да вдъхновява хиляди любители на електронната музика, ще се завърне още веднъж в България за удължен сет без прекъсване в клуба.За 14 април \"Ялта\" отново предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени в Discount Guestlist, трябва да изпратите имената си до 24 часа преди партито на .Билети за събитието могат да бъдат закупени на входа на клуба на цена от 10 лв. за 13 април и 20 лв. за 14 април.Повече поробности за програмата на \"Ялта\" може да намерите на официалната страница във Facebook, както и на yaltaclub.com.", "date": "2018.04.11", "title": "Легендарният Hernan Cattaneo със съботно парти в клуб Ялта"}
{"url": "https://offnews.bg/politika/pikat-na-predsedatelstvoto-shte-e-prez-maj-balgaria-poluchila-visoki-678478.html", "text": "Пикът на българското европредседателство ще е през май. Тогава се очаква едно от най-важните събития в рамките на председателството - срещата на върха ЕС - Западни Балкани, която ще се проведе на 17 май. Това обяви министърът на председателството Лиляна Павлова, която отчете свършеното до момента и обобщи какво предстои до края на юни. Срещата е много важна за нас. По нея работим усилено още от преди да започне председателството. Първо като тема, тази тема да залегне в дневния ред, тази тема да дойде, да се върне високо като приоритет на припозната значима тема в общоевропейския дневен ред не само по време на българското председателство, но и дългосрочно. За нас беше изключително важно да я направим необратима след българското председателство, за да работим всички по нея, коментира тя. Една от целите на срещата е да се приеме декларация, с която лидерите да постигнат съгласие, че интеграцията на Западните Балкани минава през свързаността - транспортна, дигитална, енергийна, образователна и културна свързаност в региона. Заедно с това ще бъде начертан и план за действие за това как да се постигне тази свързаност. Тази \"Декларация от София\" трябва да бъде придружена от план за действие, който да начертае коридорите и конкретните стратегически транспортни инфраструктурни проекти, по които ще се работи в следващите 10-15 години, за да може тази свързаност да бъде факт, обясни тя.Даваме си ясна сметка, че не можем да даваме фалшиви обещания на тези държави за бързо присъединяване, но трябва да им дадем перспектива и ясни послания и подкрепа за пътя напред и това може да стане именно чрез посланието за свързаност и сигурност, мир и стабилност в региона, допълни министърът.Лиляна Павлова коментира въпросителните около срещата заради това, че част от държавите не са признали Косово. Без да сме прекалени оптимисти, вярваме, че в името на реализма и в името на по-доброто бъдеще на Европа накрая ще се намери оптималното решение за това срещата да се проведе, защото тя е в полза както за Западните Балкани, така и за ЕС, допълни Павлова.Ден преди срещата на върха пък в София ще заседават лидерите на държавите членки. Срещата ще бъде във формат неформална вечеря, на която ще бъдат обсъдени редица актуални теми, но акцентът ще е върху дигиталната икономика. Павлова подчерта, че България е получила много високи оценки за първите три месеца от председателството. По думите ѝ за това време са проведени много важни заседания и срещи. В София, Брюксел и Страсбург са проведени над 1000 заседания, 22 съвета на министрите. В календара на София са предвидени 320 събития, като 100 от тях вече са проведени. Вече са факт и три от срещите от парламентарното измерение. Сред успехите на председателството Павлова посочи още провеждането на 64 триалога, които са най-голямото предизвикателство на едно председателство, както и приемането на редица важни директиви, сред които директивата за мониторинга на въглеродните емисии на тежкотоварните превозни средства и директивата за енергийната ефективност на сградите.Сред успехите на българското председателство по думите ѝ е и предсрочното приемане на регламента за географското блокиране, съгласие по който е постигнато по време на естонското председателство. Благодарение на това, че успяхме месец предсрочно регламентът за географското блокиране да влезе в сила, в онлайн пазаруването вече няма да бъдем дискриминирани, обясни Лиляна Павлова. Прието е и решението за задължителен автоматичен обмен между данъчните служби на държавите членки на ЕС при трансграничните договорености за оповестяване в данъчното облагане, като целта е да се избягват измами с ДДС и укриване на ДДС. Какво предстоиОттук нататък също предстои динамична работа. Една от най-важните теми, по която са работили вече четири председателства, е регламентът \"Дъблин\", който засяга защитата на външните граници и подобряването на системата за убежища.Според Павлова в рамките на нашето председателство е постигнат значителен успех, като нашето председателство е предложило нов подход за реформата на общата европейска система за убежища. Министърът изрази надежда, че в края на юни лидерите на страните членки ще успеят да постигнат консенсус по темата. Тя уточни, че предложената нова философия засяга засилване на граничния контрол на външните граници, по-добър анализ на вход, за да се прецени на момента дали мигрантите да бъдат върнати в страните на произход, както и повече инвестиции в страните на произход, за да се намали бежанския поток. \"Надявам се да се постигне политическият консенсус и да остане приемането на самото законодателство и тези седем законодателни акта\", подчерта тя. Друга важна тема, която предстои, е многогодишната финансова рамка, чието обсъждане ще започне по време на българското председателство. Проектът за нея се очаква на 2 май, като са планирани редица срещи за кохезионната политика, селскостопанската политика и отделния бюджет за единен цифров пазар. Предстои и работа по големия пакет за единния цифров пазар, като едно от най-големите предизвикателства е приемането на директиви за защита на личните данни, особено на фона на ситуацията с Фейсбук, киберсигурността, дигиталния цифров пазар и други, обясни Павлова. На дневен ред в следващите месеци ще е и темата за енергийния съюз, който включва осем досиета. По думите на Павлова в рамките на българското председателство може да приключат преговорите по три от тях, а по останалите да се постигне напредък. Друга важна тема е т.нар. автомобилен пакет, който е свързан с правата на превозвачите и на шофьорите. Сред обсъжданите въпроси са къде и колко почивка да имат шофьорите, какви да са пътните листове, като дебатът е тежък, защото по темата има абсолютно различни мнения в държавите членки, каза Павлова и допълни, че ролята на България е да защити националния интерес на българските превозвачи, но и да търси балансирано решение по въпроса между всички. Според министъра по време на председателството може да започне да функционира и новата европейска служба на единния европейски прокурор. ", "date": "2018.04.11", "title": "Пикът на председателството ще е през май, България получила високи оценки за работата досега"}
{"url": "https://offnews.bg/sviat/tramp-zaplashi-putin-s-udar-v-siria-rusia-gotvi-se-678491.html", "text": "Вместо да се работи върху това напрежението между Запада и Русия да спадне, Доналд Тръмп наля още масло в огъня в типичен негов стил - с пост в Туитър. \"Русия, готви се!\", написа президентът на САЩ.Написаното е в отговор на руските закани, че ако американски ракети бъдат насочени към Сирия, те ще бъдат моментално свалени.Целият пост на Тръмп:\"Русия се зарече да свали всички ракети, изстреляни към Сирия. Пригответе се, Русия, защото те идват - добри, нови и \"умни\". Не трябва да си партнирате с животно, което убива с газ своите хора и му харесва!\"Минути по-късно Тръмп пусна нов туит, в който казва, че отношението между САЩ и Русия са по-влошени отвсякога, дори от времето на Студената война. „Няма причина за това. Русия има нужда от нашата подкрепа в икономиката си – нещо, което би могло лесно да бъде направено. А ние имаме нужда всички нации да работят заедно. Да спрем надпреварата с въоръжаването?“, добавя той.\n", "date": "2018.04.11", "title": "Тръмп заплаши Путин с удар в Сирия: Русия, готви се!"}
{"url": "https://offnews.bg/sviat/bojko-kotcev-vliza-v-upravata-na-mezhdunarodnata-banka-za-ikonomichesk-678490.html", "text": "Правителството издигна кандидатурата на досегашния ни посланик в Москва Бойко Коцев за член на УС на Международната банка за икономическо сътрудничество с мандат до 5 години, съобщи пресслужбата за Министерския съвет.В качеството си на член на УС на МБИС представителят на България ще участва в оперативната дейност и управлението на банката и ще отстоява финансово-икономическите интереси на страната ни.Бойко Коцев е с богата дипломатическа биография и притежава широка експертиза, авторитет и професионално признание в областта на международните отношения, посочват от пресслужбата.Международната банка за икономическо сътрудничество е в процес на трансформация за превръщането ѝ в модерна международна банка за развитие. Банката обръща особено внимание на проекти в сектори, които генерират растеж и са приоритетни за развитието на икономиките на страните членки – България, Виетнам, Полша, Монголия, Румъния, Русия, Словакия и Чехия. В стратегията й за България приоритет е кредитирането в сферата на промишлеността, селското стопанство, търговията, транспорта и банковия сектор, уточняват от правителствени пресцентър.", "date": "2018.04.11", "title": "Бойко Коцев влиза в управата на Международната банка за икономическо сътрудничество"}
{"url": "https://offnews.bg/sviat/tramp-obvini-razsledvashtia-ruskata-namesa-na-izborite-za-loshite-otno-678516.html", "text": "Американският президент Доналд Тръмп обвини спецпрокурора, разследващ руската намеса на президентските избори в САЩ през 2016 г. - Робърт Мюлер, за лошите отношения с Русия. \"До голяма степен лошите ни отношения с Русия са предизвикани от фалшивото и корумпирано разследване, ръководено от лоялни на демократите хора или такива, работещи за Обама\", написа Тръмп в Туитър.Той допълни, че \"Мюлер е най-проблемен от всички\", и подчерта, че всички \"полудявали\", защото няма никаква договорка с Русия.  Обвиненията срещу спецпрокурора идват часове след туита на Тръмп, в който той заплаши Русия с нов удар в Сирия. \"Русия се зарече да свали всички ракети, изстреляни към Сирия. Пригответе се, Русия, защото те идват - добри, нови и \"умни\". Не трябва да си партнирате с животно, което убива с газ своите хора и му харесва!\", написа Тръмп.Информация, че Тръмп смята да уволни Мюлер, се появи през декември миналата година. Тогава американският президент отрече да планира уволнението на спецпрокурора. По-рано тази седмица обаче въпросът отново беше поставен на дневен ред, а Белият дом каза, че според Тръмп е в правомощията му да уволни Мюлер. На въпрос за възможното уволнение пък Тръмп отговори: \"Да видим какво ще стане.\" ", "date": "2018.04.11", "title": "Тръмп обвини разследващия руската намеса на изборите за лошите отношения с Москва"}
{"url": "https://offnews.bg/politika/karakachanov-shiroka-diskusia-za-reformata-v-telk-shte-zasilim-kontr-678495.html", "text": "Темата с реформата в системата на ТЕЛК да бъде подложена на широко обсъждане, докато се постигне обществено съгласие, заявява Красимир Каракачанов в своя позиция.Той се обявява за затягане на контрола при издаването на решения за инвалидните пенсии. Каракачанов посочва, че според него трябва да се въведе електронно досие и електронна здравна карта, както и т.нар. обслужване на едно гише, чрез които лесно може да се контролира целият процес. Ето това е контролът, който държавата трябва веднъж и завинаги с цялата строгост на закона и сила на държавния апарат да наложи, заявява лидерът на ВМРО. Позицията на Каракачанов: Във връзка със създалото се напрежение заради готвените промени в ТЕЛК в качеството си на заместник министър-председател и лидер на ВМРО – Българско национално движение съм категоричен, че трябва широк диалог, който да гарантира правата на хората с увреждания, но и да сложи край на злоупотребите с ТЕЛК-ови решения, които източват социалната и здравната системи на страната ни. Искам да почертая, че промените трябва да се направят така, че да бъде засилен контролът както на отпусканите средства, така и на самата процедура по определяне на здравния статус и нетрудоспособността на болните. Това не означава отнемане на парите на хората с реални увреждания, а спирането на парите към онези, които лъжат държавата и злоупотребяват със средства, които могат да бъдат пренасочени към други нуждаещи се групи. Ако ние успеем да спрем именно тези злоупотреби, то тогава и пенсиите на реално болните могат да бъдат увеличени, както и да се подпомогнат българските пенсионери. Към момента в България по документи има около 550 хиляди хора с увреждания. При намаляващия прираст и статистиката, че към настоящия момент сме около 7 милиона население, тази цифра звучи нереалистична. Социалната и здравна система на страната ни отделят 1 млрд. и 700 милиона лева на година за изплащане на инвалидни пенсии. За справка през 1989-1990 г., при 9 млн. население, хората с увреждания са били около 150 хиляди. Отново подчертавам тезата, която много пъти аз и от „Обединени патриоти\" заявявахме в предизборната кампания, че не може болният да носи здравия. Против съм нашите майки и бащи да взимат мизерни пенсии, а в същото време хора, които нямат никакво правно основание, да водят един доста по-добър от тях живот на техен гръб.Давам Ви конкретни примери. В моя избирателен район – Плевен, има села, в които преобладаващият брой деца са с ТЕЛК-ови решения.  В Плевенско има и още подобни села – Мечка, Коиловци, Тодорово, Брестовец и т.н., в които 90% от ТЕЛК-овите решения на децата са с диагнози „епилепсия\" и „бронхиална астма\". Нека бъдем честни – епилепсията не е заразна болест, както и бронхиалната астма.Ето за тези случаи говорим и за хилядите други подобни измами. Категоричен съм, че са нужни законодателни промени, които да наложат строги мерки за длъжностните лица, които си позволяват да издават неправомерно документи. Трябва да се въведе електронно досие и електронна здравна карта, както и т.нар. обслужване на едно гише, чрез които лесно може да се контролира целият процес. Ето това е контролът, който държавата трябва веднъж и завинаги с цялата строгост на закона и сила на държавния апарат да наложи.Стига с политически спекулации по темата! Нима БСП, които организираха днешния протест и се самоопределят като социална партия, са против увеличението на пенсиите на пенсионерите и подкрепят измамите с инвалидни пенсии? Стига политиканстване. Нужни са енергични мерки и контрол.Предлагам темата с реформата в системата на ТЕЛК да бъде подложена на широко обсъждане, докато се постигне обществено съгласие по нея. Аз съм готов с конкретни предложения, които ще поставя за разглеждане пред обществото още следващата седмица.", "date": "2018.04.11", "title": "Каракачанов: Широка дискусия за реформата в ТЕЛК, ще засилим контрола"}
{"url": "https://offnews.bg/ikonomika/zasega-e-samo-ideia-vadiat-shofiorskite-izpiti-ot-dai-678489.html", "text": "Шофьорските изпити да не се провеждат вече от служители на Изпълнителна агенция \"Автомобилна администрация\", а от външни лица, които имат договор за услуга с ведомството. Тази идея се обсъжда през последните седмици в Министерството на транспорта, информационните технологии и съобщенията, научи OFFNews.От ведомството на Ивайло Московски обмислят възможността изпитвачите да получават по 20 лева на изпит по кормуване, но все още не е решено дали промяната ще се реализира на практика, тъй като мненията в регионалните дирекции са крайно противоположни, а и е свързана със законодателни промени.От една страна за изпитвачите в големите градове като София, Пловдив и Варна, изпитващите ще си гарантират много добра възможност да печелят от работата си. През летните месеци те са затрупани с работа и на ден им се падат по 8-10 кандидати за практическа проверка. Ако бъде приет новият модел на работа и те напуснат ИААА, то в топлите месеци е съвсем реалистично да прибират по 3000 - 4000 лева на месец. Не така обаче стоят нещата през зимата, когато почти няма курсисти.В по-малките областни проблемът е още по-сериозен. Там кандидат-шофьорите са по-малко през цялата година и не е ясно дали изобщо ще има мераклии да сключат договор за услуга като изпитвачи.Плащането на база \"свършена работа\" крие и друг проблем, а именно как да се разпределят курсистите между хората, които ще имат право да изпитват. Някои от служителите на сегашното ДАИ се притесняват, че работа ще има само за тези техни колеги, които се отчитат на шефовете във ведомството в пликче, а честните кадри ще стоят без работа.Съвсем отделен проблем е, че допълнителното възнаграждение от 20 лева за изпитващите ще трябва да бъде платено от кандидат-шофьорите и ще оскъпи допълнително обучението.  ", "date": "2018.04.11", "title": "Засега е само идея: Вадят шофьорските изпити от ДАИ"}
{"url": "https://offnews.bg/ikonomika/chez-iska-skok-na-toka-za-bita-678497.html", "text": "ЧЕЗ иска увеличение на тока за домакинствата от юли - дневната тарифа да скочи с 5%, а нощната с 51%. Това става ясно от отговор на председателя на КЕВР Иван Иванов до лидера на БСП Корнелия Нинова. В него се уточнява, че исканите цени са за периода от 1 юли тази година до лятото на 2019 г.Писмото от ЧЕЗ е от 30 март. 16,28% е средното увеличение на тока за домакинствата, което иска ЧЕЗ. Това е под 3 стотинки на киловатчас, обявиха от компанията, след като БСП разпространи писмото от шефа на КЕВР. ", "date": "2018.04.11", "title": "ЧЕЗ иска скок на тока за бита"}
{"url": "https://offnews.bg/politika/otkriha-tcvetnata-mozajka-s-logoto-na-predsedatelstvoto-pred-ndk-snim-678492.html", "text": "Министърът за Българското председателство на Съвета на ЕС Лиляна Павлова, посланикът на Нидерландия в България Беа тен Тъшър и кметът на столицата Йорданка Фандъкова откриха цветната мозайка с логото на българското европредседателство пред НДК. Цветната мозайка от 38 000 цветни луковици беше засадена преди шест месеца. Тя се реализира по идея на посолството на Нидерландия, което направи и дарението от лалета на Българското председателство. Автор на дизайна е Ян Хулдемонд, бивш главен дизайнер на световноизвестните и най-големите в света градини Кукенхоф. „Това дарение от цветя е само венеца на подкрепата, която Кралството оказва на България във важната й роля на председател на Съвета на ЕС. Най-ценното са опита и признанието, които получаваме от страна, която 12 пъти е била председател на Съвета на ЕС и е един от най-добрите примери за успешно ръководене на работата на Съвета на ЕС“, каза министър Лиляна Павлова. Тя благодари на посланика на Кралство Нидерландия г-жа Беа тен Тъшър и на кмета на София за чудесното домакинство.„Тези цветя са за символ за напредъка и успеха на Българското председателство. Всички делегати и гости от моята страна са впечатлени и от работата на председателството, и от вашата столица, включително от красивите ви градини“, допълни посланик Беа тен Тъшър. Тя припомни, че като част от подкрепата е обучението, което страната предостави на български експерти да работят с европейските институции.„Специалистите от Холандия се погрижиха логото на Българското председателство да разцъфти тази пролет и да зарадва не само гостите на София и участващите във форумите, но и всички софиянци, които се разхождат в парка на НДК“, подчерта кметът на Столична община Йорданка Фандъкова при откриването на цветна мозайка. Тя благодари на Амстердам за партньорството и отбеляза, че пролетта дава възможност столицата да покаже красотата си и чрез други цветни решения.", "date": "2018.04.11", "title": "Откриха цветната мозайка с логото на председателството пред НДК (снимки)"}
{"url": "https://offnews.bg/ikonomika/rublata-se-srina-spriamo-dolar-i-evro-678499.html", "text": "Курсът на руската рубла се срина на Московската борса и достигна най-ниското си ниво спрямо американския долар за последната година и половина.Местната валута падна до 65,05 рубли за долар, а подобен срив не е имало от 30 ноември 2016 г., съобщава официалната московска информационна агенция ТАСС.Руските пари паднаха рязко и спрямо еврото. Днес курсът е 80,5 рубли за едно евро.Новината за валутният срив идва след новите санкции, които САЩ наложи на Русия, но не отчита новите заплахи на американския президент Доналд Тръмп срещу Кремъл.", "date": "2018.04.11", "title": "Рублата се срина спрямо долар и евро"}
{"url": "https://offnews.bg/futbol/naprezhenie-v-sablekalniata-na-tcska-predi-derbito-s-levski-678462.html", "text": "В съблекалнята на ЦСКА има напрежение между българи и чужденци. Това се случва точно преди решителните битки от 1/2-финалите за Купата на България срещу Левски, пише \"Меридиан мач\".На \"Българска армия\" нашенците са водещите фигури, което се видя след загубата с 2:3 от Лудогорец. Припомняме, че на мача в Разград стана скандал между Кристиан Малинов и преводача на бразилците и помощник-треньор Даниел Моралес.Преди това пък Николай Бодуров скочи на Жеферсон на терена, след като той си изкара глупав червен картон. ЦСКА е символичен домакин на Левски днес от 18.00 часа в първи мач от 1/2-финалите.\"Червените\" са без шестима футболисти, от които четирима твърди титуляри. Това са споменатия вече Жеферсон, Станислав Манолев и Фернандо Каранга, които са наказани, както и контузеният Кирил Десподов. Аут са още Александър Барт и Георги Китанов.", "date": "2018.04.11", "title": "Напрежение в съблекалнята на ЦСКА преди дербито с Левски"}
{"url": "https://offnews.bg/sviat/turtcia-razreshi-izuchavaneto-na-balgarski-ezik-v-uchilishtata-678498.html", "text": "В турските училища ще може да се преподава български и украински език, съобщи Анадолската агенция, като се позова на указ на кабинета, обнародван в Официалния вестник на 11 април.Двата езика ще могат да бъдат изучавани като избираеми в училищата.В турските училища задължително се учи английски от учениците на възраст между 7 и 18 години. Допълнително те могат да учат немски и френски.Учениците между 13 и 16 години могат да учат различни от турския езици, които се говорят в Турция и съседни държави, включително кюрдски диалекти.В Турция се говорят общо 40 различни езици, включително арабски и гръцки, според изследователския център SIL International.", "date": "2018.04.11", "title": "Турция разреши изучаването на български език в училищата"}
{"url": "https://offnews.bg/politika/borisov-reforma-v-sistemata-na-telk-shte-ima-zloupotrebite-shte-spra-678488.html", "text": "Правителството няма да се откаже от готвената реформа в системата на ТЕЛК, заради която днес стотици  пред Министерския съвет.Това стана ясно от думите на премиера Бойко Борисов, който заяви, че в следващите дни министри и организации на хора с увреждания ще обсъждат точка по точка предвидените промени. Борисов уточни, че едно от условията на \"Обединени патриоти\" при съставяне на коалиционното правителство е било да се направи всичко възможно да се спре източването на различните системи от хора, които злоупотребяват.Бойко Борисов беше категоричен, че ще бъдат използвани всички ресурси на държавата за по-голям контрол над комисиите за ТЕЛК. Според премиера от там започва проблемът. Премиерът заяви, че целта на реформата не е да навреди на някого, а да спре парите на хора, които злоупотребяват с ТЕЛК. Той отправи апел към хората с увреждания за диалог.  ", "date": "2018.04.11", "title": "Борисов: Реформа в системата на ТЕЛК ще има, злоупотребите ще спрат"}
{"url": "https://offnews.bg/sviat/katastrofa-s-ruski-samolet-ubi-desetki-vojnitci-v-alzhir-678466.html", "text": "Катастрофа с военен самолет в Алжир взе десетки жертви, съобщават световните агенции.Според някои от информациите на борда на машината е имало повече от 200 войници, а инцидентът се е случил близо до летище.Руският транспортен самолет на алжирските ВВС Ил-76 е паднал в полето край военното летище Буфарик малко преди 8 часа местно време.Местните медии показват видеа с огромни пушеци на мястото на трагедията. В района има голям брой линейки.", "date": "2018.04.11", "title": "Катастрофа с руски самолет уби десетки войници в Алжир"}
{"url": "https://offnews.bg/leka-atletika/hvanaha-s-doping-olimpijski-shampion-ot-london-2012-678468.html", "text": "Унгарският олимпийски шампион в хвърлянето на чук от Лондон 2012 Кристиан Парш е дисквалифициран до юли 2019 г. заради допинг провинение.36-годишният състезател е дал положителна проба при внезапна проверка на 13 януари в родния му град Сомбатели, съобщиха от Унгарската федерация по лека атлетика.Парш обяви, че е \"изключително засрамен\" и сподели, че е това е било \"лошо решение, взето в много труден момент в кариерата и живота\".Все още не е ясно какво вещество е открито в урината на атлета, но от Унгарската федерация казаха, че препаратът не оказва пряко въздействие върху спортния резултат. Парш, който е и двукратен европейски шампион, има четири участия на Олимпиади.", "date": "2018.04.11", "title": "Хванаха с допинг олимпийски шампион от Лондон 2012"}
{"url": "https://offnews.bg/medii/koshlukov-chudia-se-dali-da-ne-prekrastim-stani-bogat-na-stani-za-678456.html", "text": "Завръщането на предаването \"Стани богат\" в телевизионния ефир продължава да е често коментирана тема в социалните мрежи, но не заради новия водещ Михаил Билалов, а заради пропуските на участниците.Коментар върху предаването и гафовете на участниците направи и програмният директор на БНТ1 Емил Кошлуков.Във Фейсбук той написа:През последните дни няколко въпроса и участници развълнуваха потребителите на социалните мрежи. В предаването от 10-ти април например една от участничките каза, че изкуственият интелект е В същото издание на играта участничката заяви, че Слънцето изгрява от Запад и че Анкара е столица на Гърция.Друг пример - въпрос за подредбата на първите три планети от Слънцето обърка както участника, така и публиката. Коментиращите това участие бяха неприятно изненадани от факта, че цели 63% от публиката в студиото не знае отговора на въпроса.", "date": "2018.04.11", "title": "Кошлуков: Чудя се дали да не прекръстим 'Стани богат' на 'Стани за смях'"}
{"url": "https://offnews.bg/futbol/iadosani-privarzhenitci-na-siti-natupaha-fen-na-livarpul-video-678469.html", "text": "Фенове на Манчестър Сити набиха привърженик на Ливърпул на трибуните на \"Етихад\" по време на реванша между двата отбора в Шампионска лига.Мърсисайдци спечелиха с 2:1 и се класираха за полуфиналите в най-комерсиалния клубен турнир с общ резултат 5:1. Привърженик на Ливърпул бил настанен в семейния сектор сред феновете на Сити.При един от головете на мърсисайдци той се израдвал бурно, заради което получил няколко удара, след което бил изведен с полиция извън стадиона, съобщи британският \"The Sun\". Разпространяването в социалните мрежи пък не закъсня.", "date": "2018.04.11", "title": "Ядосани привърженици на Сити натупаха фен на Ливърпул (видео)"}
{"url": "https://offnews.bg/turizam/hotelat-vi-e-uzhasen-podajte-signal-na-02-9046895-678481.html", "text": "Министерството на туризма открива телефонна линия за сигнали свързани с нередности по Закона за туризма. Тя вече е активна и денонощно потребители могат да дават информация за незаконни или недобри практики в сектора. Това каза министърът на туризма Николина Ангелкова в сутрешния блок на Нова телевизия. Тя уточни, че всеки работен ден между 9 и 17:30 експерти от министерството ще изслушват и записват сигналите, през останалото време това ще става чрез автоматизирана система, която ще се проверява своевременно.Телефонът е 02/9046895, като цената на 1 мин. разговор ще е на тарифата на мобилния план на потребителя и няма да има допълнителна надценка. Сигнали може да се изпращат и на е-mail: Министърът посочи още, че новата линия ще съществува заедно с открития през миналата година телефон за сигнали за нередности по плажа, която доказа своята ефективност.В момента виждам пропуски в последващия контрол, затова се стига до такива крайни случи, коментира министърът.По тази причина се подготвят промени в Закона за туризма, с които се предвижда създаване на звено за контрол към министерството.Правомощията на Министерството на туризма са да категоризира местата за настаняване и след 5 години, когато подадат заявление за прекатегоризация, се прави проверка.Надявам се подобни случаи да са спорадични, показателно за това е обратната връзка, която имаме от големите туроператори. Мнението им за 4-5 звездните хотели е много положително, каза министър Ангелкова.Доказателство за това е, че висококатегорийните хотели за това лято за резервирани на 90%. Очакваме много добър летен сезон с ръст между 5 и 10%, заяви министърът. През лято 2017 г. отбелязахме увеличение от 5,7% на чуждестранните туристи, с което посетителите достигнаха 5,3 млн. в периода юни-септември.Относно кадрите в сектора, министър Ангелкова информира, че и тази година ще има наети сезонни работници от трети страни. И припомни, че през миналата година наетите в сектор хотелиерство и ресторантьорство бяха над 4000. Това е временно решение на проблема с квалифицираните кадри, на срещи с бранша обсъждаме начини са подобряване на условията за труд и мотивиране на заетите в сектора, посочи още министърът.", "date": "2018.04.11", "title": "Хотелът ви е ужасен? Подайте сигнал на 02/9046895"}
{"url": "https://offnews.bg/obshtestvo/edno-ot-vseki-8-detca-napuska-prezhdevremenno-uchilishte-678459.html", "text": "Приблизително един на всеки осем ученици (13.2%) отпада от училище в България. Данните са на Европейската статистическа служба Евростат за 2017 г. и бяха публикувани днес.През миналата година има спад спрямо 2016-а, когато процентът е бил 13.8%, но и ръст спрямо 2011-а (11.8%), когато сме били и под средното за ЕС тогава (13.4%). Днес вече надвишаваме средния процент за Съюза с 2.6% и сме много далече от първенеца в ЕС - Хърватия, където отпадналите са едва 3%.Положението в България не е най-тежкото например на фона на Малта, където отпадат 18.8% от учениците.Обхватът на децата от 4 г. нагоре в образователната система у нас също е под средното за ЕС. В България той е 89.2%, а в ЕС - 94.8.Противно на твърдението, че сме ученолюбиви, малцина се обучават допълнително след края на училището и/или университета. Процентът на възрастните участници (25-65 г.) в някакъв вид обучение е 2.3 през 2017 г., докато средният за ЕС е 10.9. Все пак имаме напредък - през 2002 г. процентът е бил 1.2. Най-напред в това отношение са шведите. Миналата година 30% от населението на страната на възраст между 25 и 65 г. е било включено в някакъв вид обучение. Дания и Финландия заемат второто и третото място с 27.3% и 27.2%. На дъното са румънците с 1.1%.Сериозен е процентът на младите хора (до 29 г.), които нито учат, нито работят. У нас той е 22.4 (последните данни са за 2016 г.), докато в Европейския съюз - 14.2%.", "date": "2018.04.11", "title": "Едно от всеки 8 деца напуска преждевременно училище"}
{"url": "https://offnews.bg/obshtestvo/nad-110-firmi-tarsiat-stazhanti-i-predlagat-stipendii-na-izlozhenie-v-678470.html", "text": "Водещи фирми ще търсят бъдещи служители сред студентите на Техническия университет в София на изложение на 17 април. То се открива в 10 ч във фоайето на учебен блок 12 в Университета, а негов организатор е център „Кариера и възпитаници (Алумни)“ на ТУ-София.Участващите фирми и организации в изложението \"Стажове\" са повече от 110, а щандовете им ще са разположени в учебни корпуси 2 и 12.За първи път участие ще вземе и Европейската организация за ядрени изследвания (ЦЕРН), която ще набира кандидати за своите стажантски програми сред изявените студенти от ТУ-София, готови в бъдеще да се посветят на науката.Всички представители на бизнеса ще имат възможност за директен контакт със студентите и да представят информация за своята дейност, за свободни стажантски позиции и стипендиантски програми. Изложението - най-голямото университетско събитие в страната - е отлична възможност за начало на кариерата на бъдещите инженерни специалисти.На 18 април \"Стажове\" ще се проведе и във филиала на ТУ-София в Пловдив и „Факултет и Колеж“- Сливен. ", "date": "2018.04.11", "title": "Над 110 фирми търсят стажанти и предлагат стипендии на изложение в ТУ-София"}
{"url": "https://offnews.bg/kultura/jeremy-iskame-da-ostavim-neshto-v-balgaria-a-ne-da-se-vleem-v-shoub-678467.html", "text": "Остават по-малко от три дни до официалното представяне на новия албум на Jеremy?, а от дни можем да чуем в  радио-ефира и социалните мрежи втора песен от него. Наречена е “Go or Fall” и на практика представлява първата авторска от всички предстоящи за реализиране в края на настоящата седмица.Бандата ще представи втория си албум с голям концерт този петък - 13 април, във Военния клуб в София.Новата продукция съдържа шест парчета. Първият сингъл - \"You're The Voice\" - излезе в средата на миналия декември, като римейк на едноименния световноизвестен хит на John Farnham, и се радва на радушно приемане от страна на публиката. Останалите пет песни са напълно нови авторски и ще бъдат официално представени по време на предстоящия лайв.Края на 2017-а година групата отбелязаха с мащабно турне в Англия, Германия, Ирландия и Шотландия.За новия албум, концерта на 13 април и всичко ново около бандата си говорим с Ерсин и Ташо от Jеremy?:Ерсин: 7 са. Имаме идеи и разработки на песни за поне още три албума, но искахме този да носи усещането за продължение на първия. Затова избрахме точно тези песни. Сега имаме пърформънс, който можем да поставим на всяка сцена, където и по света да се намира. И нямаме търпение да представим новата си музика пред публика.Ташо: За щастие, вдъхновението все още го има и тези песни са концептуалното продължение на първия албум и допълват останалите десет.Ерсин: Усещаме се, че имаме все повече социални послания. Във втория албум е включена наша версия на песента You`re The Voice, позната от изпълнението на Джон Фарнъм. Сякаш това се оформя като нашето послание към публиката. Цялостното усещане е за пространство. Емоционален е. Зареден с енергията, която натрупваме от нашите турнета в България и в чужбина.Ерсин: Нищо! Ние дадохме всичко от себе си за реализацията на този албум. От композиране и аранжиране до писане на текстове, записи, смесване и мастериране. Целта ни беше да не допускаме компромис в нито един детайл. А за финал имахме възможност да използваме прекрасната картина на Кольо Карамфилов, предоставена ни от неговия син Росен Карамфилов, която се превърна в корица на албума.Ташо: Не е имало такъв случай. Това, което направихме в дебютния ни албум, е много искрено и се случи в правилния момент, на правилното място, с правилните хора.Ерсин: Разбира се. С Fake Fruits мисля , че се получи изненада. Може би точно затова това си остава любима песен на феновете ни. Първата песен на Led Zeppelin, която чух, беше Stairway To Heaven, и още ми е любимата.Ташо: Това само публиката може да определи. Винаги правим парчетата с много любов и енергия, като всяко едно е изживяно и оставяме на феновете ни да преценят.Ерсин: Трудно е да правиш музика където и да си по света. Първо минават 10 години докато овладееш някой инструмент, а след това започва всичко останало. Всяка пазарна ниша се развива спрямо икономическия стандарт на страната и потребностите на нейното население. Не съм експерт и не мога да дам оценка за музикалния бизнес в България, но мисля, че се развиваме към по-добро. Това, което ме радва, е, че рок групи има във всеки град и продължават да се създават нови и нови такива. Това усещане не можеш да си го доставиш от нищо друго. Свободата да се изразиш чрез музика.Ташо: Никъде по света не е лесно да правиш каквото и да било. Както в Америка и Англия, така и в България, човек винаги се сблъсква с трудности и пречки и трябва да е готов да се справи с тях, за да може да продължи да прави каквото обича, а ние правим точно това. Стараем се да не се оплакваме, а да действаме.Ерсин: Че има интернет и можем да получим повече информация от преди. Това, че технолиите са напреднали и всеки, който иска да се занимава с музика, може да запише и обработи идеите си дори чрез най- елементарния софтуер.Ташо: Има доста свежа музика в българския ефир, плод на новото поколение и също така развитието на клубната сцена върви в положителна посока. Средата става все по-благоприятна, и това е хубаво.Ерсин: Стенли е примерът, който ще дам. Обичаме го за това, че е прям с нас и винаги ни мисли доброто.Ташо: О, има доста артисти, в които се припознаваме и са много близки до нас. Мисля си, че определението „сродна душа“ приляга най-добре на нашия приятел Стенли.Ерсин: А вие? Защото обичаме прителите си и роднините си. Винаги можем да избягаме, но това ли е решението? Предпочитаме да оставим нещо тук, отколкото да се влеем в мелачката на шоубизнеса в Западна Европа или САЩ. Разчитаме на това, че живеем в свободна страна и можем да пътуваме лесно там, където можем да срещнем нова публика. Това и правим. Вече имаме четири европейски турнета зад гърба си и едно с легендарната група Queen. Така че сме едновременно тук и където си пожелаем.Ташо: Защото все някой трябва да остане и да има на кого да задавате този въпрос, хехе. Смятаме, че това, което правим, може да съществува в страната ни, а така или иначе - по всяко време можем да сме където си поискаме.Ерсин: Bittersweet Symphony - това е песента, която ме спасява винаги. Безотказно е.Ташо: Don’t Stop Me Now на Queen!Песните от новия албум са отражение на това каква информация стига до нас. Това е албум със социално послание. Разбира се, филтрираме новините, които стигат до нас, защото се оказва модерно да се разпространяват фалшиви такива. А това по-скоро е манипулация и дезинформация, отколкото журналистика. И да, вашата медия е от тези, които предпочитаме, когато става въпрос за новини. Мислим, че сте отговорни към читателите си. Адмирации.Ташо: Това умеем да правим най-добре и е мечта, която следваме от много малки.Ерсин: Защото е страхотно. Занеш го и го усещаш още преди да си се запознал с реалността. За мен, това да съм част от рок група е сбъдната мечта. Може да звучи чийзи, но не ми пука. Интересно е, когато срещам хора на нашите концерти, които екзалтирани от преживяното, ти споделят, че искат да живеят на път, като нас. Всички виждат свободата, която ти дава това да си в банда.", "date": "2018.04.11", "title": "Jеremy?: Искаме да оставим нещо в България, а не да се влеем в шоубизнеса в САЩ или Европа"}
{"url": "https://offnews.bg/protesti/stotitci-hora-s-uvrezhdania-na-protest-sreshtu-reformata-v-telk-678471.html", "text": "Стотици хора с увреждания се събраха пред Министерския съвет на протест срещу  в системата на ТЕЛК.Протестиращите се опасяват, че хиляди хора с увреждания ще останат без инвалидна пенсия заради готвени промени в медицинската експертиза. Според тях вече ще се решава колко работоспособен е всеки болен, а не колко неработоспособен е. Реформата в ТЕЛК предвижда още инвалидната пенсия да зависи само от основното заболяване, но не и от придружаващите.В протеста се включи и Рудолфо Катани от Европейския форум на хората с увреждания. Според него държавата не спазва принципите на Конвенция за правата на хората с увреждания на ООН, която беше ратифицирана през 2012 г.Президентът на КТ \"Подкрепа\" застана зад протеста и определи реформата в ТЕЛК, като подигравка:Веска Събева, председателят на Асоциацията на родителите с епилепсия, беше категорична, че подкрепата за семействата с деца с увреждния е нулева.Вчера премиерът Бойко Борисов разпореди оттегляне на предложения от Министерството на здравеопазването проект за изменение на наредбата за медицинска експертиза. ", "date": "2018.04.11", "title": "Стотици хора с увреждания на протест срещу реформата в ТЕЛК"}
{"url": "https://offnews.bg/obshtestvo/nov-predmet-v-iii-klas-ot-esenta-na-2018-g-kakvo-shte-se-uchi-po-komp-678473.html", "text": "Нов предмет - \"Компютърно моделиране\" - въвежда Министерството на образованието и науката в III клас от учебната 2018/2019 година. Програмите - както за трети клас, така и за четвърти, в който предметът влиза от есента на 2019 г., вече са готови и публикувани на сайта на институцията.Включването на предмета в програмата бе предвидено в Национална програма \"Цифрова България 2025\", където крайният срок за въвеждането му беше учебната 2021/2022 г.В трети клас учениците ще се учат да работят с дигитални устройства, с файлове, ще създават анимирани проекти с използване на алгоритми с условия и повторения чрез визуална среда за блоково програмиране. За да усвоят материала, децата ще правят албуми с блокове и пъзели, лесни за ръчно управление роботизирани устройства.Теми в трети клас са 7: \"Дигитални устройства\", \"Управление на дигитална идентичност\", \"Конструиране на последователни действия\", \"Конструиране на повтарящи се действия\", \"Визуална среда за програмиране\", \"Работа с текст и звук във визуална среда\" и \"В света на анимацията\".Още във втората тема децата ще бъдат учени какви са заплахите в дигиталната среда и как да реагират. Те ще знаят, например, че не трябва да дават лична информация. В шестата пък ще бъде научен как да задава последователност на звуци, които да изпълнява виртуалният му герой. Тук ще бъде мястото детето да научи местоположението на българските и латинските букви на клавиатурата, както и да задава текст за субтитри. Децата ще се учат и как да синхронизират движенията и разговорите на повече от един герой. В рамките на последната тема детето ще усвои необходимите знания и умения, за да създаде кратка анимация във виртуална среда.В четвърти клас основните теми са шест, всяка от които, също като в предишния клас, има подтеми. В рамките на тема №1 - \"Информация\" - четвъртокласниците ще се научат да разпознават и сравняват мерните единици за големината на файловете, ще научат, че има авторски права, както и че не всяка информация във виртуалното пространство е достоверна.И в четвърти клас, във втората тема - \"Дигитална идентичност\" - ще им бъде напомнено да не предоставят личните си данни, както и какви са основните заплахи в интернет.Надграждане на наученото в трети клас ще има и по останалите теми, например да управлява движението на героите (изчакване, забавяне или ускоряване); ще може да променя външния вид на героя си, за да направи анимацията реалистична.Третата тема е \"Конструиране на разклонени алгоритми\", четвъртата - \"Работа във визуална среда\", а петата - \"Управление на програмируеми устройства\". Последната, шеста, тема е \"Създаване на образователни игри\", в която учениците ще трябва да изработят собствени игри, като подберат героите, костюмите и сцената, зададат правилата на играта и използват променливи за отчитане на резултата. Втората подтема е \"Работа по проект\", където учениците могат да изберат да изработят тест, комикс, пъзел, игра, калкулатор.", "date": "2018.04.11", "title": "Нов предмет в III клас от есента на 2018 г. Какво ще се учи по компютърно моделиране?"}
{"url": "https://offnews.bg/sviat/opozitcionnite-vsekidnevnitci-v-ungaria-namaliaha-napolovina-678463.html", "text": "Сайтът на изданието също прекратява дейността си. Като официална причина за спирането на \"Мадяр Немзет\" се посочват финансови проблеми.Изданието е собственост на медийния издател Лайош Шимичка - някога съюзник на премиера Виктор Орбан, превърнал се в един от най-острите му противници по време на кампанията за последните парламентарни избори. По време на предизборната кампания вестникът публикува разследвания за корупция около премиера. Шимичка дори и обяви подкрепата си за противниците на Орбан - крайнодесните от \"Йоббик\".Консерваторите на Орбан спечелиха убедителна изборна победа в неделя и ще има 133 от 199 депутатски места, а това ѝ дава право да прави промени в Конституцията.Анализатори смятат, че Шимичка ще излезе изцяло от медийния бизнес. \"Шимичка посвети миналата година на отмъщение (срещу Орбан), а медийното му портфолио беше проводник за това. Сега, когато вижда Орбан с мнозинство от две трети, вече не си струва\", каза политическият анализатор Тамас Борос пред Ройтерс.Вчера в полунощ беше спряно излъчването и на друга медия на Шимичка- радио \"Леншид\". В телевизионния му канал \"ХирТВ\" пък ще има тежки съкращения.Шимичка е един основателите на управляващата партия \"Фидес\", като с Виктор Орбан са приятели още от детството си, след като завършват гимназия заедно. Първоначално медийният магнат и един от най-богатите хора в Унгария негласно подкрепя Орбан и политиките му. Лична свада между двамата обаче прераства в публичен конфликт и медиите на Шимичка се превръщат от подкрепящи Фидес и Орбан в опозиционни. Компания, притежание на някогашния съюзник на премиера, дори започва кампания с билборди из цялата страна с лозунги като “Вие работите, те крадат” и “Те са страхът, ние сме надеждата”. В отговор, правителството изменя законодателството за политическа реклама, практически налагайки забрана върху подобни кампании.След като отношенията между Орбан и Шимичка се влошават рекламите, финансирани от държавата са почти изцяло спрени в медиите на опонента на унгарския премиер, а броят на абонаментите към тях също намалява драстично, съобщават от Budapest Business Journal.", "date": "2018.04.11", "title": "Опозиционните всекидневници в Унгария намаляха наполовина"}
{"url": "https://offnews.bg/obshtestvo/spirat-parnoto-v-sofia-ot-dnes-678476.html", "text": "Започва поетапно спиране на парното в столицата, съобщи \"Топлофикация София\".Съгласно изискванията в Общите условия за продажба на топлинна енергия, тази процедура може да стартира, ако са изпълнени двете задължителни условия - три последователни дни със средноденонощна температура над + 12 градуса и прогноза за трайно затопляне на времето. Към днешна дата посочените условия са изпълнени и “Топлофикация София” ЕАД има основание да обяви край на отоплителен сезон 2017-2018 г.При желание от страна на клиентите, отоплението в отделни сгради може да остане включено до 30 април 2018г. За тази цел е необходимо да има решение на общото събрание на етажната собственост. На основание на това решение упълномощено лице подава заявление в обслужващия топлорайон.", "date": "2018.04.11", "title": "Спират парното в София от днес"}
{"url": "https://offnews.bg/tehnologii/kakvo-znaiat-facebook-i-google-za-men-proverete-678464.html", "text": "Дотолкова сме свикнали с присъствието на Facebook и Google в нашия живот, че едва ли осъзнаваме колко много от себе си сме разкрили на тези две компании. Google отдавна не е само търсачка и Facebook не е само университетска мрежа. Те са хегемони в своя мащабен бизнес и официално не са монополисти, но господстват на пазара от дълги години. За това време те са разбрали много за своите клиенти и потребители. А може би прекалено много.Журналистът от \"Гаридън\" Дилън Къран прави проучване за това колко и какво знаят двете компании за него и се оказва, че информацията съвсем не е малко.Google знае къде сте сега и къде сте билиАко сте включили GPS-а на телефона си или друго устройство, то Google със сигурност знае къде обичате да се разхождате, пазарувате, учите и дори къде живеете.Ако сте забравили къде сте били снощи, Google със сигурност ще ви припомни. Цялата информация Google знае всичко, което сте търсили и дори изтрили от търсачкатаКомпанията пази информация за вашите търсения в сайта, както и изтритите ключови думи, които сте ползвали.Google има рекламен профил за васВсяко едно търсене, което правите, всеки сайт, който отваряте, е щрих в рекламния профил, който Google има за вас. Случвало ли ви се е да търсите лаптоп в даден сайт, а след това да е пълно с реклами на лаптопи във всички сайтове, които посещавате? Това е Google силата.Google знае какви приложения ползватеGoogle пази информация за това какви приложения и софтуерни добавки ползвате. Знаят колко често ги ползвате, как ги ползвате и къде ги ползвате.Google знае какви клипчета гледатеВ своето портофилио Google има и най-големия сайт за видео споделяне - Youtube. Цялата история на гледаните от вас клипове се пази. Така Google може да разбере каква музика слушате, дали ще ставате родител, какви политически идеологии проповядвате и други.Информацията, която Google има за вас, е за милиони Word документиЖурналистът на \"Гаридън\" е свалил всичко, което Google знае за него - информацията е била 5.5 гигабайта, което може да напълни 3 млн. Word документа.Това включва - отметки в браузъра, история на търсенията, контакти, файлове от Google Drive, имейли - всичко!Facebook също има такава опцияСоциалната мрежа също предлага подобна опция, която ти позволява да архивираш и свалиш всичко, което си качвал във Фейсбук - снимки, клипове, постове, чатове.Информацията е доста по-синтезирана и на Дилън от \"Гардиън\" му била 600 мегабайта.Facebook ви пази харесваниятаВсеки ваш лайк, всяка ваша реакция в социалната мрежа също е нишка от това, което Фейсбук има като ваш профил. Всяко смешно видео, което харесате или пък рекламен пост автоматично се превръща в \"гореща следа\" за това, което ще Facebook ще ви предложи да четете. Вие не знаете, че искате да го видите, но социалната мрежа ще ви накара да го направите.За повече хора, които използват продуктите на Google и Facebook, това значи, че двете компании знаят какво сте правили (защо, как, къде и с кого също) през последните десетина години.Дилън Къран завършва статията си така:\"Това е едно от най-странните неща на модерната ера. Никога няма да позволим на правителство или корпорация да сложат камери и микрофони в нашите домове, но пък сами им позволяваме да знаят всичко за нас, защото, по дяволите, искам да гледам клипове със сладки кучета.\"", "date": "2018.04.11", "title": "Какво знаят Facebook и Google за мен? Проверете"}
{"url": "https://offnews.bg/obshtestvo/svetla-sriada-e-vreme-e-da-se-izkape-mara-lishanka-678380.html", "text": "Днес е Светла сряда, третият ден от Светлата седмица, в която се почитат Богородица и апостолите. Денят се нарича и Празна сряда. Църквата почита Свети Йоан Богослов, един от любимите ученици на Исус Христос, който пръв повярвал във Възкресението му. След възкресението си Господ се явявал много пъти на своите ученици, пръв го познал Йоан. На 11 април се Църквата почита Св. свещеномъченик Антипа, епископ на Пергам Асийски.На Светлата сряда се изпълняват два обичая - Мара Лишанка и Ладино хоро, които се правят за дъжд, плодородие, предпазване от градушка, магии и болести. Често през тази седмица стопанките повторно боядисвали яйца, които раздавали за душите на починали близки. Според древно поверие, раздаването на червените яйца предпазвало душите на мъртвите от превъплъщаване.Мара ЛишанкаВзима се от три млади булки по един чехъл с различен цвят, после се напъхват един в друг. Така се оформя кукла,наречена Мара Лишанка, забражда се и се накичва като булка с невестински накити. След това се избира мома, която трябва да е лазарувала и да има живи родители. С обредни песни момите отиват в средата на селото и се разделят в две редици, хванати за ръце. Две по две девойките започват диалог с Мара Лишанка - с момата, която носи куклата, и пеят песен. Мара Лишанка им отговаря и диалогът продължава, като си предават куклата една на друга. Послемомите, придружени от ергени и други жени и мъже от селото, отиват на реката, \"окъпват\" куклата, измиват си лицата и се връщат в селото. Ладино хоро Девойките се хващат в кръг, а две от тях държат кърпа. На три пъти те разсичат хорото и всяка мома се провира през образуваната арка. Наоколо другите пеят песен за последната мома в редицата и предричат за какъв момък ще се омъжи тя.", "date": "2018.04.11", "title": "Светла сряда е, време е да се изкъпе Мара Лишанка"}
{"url": "https://offnews.bg/obshtestvo/rotvajler-predizvika-panika-v-uchilishten-dvor-zakliuchiha-detcata-678493.html", "text": "Охранителят на учебното заведение Илия Христов подал сигнал на номер 112 и на място се отзовали двама полицаи, които заедно със служители от училището успели да заградят и хванат животното, съобщава bTV. \"Децата бяха навън и играеха преди да започне първият учебен час. Тогава се появи ротвайлерът. Кучето не беше агресивно, децата го галеха и си играеха с него\", обясни Христов. Ротвайлерът е настанен временно в кучешки приют. Няма чип, за да се разбере кой е стопанинът му, но ако до седмица той не се появи, на кучето ще бъде търсен осиновител.\"Предполагам, че е около 2-годишен. Самият той може да не е злобен, но породата му няма място на улицата, тъй като е известна като агресивна\", каза д-р Людмил Спасов, управител на общинския приют за безстопанствени животни.", "date": "2018.04.11", "title": "Ротвайлер предизвика паника в училищен двор, заключиха децата"}
{"url": "https://offnews.bg/obshtestvo/bez-voda-v-chasti-ot-lozenetc-i-hipodruma-678376.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на бул. „Христо Смирненски“ в жк. „Лозенец“ налага спиране на водоподаването от 09:30 до 19:30 часа на бул. „Христо Смирненски“ от бул. „Свети Наум“ до ул. „Вишнева“. Изграждане на сградно водопроводно отклонение на бул. „Цар Борис III“ в жк. „Хиподрума“ налага спиране на водоподаването от 10:00 до 18:00 часа на бул. „Цар Борис III “ от бул. „Гоце Делчев“ до ул. „Хайдушка гора“. ", "date": "2018.04.11", "title": "Без вода в части от Лозенец и Хиподрума"}
{"url": "https://offnews.bg/medii/gledajte-bludnitci-po-epic-drama-video-678385.html", "text": "На 11 април, от 22 ч, зрителите на новия телевизионен канал Epic Drama могат отново да гледат сериала \"Блудници\".\"Блудници\" е завладяваща драматична поредица, чието действие се развива в динамичния и космополитен Лондон в края на 18-ти век. Предлага смел поглед към най-скъпоценната търговска дейност в града: секса.Първият епизод от сериала може да гледате тук: .", "date": "2018.04.11", "title": "Гледайте 'Блудници' по Epic Drama (видео)"}
{"url": "https://offnews.bg/ikonomika/spasiavat-nezakonni-sgradi-sreshtu-30-ot-stroitelnata-im-stojnost-678465.html", "text": "Поправки за Закона за устройство на територията дават шанс на собствениците на незаконни строежи да легализират имотите си. Става дума за строежи, изградени след април 2001 г., промените са внесени от депутати от ГЕРБ. Според текста в ЗУТ определени незаконни строежи няма да се премахват, ако \"са допустими по действащ подробен устройствен план, както и по подробен устройствен план, който би могъл да бъде одобрен за съответния имот, и съответстват на този закон, актовете по неговото прилагане и другите правила и нормативи по проектирането и строителството\". Изрично се уточнява, че не подлежат на узаконяване строежи или части от строежи в защитени територии и вододайни зони. Процедурата по узаконяване започва след заявление на собственика (или лицата с учредено право на строеж за конкретния обект) до органа, който е трябвало да издаде разрешението. Ако го получи, трябва да се снабди с одобрен ПУП (при необходимост), скица и виза за узаконяване, съгласуване на проект за узаконяване, съдържащ геодезическо и архитектурно заснемане на обекта, получаване на становище от инженер-конструктор за евентуални допълнителни укрепителни дейности и т.н. След това строежът трябва да се приведе в съответствие със  съгласувания проект и да му се състави технически паспорт.За финал преди актът за узаконяване трябва да се платят 30% глоба от строителната стойност на обекта, която ще се определя от кмета на съответната община по методика на МРРБ. Поправките се отнасят за жилищни и смесени сгради със средно застрояване, паркове, градини и озеленени площи до 1 хектар, сгради и съоръжения за обществено обслужване с разгъната застроена площ от 1000 до 5000 кв. м или с капацитет от 100 до 200 места за посетители, става ясно от мотивите към законопроекта. Включени са и жилищни и смесени сгради с ниско застрояване, вили, сгради и съоръжения за обществено обслужване с площ до 1000 кв. м или с капацитет до 100 места, производствени сгради, инсталации и др. Ще могат да се узаконят и вътрешните преустройства, с които не се засяга конструкцията им. ", "date": "2018.04.11", "title": "Спасяват незаконни сгради срещу 30% от строителната им стойност"}
{"url": "https://offnews.bg/sviat/rusia-kam-sasht-nosete-sami-otgovornost-ako-udarite-siria-podkrepia-678447.html", "text": "Съветът за сигурност на ООН отхвърли руската резолюция, Русия пък наложи вето на американското предложение за Сирия. СС на ООН отхвърли и проекторезолюцията, подкрепяща Организацията за забрана на химическите оръжия да разследва твърденията за използване на химически оръжия в сирийския град Дума. Отхвърлената в Съвета за сигурност на ООН проекторезолюция беше изготвена от Швеция и дописана от Русия.По-рано Съветът за сигурност на ООН (СС на ООН) отхвърли руската проекторезолюция, в която се предлагаше създаване на механизъм за разследване на атаки с химически оръжия в Сирия. Преди това Русия наложи вето на американското предложение за разследване на предполагаемите атаки с химическо оръжие в сирийския град Дума на 7 април, съобщи БНР. Руският текст беше конкурентно предложение на американското за създаване на разследващ механизъм за издирване на отговорни лица за извършването на химически атаки. Западните страни обаче го разкритикуваха заради липса на независимост. Американският текст предвиждаше създаването на нов \"механизъм за независимо разследване на ООН\" за използването на химически оръжия в Сирия с едногодишен мандат.Преди това Русия наложи вето на предложената от Съединените щати проекторезолюция за Сирия във връзка с предполагаемата химическа атака в град Дума.\"Ние налагаме вето, за да защитим международното право, мирът и сигурността и за да не позволим да въвлечете СС във вашите авантюри. Ако вие все пак сте взели решение да осъществите в Сирия незаконна военна авантюра, а ние все още се надяваме, че ще размислите, то сами ще отговаряте за тези свои действия\", заяви постоянният представител на Русия Василий Небензя, както и посочи, че предложената резолюция е замислена така, че да не мине в СС на ООН. По думите му текстът не отговаря на необходимостта от справедливо и обективно разследване.\"Историята ще запомни, че Русия избра да защити чудовище вместо невиините животи на сирийските граждани\", подчерта постоянният представител на Съединените щати в ООН Ники Хейли, говорейки за сирийския лидер Башар Асад.  ", "date": "2018.04.11", "title": "Русия към САЩ: Носете сами отговорност, ако ударите Сирия. Подкрепяте чудовище, отговориха Щатите"}
{"url": "https://offnews.bg/temida/ima-vazmozhnost-zheliaz-da-ne-bade-ekstradiran-v-sasht-tvardi-advokat-678448.html", "text": "Има възможност Желяз Андреев да не бъде екстрадиран в Америка. Окръжният съд в Добрич и Варненският апелативен съд преценяват дали има основание да бъде екстрадиран. Тук не се преценява дали Желяз е виновен или не, защото това се преценява от съда в Америка, коментира адвокат Марин Марковски по Нова тв. Прокуратурата казва, че Желяз е извършил фалшифициране на документи и контрабанда, което не е вярно. За да направи държавното обвинение искане за задържането на Желяз Андреев в рамките на 60 дни, е написала нещо, което го няма в молбата за екстрадиция. Прокуратурата е вкарала в обвинението престъпление, за което няма данни, защото и молбата за екстрадиция още не е пристигнала, обяви Марковски. По думите му шефовете на компанията са били екстрадирани в Америка и са получили по спогодба около 13 до 15 месеца лишаване от свобода. Законодателството на Америка е доста гъвкаво и позволява да се прецени всеки случай индивидуално. Но това не значи, че нашето момче трябва да отиде там, смята адвокатът.", "date": "2018.04.11", "title": "Има възможност Желяз да не бъде екстрадиран в САЩ, твърди адвокат"}
{"url": "https://offnews.bg/temida/tcetcka-tcacheva-sluchaiat-s-zheliaz-e-v-ranna-faza-da-ne-go-predpos-678450.html", "text": "Не трябва да предпоставяме нещата по случая с искането за , случаят е в много ранна фаза, заяви министърът на правосъдието Цецка Цачева в интервю за БНР.„На този етап няма възможност за отношение и реакция от страна на Министерство на правосъдието. Ние сме информирани, но с оглед процедурите съдът е този, който трябва да се произнесе“, каза министърът. И обясни, че по силата на договора за екстрадиция между България и САЩ в рамките на 60 дни ще възникне задължението да се осъществи тази екстрадиция.На този етап конкретните факти по случая би трябвало да са предоставени изцяло на прокуратурата и българският съд ще е този, който ще прецени за съответствието им. Когатоима повече факти, тогава трябва да се коментира, допълни тя.", "date": "2018.04.11", "title": "Цецка Цачева: Случаят с Желяз е в ранна фаза, да не го предпоставяме"}
{"url": "https://offnews.bg/kakvi-sa-pravata-ni-kato-potrebiteli/tcenata-e-tajna-dokato-ne-stignesh-do-kasata-ili-kak-targovtci-mamih-678451.html", "text": "Липсващи етикети с цени или указващи стойност, различна от маркираната на касата.Такива са били нарушенията на търговци по Великден, показват проверките на екипите на Комисията за защита на потребителите.Обажданията през почивните дни са били около 20-30, посочи председателят на КЗП Димитър Маргаритов пред БНТ.Сред тях има сигнали за липсващи цени, поставяне на две цени за една и съща стока и разминаване между обявена и маркирана на касата цена, разясни той.Обясненията на търговците пък били, че асортиментът им е богат и е допусната техническа грешка.\"Това - категоричен е Маргаритов - не може да бъде уважителна причина, защото се прави опит потребителят да бъде ощетен. Толкова по-добре, че потребителите са внимавали и са установили това разминаване, за да може да бъде извършена проверка, съответно – наложена санкция.\"И все пак обажданията не е голям в сравнение с други празници, смята той.Потребители търсили Комисията с обичайни за работата ѝ въпроси: как да върнат дефектна стока или купена онлайн, когато липсва възможност за обратна връзка с търговеца. Все пак имало и нестандартни: потребител поискал отмяна на резервация в хотел в зимен курорт, защото \"изненадващо\" през април нямало достатъчно сняг по пистите. Друг недоволствал, че не му дават пълни бутилки бира срещу празни плюс съответното доплащане. Гражданка се възмутила и от обичайната практика на магазините при съмнение за кражба охраната да проверява съдържанието на чантите.\"Обикновено по празниците хората са по-чувствителни и дори тогава, когато нещо в обичайното ежедневие не би ги накарало да потърсят нашата институция, в тези дни, особено знаейки че сме на разположение, го правят\", коментира Маргаритов.", "date": "2018.04.11", "title": "Цената е тайна, докато не стигнеш до касата, или как търговци мамиха по Великден"}
{"url": "https://offnews.bg/obshtestvo/slanchev-den-prevaliavania-v-planinite-678399.html", "text": "Слънчево и топло ще е времето днес. След обяд в планините в западната част от страната са възможни валежи с гръмотевици. Максималните температури ще са между 23 и 28 градуса, според прогнозата на синоптиците.Над Черноморието ще има разкъсана облачност, след обяд намаляваща на места до предимно слънчево. Ще духа слаб югоизточен вятър. Максималните температури ще са 13-16 градуса. Температурата на морската вода е 10-12 градуса. Вълнението на морето ще бъде около 2 бала. Над планините ще преобладава слънчево време, с временни увеличения на облачността и превалявания. Максималната температура на височина 1200 метра ще около 17, на 2000 метра - около 9 градуса.", "date": "2018.04.11", "title": "Слънчев ден, превалявания в планините"}
{"url": "https://offnews.bg/sviat/helikopter-se-razbi-na-ulitca-v-ruski-grad-678453.html", "text": "Хеликоптер е паднал на улица в руския град Хабаровск. Всички шестима души на борда са загинали, съобщи РИА Новости.Машината Ми-8 е изпълнявала учебен полет. Разбила се е в 11:30 местно време.Всичките шестима души на борда на хеликоптера, паднал в 11:30 часа местно време, са загинали. На място са пристигнали спасителни екипи, които са открили черните кутии на машината. Няма пострадали на земята или разрушения по сградите.Хеликоптерът, собственост на авиокомпанията „Восток“, е катастрофирал при приземяването си. ", "date": "2018.04.11", "title": "Хеликоптер се разби на улица в руски град"}
{"url": "https://offnews.bg/sviat/21-dushi-zaginaha-pri-opit-za-biagstvo-ot-brazilski-zatvor-678452.html", "text": "21 човека са убити при опит за масово бягство от затвор в Северна Бразилия. Те са имали подкрепа на въоръжена група отвън, която опитала да взриви стена на \"Санта Изабел\" в щата Пара. Затворниците са убити при престрелка с полицията, част от тях имали оръжие. Сред жертвите има надзирател и съучастници на бегълците. Други петима надзиратели са ранени. По данни на Националния съвет на правосъдието този затвор е предвиден за 432 затворници, а в него еимало най-малко 632-ма, съобщи ТАСС.През януари 2017 г. в затвор в северния град Манаус бяха убити 56 души.", "date": "2018.04.11", "title": "21 души загинаха при опит за бягство от бразилски затвор"}
{"url": "https://offnews.bg/112/uzhas-v-pernik-14-kucheta-martvi-v-dvor-darzhani-na-verigi-678454.html", "text": "14 мъртви кучета, открити в частен имот в Перник, са загинали от глад и жажда. Средноазиатските овчарки са държани на вериги, вероятно са охранявали нещо незаконно или са обучавани за боеве. Апокалипсис, морга за кучета, ужасно, коментира ветеринарният лекар д-р Стефан Ковачев по бТВ. Проверката в имота е направена след анонимен сигнал на телефон 112. Тя е установила, че кучетата са държани вързани на синджири и за тях не са полагани никакви грижи. Според ветеринарите лекари животните са умрели от глад и жажда. По думите на д-р Ковачев не е възможно съседите да не са знаели какво става – това са били 20 кучета в двор от няма 500 кв. м, посочи той. Пет животни са спасени. В момента те се намират в кастрационния център в града. Предстои им възстановителен период, след което ще им се търсят осиновители.За едно от тях д-р Ковачев разказа, че се наложило да го изнесат на ръце. То е с тежка кахексия, без признаци на всякаква виталност и момента тежи около 1/3 от нормалното. Целият двор беше осеян с кости, така че никой не знае колко са умрелите животни, разказа доброволецът Аделина Александрова. Собственикът е бил в имота и е арестуван на място. Той не дал обяснения. По случая се води следствие.", "date": "2018.04.11", "title": "Ужас в Перник: 14 кучета мъртви в двор, държани на вериги"}
{"url": "https://offnews.bg/sviat/zukarbarg-pred-senata-fejsbuk-mozhe-da-pridobie-platena-versia-bez-re-678446.html", "text": "Аз създадох „Фейсбук”, аз съм отговорен за това, което се случва. Това беше голяма грешка и това беше моя грешка, за която съжалявам и се извинявам, заяви създателят на световната социална мрежа Марк Зукърбърг по време на изслушването пред американския Сенат.Той се изправи пред сенаторите, за да обясни как компанията ще реагира на скандала с изтичането на данни към „Кеймбридж аналитика”.„Днес е очевидно, че не сме направили достатъчно, за да предотвратим злоупотребата. Не сме предприели достатъчно мерки и това беше голяма грешка”, коментира Зукърбърг. В началото на изслушването той прочете своето изявление, което е дълго седем страници, пред американския Сенат. В него Зукърбърг посочва, че компанията е била уведомена за злоупотребата с лични данни още през 2015 г., когато забранява и изтрива приложението, което краде информацията.„Миналия месец разбрахме от „Гардиън”, „Ню Йорк Таймс” и „Канал 4”, че „Кеймбридж аналитика” може и да не са изтрили личните данни, с които разполагат, както ни бяха уведомили. От там ни увериха, че са ги изтрили и се съгласиха да направим одит на фирмата с екип, нает от нас”, посочва Зукърбърг.Относно обвиненията за руска намеса в американските избори, отново през социалната мрежа, Зукърбърг коментира, че компанията е реагирала „прекалено бавно” на руската намеса.Според данните на компанията по време на изборите е възможно около 126 млн. души да са били „изложени” на подвеждаща и манипулативна информация, разпространена във „Фейсбук” от Агенцията за интернет изследвания. Това е компания, която е свързвана с руска пропаганда и разпространение на фалшиви новини. „Мой приоритет винаги е било да свързвам хората и да изградя едно общество. Създадох „Фейсбук” когато бях в колежа. Извървях дълъг път от тогава. Сега служим на повече от 2 млрд. души по цял свят, всеки ден. Дълбоко вярвам в това, което правим. Съзнавам, че това, за което говорим днес, не е предизвикателство само за „Фейсбук”, а за цялото ни общество”, коментира още Зукърбърг. Той призна, че автоматичното премахване на омразна реч не е достатъчно ефективно.Той намекна, че „Фейсбук” може да придобие и платена версия без реклами.", "date": "2018.04.11", "title": "Зукърбърг пред Сената: Фейсбук може да придобие платена версия без реклами"}
{"url": "https://offnews.bg/futbol/bosat-na-roma-skochi-vav-fontan-ot-kef-video-678458.html", "text": "Президентът на Рома Джеймс Палота е на седмото небе от щастие след изключителната победа на неговия отбор с 3:0 срещу Барселона, която класира \"вълците\" на полуфиналите в Шампионска лига.Рома елиминира Барселона с общ резултат 4:4 и гол на чужд терен. \"Това е най-голямата победа за тези пет години, в които сме в клуба. Загубихме незаслужено с 1:4 в първия мач и знаехме, че трябва да спечелим с 3:0 на реванша, за да продължим. В този мач показахме какво означава Рома\", каза Палота.Босът нямаше друг избор след последния съдийски сигнал на \"Стадио Олимпико\", освен да се присъедини към екзалтираните фенове на \"вълците\", които празнуваха успеха на своите любимци по улиците на италианската столица.В разгара на празненствата групата се отправи към \"Пиаца де пополо\" (\"Площада на народа\"). Докато феновете скачаха и пееха песни в прослава на подвига и победата на \"Рома\", Палота, не без помощта на привържениците, скочи във фонтана с лъвовете.", "date": "2018.04.11", "title": "Босът на Рома скочи във фонтан от кеф (видео)"}
{"url": "https://offnews.bg/politika/bsp-sofia-11-april-e-deniat-za-pamet-678477.html", "text": "На 11-и април отбелязваме Международния ден на концлагеристите, политзатворниците и пострадалите от фашизма. Този ден от календара е пропит с кръвта на изгорените живи хора в лагерите на смъртта. В тях са погубени над 11 милиона души. На този ден през 1945 година край Ваймар, недалеч от града на Гьоте, на Лист и на Шилер, концлагеристите от Бухенвалд се вдигат на бунт. За да запишат в историята с кръвта си 11-и април като деня на великия трагизъм зад бодливата тел, се казва в позиция на БСП-София. 11-и април е ден за памет - световна, европейска и българска. И само заслепените от отровата на антикомунизма ще имат сърце днес да не се поклонят и да не го отбележат, да забравят и да зачеркнат от европейската карта Аушвиц, Дахау, Треблинка, Маутхаузен, Майданек-Люблин, Аушвиц-Биркенау и останалите огнища на фашизма.У нас, в периода 1941-1945 година, са арестувани над 64 000 антифашисти, от тях 12 141 са осъдени, изгорени са над 32 000 къщи, убити са 12 000 партизани и ятаци. Затова не можем да останем глухи за ехото от Бухенвалдските камбани, не можем да не се поклоним и да не почетем паметта на жертвите от фашизма и войните.На днешния 11-и април, не можем да останем равнодушни към онези, които всячески правят опити да се вдъхновяват от марша в памет на генерал Луков. Към онези, които се прекланят пред хитлеризма, нацизма и неофашизма. Към онези, които клеветят и неглижират Съпротивата в България и по света.11-и април е антифашистката камбана в XXI век! Ден в памет на жертвите, но и ден - предупреждение. Да помним трагедията, за да не допуснем да се повтори. Ден, който ни мотивира да се изправим още по-категорично и безкомпромисно срещу опитите за възраждане на новия фашизъм в ХХI век. На този ден само глухите за паметта не чуват тези камбани, камбаните от Бухенвалд. Затова все по-често трябва да повтаряме думите на Юлиус Фучик: \"Хора, бдете!\". ", "date": "2018.04.11", "title": "БСП – София: 11 април е денят за памет"}
{"url": "https://offnews.bg/futbol/delio-rosi-chupi-rekord-po-zagubi-v-levski-678455.html", "text": "Треньорът на Левски Делио Роси продължава да бъде много далеч от целите, за които дойде в клуба. Нито някакъв трофей се вижда в обозримото бъдеще, нито играта има дори минимални наченки за подобрение.И ако позитивните неща и рекордите са непосилни за италианеца, то по пътя към антирекордите той се справя далеч по-добре. След като загуби за трети път поред в първенството, италианецът стана първият чужденец, под чието ръководство Левски записва 5 загуби в рамките на едно първенство, пише \"Меридиан мач\".Преди да се издъни от ЦСКА, Берое и Ботев - Роси загуби през есента от Лудогорец в Разград и пак от Ботев Пловдив. До момента няма нито един чужденец, водил \"сините\" в елита, който да е допускал повече поражения от Роси. Досега търпението към специалистите, идвали на \"Герена\" от чужбина, се е изчерпвало максимум при четвъртата загуба.До толкова са стигали само Рудолф Витлачил през сезон 1965/66 и Ратко Достанич през есента на 2009-та. Чешкият специалист обаче си тръгва, след като с четирите загуби за 30 кръга стига до второто място - позиция, за която Делио Роси и неговият отбор в момента не могат и да мечтаят.Ратко Достанич пък бе търпян до октомври 2009-а, като за осем кръга загуби четири пъти. Но дори и при него Левски играеше далеч по-силно отсега и някои от пораженията и равенствата, дойдоха след голям малшанс.Парадоксалното е, че доста от треньорите са си тръгвали или са били уволнявани без загуба. Унгарецът Шомлай е отпратен през 1949 година след дубъл и без загуба за първенството и за Купата.Рюдигер Абрамчик пък бе уволнен през пролетта на 2002-а само с победи и две равенства. Ремитата бяха в тежки гостувания - срещу ЦСКА на \"Армията\" (2:2) и Марек в Дупница (1:1).Без поражение си тръгна и Люпко Петрович през есента на 2001-ва след четвъртия кръг, и през есента на 2016-а след десетия. През 2000-та пък Владимир Федотов едва бе дочакан да направи един \"хикс\" срещу Черноморец в Бургас, за да му бъде бит шута.На фона на всички тези случаи комфортът, на който се радва Делио Роси, наистина е огромен. Нито един от изброените, а и от всички останали, които са водили отбора едва ли щеше да бъде търпян при толкова негативни резултати.", "date": "2018.04.11", "title": "Делио Роси чупи рекорд по загуби в Левски"}
{"url": "https://offnews.bg/nashite-avtori/krizata-678374.html", "text": "Чували сте за онзи китайски символ, който има значение на „криза“, но също така означава „опасност“ и „възможност“. Демек, в кризата можем освен нещо страшно да видим и нови хоризонти, които преди са оставали извън полезрението ни.Циничният прочит на това твърдение се отнася за производителите на оръжия – в най-голямата криза те печелят най-много. Само че мисълта ми е друга, парите не са важни и никога не са били. За да даде най-доброто от себе си, човекът трябва да бъде поставен в екстремни условия, в опасност, такава е природата му. Когато е бил изправен пред най-големите си страхове, той е бил най-креативен. И обратно, когато се разплуе от охолство, когато е презадоволен, храни се обилно по три пъти на ден и трупа сланини, съзнанието му е упоено, анестезирано, приспано, изтръпнало, без една ясна мисъл и една ярка идея.Джоузеф Хелър издава „Параграф 22“ през 1961, Джеймс Клавел издава „Цар Плъх“ през 1962, а през 1965 Селинджър отпечатва последния си разказ. 15-20 години след Втората световна война, когато светът се е посъвзел от лудостта и раните са почнали да заздравяват, излизат шедьоврите сред книгите. Солженицин и Варлам Шаламов преминават през ада на Гулаг, за да създадат творбите си. Без войната и без лагерите тези писатели щяха да пишат може би, но не се знае дали написаното от тях щеше да си заслужава четенето. И не, не казвам, че непременно ни е нужен катаклизъм, за да се появят нови велики произведения, но повечето четящи днес навярно ще се съгласят с мен, че застоят се наблюдава навсякъде около нас с невъоръжено око.Къде са филмите на 90-те? Къде е Тарантино? Къде е музиката на Куин? Заседнали сме в една плитчина и чакаме Голямата вълна, която да ни запокити в океана или да ни разбие в скалите.От времето на Омир е известно, че войната е едно от естествените състояния на човечеството. Това, че у нас още не гори, не значи нищо. Временно е. У съседите ни гори. Мечката там се е разиграла. Значи идва и към нас. Дори двама политици заговориха за нова световна война неотдавна – Ердоган и Бойко. Те наистина ли са разтревожени или само си играят с огъня? Като малък имах един повтарящ се кошмар, който бе предизвикан от новините по времето на Студената война, а също и от една приказка на Ангел Каралийчев, том 3 от „Приказен свят“, където писателят разказваше какво ни чака, ако чичковците натиснат червените копчета на ядрените бомби. Ама че детска приказка!Днес вече не сънувам това. Днес вече не гледам и телевизия. Преминахме в друго измерение. Истината е все по-трудна за откриване, също като преди война... Манипулацията и пропагандата се ожесточиха и радикализираха. Проверете в историята дали не е било така и през 30-те години на 20 век. Номерът е, че днес не знаем дали заплахите с война са реални или само за поддържане на страха.Но за не особено дългия си живот научих нещо много важно. Без да ви звуча като някакъв мъдрец, щото не съм такъв, напротив, продължавам да съм си същият глупак – научих, че външният привиден мир не бива да пречи на вътрешната ни задължителна война със себе си. Не си ли във война със себе си, не се ли бориш всеки ден с някоя своя мисъл или порок, с някое свое несъвършенство, ще изпаднеш в онази същата всепоглъщаща и блудкава посредственост, лееща се от всички възможни места, от съвременните книги, филми и музика. Заради нея ми е трудно да направя избор с часове, когато вляза в книжарницата. Така или иначе Голямата вълна идва. Не се страхувайте.", "date": "2018.04.11", "title": "Кризата"}
{"url": "https://offnews.bg/obshtestvo/prodavat-muhliasali-sandvichi-v-biufet-na-stolichno-uchilishte-678472.html", "text": "I\" в София. Възмутеният мъж снимал сандвича, след което го върнал на продавачката.\"Днес в столичното 129 ОУ ”Антим I” си купих тази ”Принцеса” и попаднах на това... жената в стола просто ми върна парите, казвайки ”Оле” и я скри\", написа мъжът към снимката, която публикува във Facebook.Потърсихме директорката Богданка Николова, която обясни, че това е първият случай на проблем с храната в бюфета или стола.\"По-късно днес ще се срещна с управителката на фирмата, която стопанисва бюфета, за да получа обяснение и да се намери виновникът. Не мога да си обясня как и къде съхраняват храната, тъй като тя идва пакетирана\", каза Николова пред репортер на OFFNews.Дори и да е първият за 129-о училище, това не е първият случай с проблем с храната в училищните столове. От някои менюта например се вижда, че на децата се предлагат само нездравословни закуски. От други снимки, също публикувани в интернет, се вижда лошото качество на храната. Например почти липсващ пълнеж:", "date": "2018.04.11", "title": "Продават мухлясали сандвичи в бюфет на столично училище"}
{"url": "https://offnews.bg/tehnologii/mtel-promenia-signala-svobodno-v-svoiata-mrezha-678480.html", "text": ", част от , променя сигнала „свободно” в своята мрежа. Телекомът вече въведе пилотно обновяването в района на Бургас, Варна, Добрич и Шумен. До началото на месец май  ще бъде активен в цялата страна. Той ще бъде с по-съвременно и модерно звучене.Промяната на сигнала „свободно” е част от стратегията на Мтел постоянно да подобрява своята мрежа, за да достави по-добри услуги на клиентите си, като внедрява последните иновации в телекомуникациите. От началото на 2017 г. досега компанията е инвестирала над 120 милиона лева в модернизация на своята мрежата.През 2017 г.  започна процеса по внедряването на 4.5G мрежа, която осигурява скорост на връзката с 30% по-висока спрямо досега. Технологията, която позволява това, се нарича „обединяване на честоти” (Carrier Aggregation) и генерира многократно по-бърз интернет в зависимост от използвания честотен спектър. Мтел планира да завърши процеса по имплементация на 4.5G мрежа в цялата страна до края на лятото тази година.В средата на февруари Мтел показа за пръв път у нас и 5G технология. Това се случи по време на специално събитие, което включваше високоскоростен тест на 5G, VR демонстрация и балансиращи индустриални роботи. По време на демонстрацията беше измерена скорост над 2 Gbps, която е с над 10 пъти по-висока от тази при 4G. VR експериментът представи стрийминг на съдържание с 4К резолюция без никакво забавяне. С помощта на специални роботи, които балансират топка върху равна повърхност, беше онагледено ниско закъснение от около 1 милисекунда, което се постига в 5G мрежа. Текущите инвестиции и подготовка на мрежата ще позволят на Мтел бърз ъпгрейд към 5G, когато това е възможно.", "date": "2018.04.11", "title": "Мтел променя сигнала „свободно” в своята мрежа"}
{"url": "https://offnews.bg/temida/svidetelstvoto-za-sadimost-shte-se-izdava-vednaga-vav-vseki-sad-ot-201-678479.html", "text": "Процедурата по издаване на свидетелство на съдимост на граждани ще бъде улеснена значително през следващата година, съобщи Министерството на правосъдието.Гражданите ще могат да получат свидетелствата в момента на подаване на заявленията във всяко едно бюро съдимост към 113-те районни съдилища в страната, без оглед на това къде са родени и какво е местожителството им.С въвеждането на услугата, до средата на следващата година, данните в бюлетин съдимост ще се въвеждат от съдилищата електронно, а не ръчно, както е в момента. Новината днес бе обявена като част от финансирана по европроект нова Централизирана автоматизирана информационна система „Съдебен статус“, която предстои да бъде изградена.„Обединяването в единен електронен регистър на всички децентрализирани системи в 113-те бюра за съдимост към районните съдилища и Централно бюро „Съдимост“ към Министерството на правосъдието ще бъде не само в услуга на гражданите, но и ще доведе до бързина и ефективност в работата на органите по разследване и обмяна на данни с органите на страните-членки на ЕС и трети страни, с които България си сътрудничи“, каза членът на ВСС Светлана Бошнакова.Oт МП поясниха, че с новата централизирана автоматизирана информационна система „Съдебен Статус“ ще започнат да функционират общо 5 нови услуги:• създаване на Електронен бюлетин съдимост, който ще се актуализира автоматично с подаване на информация от всеки съд чрез автоматизираната система за влезлите в сила присъди;• електронно уведомяване на бюрата по съдимост при наличие на реабилитация;• уведомяване на гражданите по електронен път за промяна на съдебния им статус, при заявено тяхно желание;• електронно уведомяване на органа по реабилитация за изтърпените наказания от граждани и за платени от тях глоби.• осъществяване на електронен обмен с Единната Информационна система противодействие на престъпността.Стойността на проекта е 1 378 858,43 лв., а срокът му за изпълнение е 18 месеца.", "date": "2018.04.11", "title": "Свидетелството за съдимост ще се издава веднага във всеки съд от 2019-а"}
{"url": "https://offnews.bg/obshtestvo/machat-levski-tcska-i-protest-promeniat-dvizhenieto-v-sofia-678382.html", "text": "Мачът между Левски и ЦСКА и протест на хората с увреждания променят движението в столицата днес. От 8 часа до приключване на протеста се забранява престоят и паркирането на пътни превозни средства, с изключение на автобусите и автомобилите превозващи участниците в протеста, на паркинга на пл. „Кн. Александър I“ и на моста пред Националния стадион „Васил Левски“. Разрешава се престоят и паркирането на автобусите превозващи участниците в протеста на централното пътно платно на бул. „Македония“, без да се засягат спирките на масов градски транспорт, съобщи ЦГМ. Заради футболната среща пък от 12 до 20 часа се забранява престоят и паркирането на пътни превозни средства, с изключение на автомобилите на участниците в мероприятет, на моста пред Национален стадион „Васил Левски“; на ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви, съобщи ЦГМ. От 17 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с излючение на автобусите на масовия градски транспорт по ул. „Ген. Гурко“ между бул. „Васил Левски“ и бул. „Евлоги и Христо Георгиеви“; бул. „Евлоги и Христо Георгиеви“ между пл. „Орлов мост“ и бул. „Черни връх“; бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР. ", "date": "2018.04.11", "title": "Мачът Левски-ЦСКА и протест променят движението в София"}
{"url": "https://offnews.bg/kultura/preporachvame-vi-mezhdu-natcionalizma-i-patriotizma-ili-dobre-doshl-678429.html", "text": "Пърформънсът - четене  ще бъде представен утре от 19:30 часа в ДНК - място за съвременен танц и пърформънс.На фона на продължаващата бежанска криза в Европа новият проект на „36 маймуни“ изследва границата между патриотизма и национализма, предела на здравословната толерантност и съчувствие, лицето и гърба на българската идентичност днес.Президентът на републиката призовава всички българи да се включат активно в привличането на бежанци, които да се заселят в България, за да усвоим жизненоважни пари по евро фондовете. Всички българи - мъже, майки, ловци, пенсионери, артисти започват активна пропаганда към бежанците подминаващи България. Междувременно чакали емигрират към Западна Европа, български емигрант сее репички в Германия и мечтае да се включи в първата мисия до Марс, еколожка изследва популацията на агресивни привнесени видове калинки и кактуси, които превземат територии, застрашавайки наши родни видове. Националисти решават да превземат Плиска, докато сигнал за бомбен атентат всява паника в центъра на София.Аржентинска музика от Людмил Ангелов и Веско Ешкенази в концертът „Tango“ ще звучи в кино \"Люмиер Лидл\" от 19:00 часа.Спектакъл за любовта с Бойка Велкова и Ивайло Захариев ще се играе премиерно на 11 април от 19:30 часа вч. в “Сити марк артцентър”. Той събира едни от най-емблематичните творби на световната любовна лирика. в Сатиричен театър \"Алеко Константинов\" от 19:30 часа. Пиесата е съчетание на убийствена политическа сатира, поднесена с изтънчен английски хумор. Тя е основа на един от най-успешните тв сериали за последното десетилетие.", "date": "2018.04.11", "title": "Препоръчваме ви: Между национализма и патриотизма, или \"Добре дошли в България\""}
{"url": "https://offnews.bg/knigi/nova-kniga-na-tolkin-izliza-tazi-godina-678496.html", "text": "През август тази година ще бъде публикувана \"нова\" книга на Дж. Р. Р. Толкин - \"Падането на Гондолин\".По думите на автора това е \"първата истинска история за Средната земя\", пише \"Индипендънт\".Това ще бъде втора книга под редакцията на сина му - Кристофър Толкин, след „Берен и Лутиен“, излязла през 2017 г. Според Джон Гарт, автор на \"Толкин и Великата война\", \"Падането на Гондолин\" е написана непосредствено след битката при Сома, в която участва Толкин през 1916 г., по време на болничен престой. Той добавя, че това е \"най-големият разказ за война, извън \"Властелина на пръстените\".Историята следва пътуването на Туор (племенник на Хурин, книгата \"Децата на Хурин\"), който е на път да намери скрития велик град на елфите Гондолин. По време на пътуването си той преживява \"един от най-впечатялващите моменти в историята на Средната земя\".Когато Туор пристига в Гондолин, става баща на Арендел - герой от книгата \"Силмарилион\".В книгата Туор бяга от града, заедно със семейството си. В нея се разкрива и историята на Арендел, която Толкин никога не пише самостоятелно, но е включена в текстовете от други източници.Според издателството, което ще публикува книгата - HarperCollins, това е едно от трите \"най-велики истории\" на автора, заедно с „Берен и Лутиен“ и \"Децата на Хурин\".", "date": "2018.04.11", "title": "'Нова' книга на Толкин излиза тази година"}
{"url": "https://offnews.bg/sviat/zaharova-umnite-raketi-na-sasht-triabva-da-letiat-kam-teroristite-678500.html", "text": "Говорителката на руското външно министерство Мария Захарова коментира изказването на президента на САЩ Доналд Тръмп, който предупреди Русия да е готова за американските ракети в Сирия. \"Русия се зарече да свали всички ракети, изстреляни към Сирия. Пригответе се, Русия, защото те идват - добри, нови и \"умни\". Не трябва да си партнирате с животно, което убива с газ своите хора и му харесва!\", написа Тръмп в Туитър. Според Захарова обаче целта на изпращането на ракети е да се заличат доказателствата за предполагаемата химическа атака в сирийския град Дума. \"Умните ракети трябва да летят към терористите, а не към законно правителство, което няколко години се бори с международния тероризъм на своя територия. Между другото, инспекторите от ОЗХО предупредиха ли ги, че сега умните ракети ще унищожат всички доказателства за използването на химическо оръжие на земята? Или в това е цялата идея - бързо да се заменят следите от провокацията с удари с умни ракети и международните инспектори да няма вече какво да търсят като доказателства\", написа Захарова във Фейсбук. Кремъл все още не е коментирал изказването на Тръмп. ", "date": "2018.04.11", "title": "Захарова: 'Умните' ракети на САЩ трябва да летят към терористите"}
{"url": "https://offnews.bg/sviat/rojters-aviokompanii-promeniat-poleti-zaradi-vazmozhna-ataka-nad-siri-678501.html", "text": "Водещи авиокомпании променят маршрути на свои полети, след като европейската агенция за контрол над въздушния трафик предупреди изпълняващите полети (Евроконтрол) над Източното Средиземноморие самолети да бъдат особено внимателни заради възможна въздушна атака над територията на Сирия, предаде Ройтерс.В съобщение, разпространено във вторник следобед, Евроконтрол предупреди, че в следващите 72 часа в района могат да бъдат изстреляни крилати ракети и ракети въздух-земя и да има смущения на навигационните уреди.Президентът Доналд Тръмп и западните му съюзници обсъждат възможна военна акция в Сирия след информация за предполагаема употреба на химическо оръжие в сирийския град Дума.Говорител на Air France, цитиран от Ройтерс, съобщава, че авиокомпанията е променила някои маршрути на полети, вкл. до Бейрут и тел Авив. Нискобюджетната easyJet също ще промени полета до тел Авив.Авиационните регулатори следят конфликтните зони стриктно след катастрофата с полет MH17 на малайзийските авиолинии през 2014 г. Той бе свален от ракета земя-въздух. Загинаха 298 души.", "date": "2018.04.11", "title": "Ройтерс: Авиокомпании променят полети заради възможна атака над Сирия"}
{"url": "https://offnews.bg/sviat/szo-okolo-500-dushi-v-siria-sas-simptomi-za-otraviane-s-himichesko-or-678482.html", "text": "Oколо 500 души в сирийския град Дума са изпратени в болницата със симптоми, съответстващи с излагане на токсични химикали.Това съобщи Световната здравна организация (СЗО), предава Reuters. Част от симптомите са затруднено дишане, дразнене на лигавицата и смущения в централната нервна система.\"СЗО изисква незабавен достъп до региона, за да се предостави грижа на пострадалите, да се изчисли влиянието върху здравето и да се достави задълбочена здравна реакция“, заяви заместник-генералния директор на СЗД за спешни случаи и реакция.Агенциите на ООН нямат достъп до по-голямата част на анклава Източна Гута, включително и до Дума, където се предполага, че е осъществена атаката. Сирийското правителство отрича отговорност.", "date": "2018.04.11", "title": "СЗО: Около 500 души в Сирия със симптоми за отравяне с химическо оръжие"}
{"url": "https://offnews.bg/obshtestvo/semejstvata-s-poveche-ot-dve-detca-s-predimstvo-pri-zapisvane-v-i-klas-678503.html", "text": "Семействата с повече от две деца ще имат предимство при записване в I клас.Това е една от предложените промени в Наредба 10 за организацията на дейностите в училищното образование, внесени за обсъждане на 5 април от министъра на образованието и науката. Промените в документа, изменен и през есента на 2017 г., се налагат заради предложение на Националното сдружение на общините и други направени междувременно предложения, уточняват в мотивите си от МОН.Според сегашната наредба всяка община с повече от едно училище разработва система за прием в първи клас с водещ критерий близост на адреса на детето до училището. Наред с това се определят и прилежащи райони на училищата за обхват на учениците. Децата се разпределят в четири групи, като тези от първа се приемат най-напред. Тя включва деца с адрес в прилежащия район на училището, който не е бил променяна в последните 3 години преди подаване на заявлението за прием. Във втора група попадат деца, които живеят близо до училището повече от 1, но по-малко от 3 години, а в трета - тези с променян адрес през последната година. В четвърта група са онези, чийто адрес е извън района на училището към деня на подаване на заявлението.Когато броят на децата в дадена група надхвърли местата по план-прием, влизат тези с предимство. Именно тук, в критериите за предимство, сега се правят предложения за промени.Остават в сила следните критерии:- дете с трайни увреждания над 50%;- други деца от семейството, обучаващи се в училището;- деца, завършили подготвителна група в избраното училище;- други критерии, определени от общината, които са свързани с достъпа до образование и не са дискриминационни.Сегашният критерий \"дете с двама починали родители\" се променя. Добавят се и децата с един починал родител, а предложеният текст гласи: \"дете с един или двама починали родители“.Създава се и нов критерий: \"дете от семейство с повече от две деца\".Улеснява се и приемът на осиновени деца. Те ще могат да ходят на училище близо до дома им независимо от момента на тяхното осиновяване. В тази връзка е предложен следният текст:Друга промяна е свързана с интеграцията на ромските деца. Според него ако прилагането на критериите за прием води до обособяването на една или повече изцяло ромски паралелки, децата ще могат да се насочват в училища с други прилежащи райони от населеното място, в които има незаети места. Това ще става при условия и ред, определени от общината и при заявено желание на техните родители или настойници.С новите промени се дава възможност на всяко училище по специалности от професионално направление „Изкуства” по решение на педагогическия съвет да провежда изпит за проверка на способностите, както и правото на профилираните гимназии с профил \"Математически\" или \"Природни науки\" да разширят областите на състезанията, на които да се явяват учениците, желаещи да продължат обучението си в пети клас на места от държавния план-прием.", "date": "2018.04.11", "title": "Семействата с повече от две деца с предимство при записване в I клас"}
{"url": "https://offnews.bg/politika/bsp-podkrepia-iskaniata-na-horata-s-uvrezhdania-678460.html", "text": "Според предложената и засега отложена реформа от правителството на базата на експертизата на работоспособността, част от хората с намалена работоспособност над 50% ще получат отказ за получаване на пенсия за инвалидност, а друга част ще получават частичен размер на пенсията, се казва в позиция на БСП. От партията пишат още:Пристъпва се към ограничаване на права при липса на реална възможност за трудова и социална интеграция на хората с увреждания. Поради неспособността правителството да се справи със злоупотребите и корупцията в тази система,се наказват хората с реални увреждания. С предложените промени не се гарантира ограничаване на корупционните практики и увеличаване на контрола.Предложената концепция не решава основните проблеми на хората с увреждания и оставя редица неизяснени въпроси. Тя има неясен характер, без времеви хоризонт и цели по-скоро икономии на финансови средства. Не се отговаря на възловия въпрос- какви права ще ползват хората с увреждания след разделянето на експертизата и как те ще бъдат гарантирани?Децентрализацията ще доведе до затруднение и увеличение на администрацията, а не улеснение за хората с уврежданияНе е ясно- как държавата ще се ангажира с предоставяне на условия за реално работно място и доходи от труд за хората, получили експертиза за своята работоспособност и лишени изцяло или частично от инвалидни пенсии? И досегашната оценка дава възможност за труд на част от тях, но безработицата им е близо 90 % при нищожните нива на инвалидната пенсия.Лишаването, изцяло или частично, от инвалидна пенсия, без гаранции за възможност за цялостна интеграция - достъпна среда, адаптирани работни места, достъп до съвременни и ефективни социални услуги, адекватни нива на добавките за социална интеграция, е просто стремеж за търсене на икономии, за ограничаване на разходи от една от най-онеправданите социални групи.Не се отчита острата необходимост от продължаващо лечение и рехабилитация за стабилизирането на здравословното състояние на освидетелствените лица. Положението на хората с увреждания по-скоро ще се влошиОтдавна ГЕРБ манипулират общественото мнение, че броят на инвалидите в България е много голям. Управляващите стигнаха дотам- да противопоставят големи обществени групи и да обещават бъдещо увеличение на пенсиите за осигурителен стаж и възраст само след намаление на броя на инвалидните пенсии. Реалността е друга. В България хората с увреждания са около 8 %, при 16 % средно за ЕС.Концепцията на управляващото мнозинство за реформиране на експертизата на работоспособността не решава нито един от проблемите за:− Адаптирана и достъпна среда;− Достъпно здравеопазване и рехабилитация;− Конкретно насочено образование и обучение;− Развитие на социалната икономика;− Реална възможност за трудова заетост и достъп до адаптирани работни места;− Качествени и достъпни социални услуги;− Адекватни нива на инвалидните пенсии;− Адекватни размери на интеграционните добавки и обвързването им с цената на живота;− Равнопоставеност на финансовата подкрепа за децата с увреждания и тези навършили 18 г.;− Осигуряване на хората с увреждания на компенсиращ доход, обвързан с увеличените разходи за лечение, хранене, медицинска и социална рехабилитация, обучение и преквалификация, транспорт, достъп до информация, социални услуги и др.;− Намаляване на административната тежест и подобряване на обслужването.Ние изцяло подкрепяме справедливите искания поставени в Протестната нота на Национално представителните организации на и за хората с увреждания и протеста им днес. ", "date": "2018.04.11", "title": "БСП подкрепя исканията на хората с увреждания"}
{"url": "https://offnews.bg/interviu/geri-koiato-sasht-iskaha-da-ekstradirame-okazvash-se-vinoven-do-doka-678435.html", "text": "Гергана (Г): Да, аз съм във връзка с приятелката му и от информацията, която знаем, наистина двата случая си приличат. И двамата сме служители, а не управители на фирмите, които са замесени с престъпленията в САЩ. Това е безумието в цялата работа. Не мога да разбера как е възможно хората, които са отговорни за дейността на фирмата, дори да не бъдат подведени под отговорност. Аз не мога да кажа неговата фирма правила ли е нещо нередно или не. Не мога на 100% да кажа и за тази, в която аз работех, защото аз никога не съм виждала цялостната дейност и картинка. Управителят и собственикът - те знаят какво реално се върши. Човекът, който трябва да отговаря за действията, е този, който знае за какво става въпрос. А не хората и служителите, които имат една малка частица от големия пъзел. Ето това е страшното.Неговите обвинения са свързани с нарушаване на ембарго и с работата във фирма, която е търгувала със стоки с двойна употреба. Така поне пише в обвинението.Димо (Д): Важно е да споменем, че става дума за авиочасти. Ти, освен ако не си авиомеханик, знаеш ли дали дадена част  може да се монтира в пътнически или в боен самолет?Г: Излиза, че ти ако работиш за чужденстранна фирма, си застрашен всеки един момент да бъдеш обвинен за какво ли не. Няма как ние да сме юристи, да знаем всички закони. Да, когато човек прави фирма, той трябва да знае, но служителите вътре не са длъжни да знаят законодателството на всички държави.Откога знаете за случая с Желяз? Казахте, че сте във връзка с приятелката му.Г: Преди около година тя се свърза с нас с молба за помощ и съвет - какво сме направили ние. Разказа ни за ситуацията, в която са изпаднали те, че са си намерили обвинителен акт в интернет, както си намерихме и ние. Разказа, че около година- две, след като е напуснал работа, той се е оказал с обвинения за престъпления, за които той няма представа. Естествено ние споделихме целия наш лош опит. Казахме ѝ какви бяха нашите първи постъпки - че трябва да има медийност, че хората трябва да знаят.Значи смятате, че Желяз не трябва да бъде екстрадиран, ако няма доказателства срещу него?Г: Трябва да има солидни доказателства преди да бъде изпратен там.Д: Какво да прави момчето там, ако няма доказателства? Знаете ли, попаднах на една статистика за правораздаването в САЩ - над 70% от присъдите са споразумения с обвинения. Защо? Защото винаги ти повдигат обвинения за безумни срокове - 68 години за Гери, 25 години за Желяз. Делата траят минимум 4 години. През това време, ако си екстрадиран, ти ще стоиш в затвор. Идва при тебе следователят и ти казва: . И не знаеш дали ще я докажеш. Защото там е един театър - който е по-добър актьор, печели. Там действа правото на прецедента. Ако те оправдаят добре - извиняват ти се и ти предлагат зелена карта. Няма обезщетение за това, че си бил 4 години в затвор, ако те оправдаят. Затова често им предлагат споразумения - да се признаят за виновни, да получат по-лека присъда и да се прибират вкъщи. Но това е да се признаеш за престъпник.Ние платихме 10 хил. долара за досъдебното производство, за няколко съвета. Без да се е явявала на съд. Ако се беше стигнало до производство, хонорарът беше 500 хил. Кой българин може да си го позволи това, за да докаже, че е невинен? Ние нямаше да можем да си го позволим. Дори да бяхме продали всичко, пак нямаше да ги съберем.През 2013 година вие настоявахте за промяна на споразумението за екстрадиция. Това обаче не стана.Г: Да, за съжаление е така и аз продължавам да настоявам за промяна. Договорът се простира в няколко странички, което е абсурдно, когато става дума за живота на един човек. Тук се гледа . Този договор е . Когато Америка каже, че иска някой български гражданин, ние трябва да го дадем. Толкова сме малко, а се даваме толкова лесно. Никой не ни защитава.Ние се озоваваме в една позиция, в която не си невинен до доказване на противното, а си виновен до доказване на противното. Ние попадаме в ситуация, в която трябва да доказваме своята невинност. Оказвам се в една неравностойна битка, защото ресурсът на държавата е в пъти по-голям от твоя собствен. И в един момент, ако сме в ситуацията да докажем, че сме невинни, а ни вкарат в ареста или ни екстрадират, тази възможност почти изчезва. Няма как да се защитиш.Д: САЩ казва \"дай\", а ние отговаряме \"ето\". Според мен по-големият проблем е, че този договор не е писан със съзнанието за тези случаи, в които се озоваваме ние. Той е писан с мисълта за криминални престъпници, за измамници, за убийци, за наркодилъри. В България има огромна разлика между търговско право и между наказателно право, докато в САЩ явно не е така и границата е малка. И започват да ни искат нас, както искат и едни убийци.Вашият случай приключи с това, че САЩ временно оттегли искането си. Значи утре могат отново да ви поискат?Г: Категорично да. Във всеки едни момент, в който решат, че имат някакво тяхно основание, могат да подадат нова молба. И те, когато оттеглиха искането, казаха, че си запазват правото да я възстановят, когато искат.Д: Не основание, а желание даже. Основание не им трябва, една клетвена декларация им е достатъчна. По смисъла на американското законодателство клетвената декларация е едно от най-силните доказателства за тях, което у нас няма тази стойност. Аз бях готов да се закълна за това, че аз съм извършил всичките престъпления, за които нея я дърпаха, за да замина вместо нея и да може тя да остане да гледа децата. Но това не е възможно - да поемеш чужда вина. Там няма значение дали има престъпление или няма, просто законите и правомощията на съответните служби са толкова безгранични, че те с една клетвена декларация могат да докарат всеки.Все пак прекарахте повече от два месеца в ареста. Как се справихте с това след излизането на свобода?Г: Никога няма да се справя с този стрес и с това, което изживяхме. Той ще си е в мен цял живот. Това, което е най-страшното, е че попадаш в една ситуация да нямаш мисленето, че си престъпник. Когато те поставят между хора, които са с такова мислене, за теб е много по-трудно да се справиш и психически, и физически. Ти не се чувстваш добре, това не е твоята среда. Освен това - никога няма да преодолея ужаса, че аз до последно не знаех дали ще си видя повече децата. За мен и моето семейство това е най-ценното, а те искаха да ми го отнемат. Можеше да не видя бъдещето, да не видя децата ми как растат. Аз пропуснах рождения ден на сина ми и до ден-днешен съжалявам. За мен това са най-важните неща.Д: Тези два месеца бяха много тежки. Баби и дядовци помагаха много с децата. Аз се занимавах с тях, когато мога. Ходех на работа. А през останалото време се занимавах...Г: С мен.Д: С контакти с медии, правехме подписки, протести. И ходех на работа, защото все пак трябваше да изкарваме пари. Правех всичко, което ми дойде на ум. И в крайна сметка бяха угаснали всички светлинки. Нали знаете - преди да се зазори е най-тъмно. Вече бяхме изгубили всякаква надежда. Седеше два месеца там и се очакваше да бъде екстрадирана.Г: Ако не беше постъпил отказът на САЩ от екстрадицията, те трябваше да ме екстрадират. Съдът даже няма опцията да откаже, той е длъжен да те изпрати. То това е проблемът. Договорът за екстрадиция трябва да бъде променен, така че да може съдът да прецени дали да те екстрадират или не. Ако ти не си политически преследван, ако не си репресиран, ако си в тази житейска ситуация, с която ти си обвинен в нещо, било то реално или нереално - съдът няма право да откаже, дори да смята, че си невинен.Питали ли сте се каква е причината САЩ да се откажат от екстрадирането през 2013 г.?Г: Това, което на нас ни помогна, е тази обществена подкрепа, чрез която достигнахме и до тях. Безумието при мен беше, че бях обвинена като собственик. Аз на момента им предоставих доказателства и от институции -  ако си или си бил собственик на фирма, то най-малкото го пише в Търговския регистър или в тези регистри на други държави. Прокурорът в Америка отказваше да ги приеме. Той каза: \"Не, тя когато дойде тук - тогава\". Не искаше да ги види, да признае, че е сбъркал. Не казвам, че е умишлено, може и грешка да е. И според мен точно с това, че моят случай стигна до толкова много хора, които застанаха зад мен, те също успяха да разберат, че има грешка. И може би си я поправиха с изтеглянето на иска. Казаха само \"постъпили са нови данни по случая\".Д: Фактът е, че и в България някой не си е свършил работата. Защото тези искания обикновенно идват в един момент, но преди това вървят разследвания. В нашия случай имаше сигнал за неправомерни действия от страна на Гергана във връзка с фирмата, в която е работела. Видно е, че тя не носи отговорност за дейността на фирмата. Откъде накъде ще я пращат, за да я съдят за действията на фирмата?Г: Защо нашите служби не посочиха, че съм само служител? Това е трудов договор, има я тази информация навсякъде.Смятате ли да съдите България заради това, което ви се случи?Г: Да, смятам да си търся правата. Задържаха ме преди да бъде издадена молба за екстрадиция, само с една нота. Стоях в ареста по-дълго от определеното по закон, защото такива дела трябва да се гледат за 12 дни, а аз прекарах 2 месеца в ареста. Не го правя за себе си, а за всички други хора, които мога да попаднат в моята ситуация.", "date": "2018.04.11", "title": "Гери, която САЩ искаха да екстрадираме: Оказваш се виновен до доказване на противното"}
{"url": "https://offnews.bg/kultura/dark-tranquillity-s-video-obrashtenie-kam-rodnite-fenove-predi-kontcer-678461.html", "text": "Dark Tranquillity пуснаха видео обръщение към българските си фенове, приканвайки ги да дойдат на концерта на бандата в София. Събитието ще бъде в столичния клуб Mixtape 5 на 20-ти април. Концертът е част от световното турне на групата, което представя последната тава на групата - АТОМА. Билетите се продават в мрежата на Евентим в цялата страна и онлайн. В момента и до деня на събитието билети ще се продават по 45 лева. В деня на концерта те ще са по 50 лева. ", "date": "2018.04.11", "title": "Dark Tranquillity с видео обръщение към родните фенове преди концерта в София"}
{"url": "https://offnews.bg/sviat/povdignaha-obvinenie-na-komandira-na-pozharnikarite-gasili-pozhara-v-678502.html", "text": "Повдигнаха обвинение на командира на пожарникарите, гасили пожара в мола в руския град Кемерово, при който загинаха 64 души. Обвинението срещу Сергей Генин е за проявена небрежност при изпълняването на задълженията му. Според следствието действията на Генин са довели до смъртта на поне 37 души, които по време на пожара са се намирали в киносалоните на четвъртия етаж на мола. \"Пожарникарите са изгубили ценно време, което е могло да бъде използвано за спасение и евакуация на хора\", обявиха от следствения комитет, цитирани от РИА Новости. Според руските власти Генин е игнорирал информация за по-кратък път до хората в киносалоните. Един от очевидците разказва, че съобщил на Генин, че във втория киносалон на четвъртия етаж има много хора, в това число деца, и посочил разположените непосредствено до западния вход стълби като най-краткия път до киносалона. Генин обаче игнорирал тези сведения и не ги сверил с план-схемата на мола. Вместо това той насочил пожарникарите към по-отдалечени стълби в югоизточната част на сградата. Стигайки до четвъртия етаж, пожарникарите се натъкнали на заключена врата и се върнали до стълбите до западния вход, по които се качили на четвъртия етаж. Домът на Сергей Генин е обискиран. Предстои той да бъде задържан. От Министерството на извънредните ситуации обаче обявиха пред ТАСС, че Генин е действал строго по устав, а дали има вина ще стане ясно в съда. ", "date": "2018.04.11", "title": "Повдигнаха обвинение на командира на пожарникарите, гасили пожара в Кемерово"}
{"url": "https://offnews.bg/temida/pusnaha-zheliaz-andreev-ot-aresta-678486.html", "text": "Окръжният съд в Добрич реши да пусне 29-годишния Желяз Андреев с мярка \"подписка\", съобщава Нова телевизия. Той беше задържан от полицията по искане на прокуратурата в Маями. Арестът беше заради разследване във Флорида срещу 11 души, които са обвинени, че са нарушили ембаргото за търговия със Сирия.Междувременно близките на Желяз Андреев са създали група за подкрепа на мъжа във Facebook. В четвъртък от 19 часа пред Съдебната палата в Добрич и тази в София ще се проведе протест в защита на Желяз.„Радваме се. Очакваме да го прегърнем. Предстои ни истинската битка. Вярвам, че вярата ми няма да бъде сломена”, коментира още приятелката на Желяз Андреев.", "date": "2018.04.11", "title": "Пуснаха Желяз Андреев от ареста"}
