{"url": "https://offnews.bg/leka-atletika/chechenetc-zakla-ruski-atlet-665480.html", "text": "Руският състезател по спортно ходене Николай Иванов е бил брутално заклан от чеченец в Москва, съобщават руските медии.Атлетът се е разхождал заедно с приятели, когато е станал свидетел на насилие над момиче от страна на родения през 1992 година кавказец. Той се опитал да се намеси, но насилникът извадил нож и го пробол смъртоносно, като буквално му разпорил корема с удар отдолу нагоре.Атлетът нямал никакъв шанс да оцелее и починал в болницата, заради множеството пострадали вътрешни органи и кръвозагубата. Извършителят е задържан и е направил пълни самопризнания.Загиналият е бил едва на 23 години. За извършителя се знае, че е пристигнал в Москва наскоро от Чечня.\"Николай беше перспективен атлет. Показваше добри резултати и винаги беше сред призьорите на младежките първенства\", споделя разстроеният треньор на спортиста Сергей Осипов.", "date": "2017.09.19", "title": "Чеченец закла руски атлет"}
{"url": "https://offnews.bg/kultura/otmeniha-grandioznia-kontcert-sas-stote-grupi-na-natcionalnia-stadion-665467.html", "text": "Мега концертът, който щеше да събере над 100 родни рок банди на националния стадион на 22 септември, е отменен, съобщиха организаторите от Rockin Bulgaria.Обявлението си те направиха , на който вече стои единствено съобщението, което гласи:\"Скъпи приятели. За голямо съжаление сме принудени да ви съобщим , че поради технически причини и невъзможност да се справим в срок с организацията на концерта, продуцентската компания взе решение да отложи концерта за месец Май 2018 година. Всички рок фенове закупили си билети са получили е-майл, как и къде могат да върнат закупените билети! Молим да проверят пощите си / дори в папка СПАМ / за потвърдителен е-майл. До 30 Септември ще обявим новата дата за отложеният мега концерт\"Идеята на концерта бе да бъде благотворителен и да подкрепи организацията \"Мами в нужда\" - организация, която оказва различна от обичайните практики подкрепа на майки, изпаднали в неравностойно социално положение и затруднени да отглеждат децата си.Билетите за концерта бяха обявени на цени от 50 до 120 лева, а на сцената трябваше да се качат банди като Д2, Стенли, група \"Епизод\", Силвия и Теди Кацарови, Стари Муцуни, Иван Шопов, група \"Хоризонт\", Светльо и \"The Legeds\" и други.", "date": "2017.09.19", "title": "Отмениха грандиозния концерт със стоте групи на националния стадион"}
{"url": "https://offnews.bg/sviat/silno-zemetresenie-raztarsi-meksiko-desetki-zaginaha-video-665485.html", "text": "Силно земетресение разтърси Мексико, най-малко 60 души са загинали, десетки сгради в столицата са разрушени.По данни на американския Геофизичен институт магнитудът на труса е 7.1 по Рихтер. Епицентърът е в южната част на Мексико, на 8 километра югоизточно от Антенсинго в щата Пуебла, на дълбочина 51 километра.Най-малко 42 души са загинали в централния мексикански щат Морелос в резултат на земетресението, съобщи губернаторът на щата. В столицата са загинали най-малко 4 души, в щата Пуебла - 6, а в щата Мексико жертвите са най-малко 8.Президентът Енрике Пеня Нието заяви, че в столицата са се срутили 27 сгради.Мексикански телевизии показаха драматични картини на рухнали многоетажни сгради в столицата, предаде Асошиейтед прес.Полицаи с кучета търсят оцелели под руините.\r\nМеждународното летище на Мексико спря работа. Все още не е ясно колко полети са засегнати.\r\nБлизо 4 милиона души останаха без електричество в засегнатите от труса райони, съобщава Би Би Си.В град Куернавака, южно от столицата Мексико, местно радио съобщи за хора, затрупани в рухнали сгради.На 8 септември мощно земетресение с магнитуд 8.2 по Рихтер разтърси южните брегове на Мексико и уби най-малко 98 души.", "date": "2017.09.19", "title": "Силно земетресение разтърси Мексико, десетки загинаха (видео)"}
{"url": "https://offnews.bg/ikonomika/poreditca-ot-uvolnenia-v-darzhavna-agentcia-zaradi-oporochen-konkurs-z-665479.html", "text": "Зам.-изпълнителният директор и служители на Изпълнителната агенция за насърчаване на малките и средните предприятия са уволнени заради опорочена процедура по Националния иновационен фонд.Във вторник вечерта изпълнителният директор на агенцията Мариета Захариева обяви, че процедурата за одобрение на проекти по осма сесия на Националния иновационен фонд (НИФ) е опорочена и трябва да бъде прекратена. Фондът подпомага проекти за научно-развойната и иновационната дейност. Максималният размер на безвъзмездната финансова помощ е до 500 000 лв. на бенефициент. Средствата, които фондът предоставя, са изцяло национални и се отпускат като държавна помощ. Общият размер на бюджета по осма сесия е 5 млн. лв.Сигналите за нарушения са постъпили \"от страна на бизнеса и за целта е освободен зам.-изпълнителният директор на агенцията и служители, които са работили по процедурата. Не са спазени вътрешните изисквания и правила за класиране на кандидатите. Нарушенията са извършени по време на смяната на трите правителства. Освен това забавянето в класирането на проектите се дължи и заради липсата на легитимен управителен съвет на НИФ от февруари тази година, както и на невъзможността за провеждане на заседания и вземане на решения\", съобщават от пресцентъра на ИАНМСП.\"Усвояването само на едни средства по проекти ще доведе до съмнения за корупционни практики, които ръководството на агенцията не толерира\" - пише още в прессъобщението.В момента се обсъжда преминаването на НИФ от агенцията към Министерство на икономиката.", "date": "2017.09.19", "title": "Поредица от уволнения в държавна агенция заради опорочен конкурс за 5 милиона"}
{"url": "https://offnews.bg/112/48-godishen-rabotnik-zagina-v-rudnik-v-bobov-dol-665483.html", "text": "48-годишен работник загина при трудова злополука в рудник в Бобов дол във вторник следобед.Трупът на починалия е закаран за аутопсия в кюстендилската болница, съобщава агенция \"Фокус\".По случая е образувано досъдебно производство. МВР и инспекцията по труда разследват трудовата злополука.По-рано днес стана ясно, че инспекцията по труда в Кюстендил е съставила 14 акта на \"Мини Бобов дол\" - за неизплатени суми на бивши работници на дружеството.  Актовете са за неизплатени възнаграждения и ваучери за храна.", "date": "2017.09.19", "title": "48-годишен работник загина в рудник в Бобов дол"}
{"url": "https://offnews.bg/112/uchenitci-prebiha-s-darven-kol-uchitel-v-sadovo-665484.html", "text": "Ученици пребиха учител по английски език от професионална селскостопанска гимназия в Садово. Нападението е станало днес по обед, Преподавателят е в болница. Тримата нападатели са задържани за 24 часа.Единият е удрял с дървен кол, а другите двама са нанасяли удари с юмруци по главата.Побоят е предшестван от друга проява на агресия – 17-годишен ученик от гимназията, заедно с двама приятели от същото училище, опитали да нахлуят в кабинет, където учителка провежда занятия.Тя помолила за съдействие учителя по английски език Антон Велков и той се притекъл на помощ.Изгоненият 17-годишен Атанас Георгиев и неговите приятели решили да се саморазправят с Велков и нахлули в стаята на учителя. Те са пребили преподавателя пред погледа на учениците.", "date": "2017.09.19", "title": "Ученици пребиха с дървен кол учител в Садово"}
{"url": "https://offnews.bg/futbol/nindzhata-iuventus-e-sadijski-otbor-665481.html", "text": "Белгийският футболист на Рома Раджа Наинголан запълни времето между два мача с поредно интервю, в което подлага на критика хегемона в Серия А Ювентус.Наричаният Нинджата офанзивен футболист обича да флиртува с феновете на Рома, като това неизменно минава с изразяване на отрицание към \"Старата госпожа\".\"Не съжалявам, че казах, че мразя Ювентус. Ако трябва пак ще го повторя. Мразя ги, откакто играех в Каляри. Към този отбор винаги има едно благосклонно отношение от страна на съдиите, сякаш ги хипнотизира.В наш мач им дадоха две дузпи за нарушения извън наказателното поле. Това е било винаги, нищо не се променя. В Ювентус не са доволни от думите ми, но това е моето мнение\", коментира Нинджата.На въпроса в чия врата предпочита да вкара - тази на Ювентус или на градския съперник Лацио, белгиецът отговаря дипломатично.\"Радост ми носят само победните голове\", казва той. След три кръга в Серия А Рома върви осми, но с мач по-малко. \"Вълците\" гостуват в Торино на 23 декември.", "date": "2017.09.19", "title": "Нинджата: Ювентус е съдийски отбор"}
{"url": "https://offnews.bg/kultura/frantc-kojto-skri-istinata-za-da-stane-chesten-665463.html", "text": "\"Франц\" е филм, след който остават много въпросителни. За живота, за смъртта, за войната и истината. Сюжетът на филма се развива през 1919 г. - малко след Първата световна война. Младата и красива германка Ана (Паула Беер) е загубила своя любим Франц, който загива на фронта. Един ден на неговия гроб се появява французин - Адриан (Пиер Нини), който се представя за приятел на Франц.Неусетно Адриан се настанява в семейството на загиналия Франц, с което живее и Ана. Неговите истории за близкото им приятелство утешават скръбта на родителите, а моментите с бившата годеница на войника стават все по-интимни - танци, погледи - желанието за живот в красавицата се завръща. И докато зрителят започва да разсъждава върху зараждащата се любов между приятеля и годеницата на загиналия, филмът обръща посоката си - Адриан разкрива пред Ана същинската причина за появата си, тайна, която ще разбие сърцето на родителите на Франц и вече разочарова Ана. Той е коренно различен от този, за когото се представя.Ана се заема със задачата да разкрие истинското лице на Адриан пред германското семейство, но това така и не се случва. Тя продължава да поддържа лъжливия образ на французина в името на фалшивото щастие, а за това си плаща солено. Залъгвайки Адриан, на когото е обещала да предаде пазената тайна, и родителите на любимия си, душевните терзания и съвестта на Ана я изпълват с омраза - първо към чужденеца, после към себе си.Опит за самоубийство и изповед отвеждат германката във Франция, където тя се опитва да намери Адриан - вече осъзнавайки, че е влюбена, но разочарованието и белегът на войната я спохождат и там. Тя вижда потърпевшите от другата страна на фронта, техните семейства и скръбта, която изпитват. Изведнъж се прокрадва темата за войната - при посещението си в Германия Адриан е отритван от местните, за тях той е врагът, избил техните синове на фронта, а сега Ана се сблъсква с погледите на французите. На фона на омразата режисьорът поставя идеята за отговорността - кой е виновен за смъртта на фронта - войниците, техните бащи или обществото, в което живеят. Вече не е важно кой е загинал - това е само статистика, режисьорът и сценарист Франсоа Озон кара зрителя да се замисли за причините, които носят войната. И да, филмът няма щастлив край. Вместо да утеши публиката със страстна целувка между главните герои и да начертае съвместният им път, Озон и дава въпроси - за любовта и живота след смъртта на най-близкия ни, за щастието, което понякога се оказва просто една цветна завеса и за тайните, които не можем да носим със себе си. Наистина ли знаем всичко за себе си и хората около нас - Озон остава тих за отговора. С образа на Ана, която носи тегобата на тайната, филмът заявява своята честност. В него нищо не е категорично изказано. Всичко, което Озон показва, са измеренията на истината и нейната недостъпност, тя е някъде там, недостижима сама по себе си. Режисьорът показва, че понякога тъгата ни е пленник на някой друг, а щастието - изкуствено създадено, но без да става морален съдник на собствените си герои. Всичко остава в ръцете на зрителя и неговия прочит на събитията.Със сигурност \"Франц\" трябва да влезе в календара на всеки почитател на хубавото кино. Въпреки етическата главоблъсканица, филмът не носи отблъскващ послевкус. Играта на Паула Беер е впечатляваща, а решението лентата да е черно-бяла и само на места да се показват цветове допълва емоционалността на сцените. Премиерната дата на филма за България е 22 септември, а трейлъра му може да видите във видеото.", "date": "2017.09.19", "title": "'Франц', който скри истината, за да стане честен"}
{"url": "https://offnews.bg/izvan-terena/volejbolniat-natcional-teodor-salparov-obiavi-vrazkata-si-s-aktrisa-ot-665475.html", "text": "Либерото на националния отбор по волейбол Теодор Салпаров обяви официално връзката си със сексапилната актриса от сериала \"Откраднат живот\" Ралица Паскалева.От месеци за нещо подобно се шушукаше в спортно-артистичните среди, но двамата не бързаха да правят връзката си публична. Някои публикации и коментари в социалните мрежи обаче ги издаваха.Самият Салапаров обаче реши да вдигне завесата на личния си живот и представи новата си половинка в социалната мрежа Инстаграм. Той се отдаде на тиха и приятна вечер заедно с 27-годишната Ралица и брат си Георги Георгиев, който преди време издържаше волейболния ЦСКА.Либерото и актрисата се насладиха на последните летни дни край басейна и го показаха на всичките си приятели. Футболният национал Георги Миланов похвали веднага избора на Салпаров, като написа в коментар \"Много добре\".Салпаров имаше близо десетгодишен брак с бившата волейболистка Бойка Делиева и и двамата имат син Георги. В момента бившата госпожа Салпарова се изявява като тв водещ, а в студиото й често гостуват волейболни хора.", "date": "2017.09.19", "title": "Волейболният национал Теодор Салпаров обяви връзката си с актриса от 'Откраднат живот'"}
{"url": "https://offnews.bg/sviat/tramp-mozhe-da-se-nalozhi-da-unishtozhim-napalno-severna-koreia-665474.html", "text": "Американският президент Доналд Тръмп обяви, че може да се наложи САЩ да \"унищожат напълно\" Северна Корея, ако Пхенян не се откаже от ядрената си политика. Тръмп нарече подигравателно Ким Чен ун \"човека ракета\" и обяви, че той е на самоубийствена мисия.Американският президент направи изказването в речта си пред ООН, цитиран от Ройтерс. Той определи справянето със заплахата от страна на Северна Корея като първостепенно глобално предизвикателство. \"Възмутително е, че някои народи не само продължават да търгуват с такъв режим, но биха въоръжавали и подкрепяли финансово държава, която заплашва света с ядрен конфликт\", подчерта Тръмп, визирайки Китай, която е основният търговски партньор на Пхенян. Тръмп отново осъди ядрената сделка на предшественика си Барак Обама с Иран и посочи, че може да не я поднови в средата на октомври. Той нападна и Иран, като го нарече \"икономически изчерпана и измамническа\" държава, която изнася насилие.В речта си Доналд Тръмп каза още, че американската войска скоро ще е най-силната до момента, като допълни, че има намерение да защитава преди всичко интересите на САЩ. Той отправи критики и към Венецуела. Ситуацията там е \"напълно неприемлива\" и САЩ \"не може просто да гледат отстрани\", каза президентът.Малко преди думата да вземе Тръмп, генералният секретар на ООН Антониу Гутериш призова за политическо решение на кризата със Северна Корея.\"Страхът от ядрената опасност не е абстрактен. Когато напрежението расте, се увеличава и вероятността от погрешни изчисления. Прибързаната и гневна риторика може да доведе до фатални недоразумения. Решението трябва да е политическо. Време е за държавнически подход. Не бива да вървим като сомнамбули към война, заяви генералният секретар\", цитиран от ДПА и БТА.", "date": "2017.09.19", "title": "Тръмп: Може да се наложи да унищожим напълно Северна Корея"}
{"url": "https://offnews.bg/politika/borisov-shte-vzemem-novi-samoleti-no-shte-se-pazarim-665476.html", "text": "3 млрд. лв. за самолети, към този момент, е много голям разход за държавата. Това коментира в Бургас премиерът Бойко Борисов. Премиерът призова президента да не си говорят през медиите и да не му дават съвети „отвъд океана“. Борисов посочи, че имало други належащи нужди в момента:“, коментира Борисов.Премиерът посочи, че и министърът на културата Боил Банов му поискал поне 10 млн. лв. за артистите и театрите, иначе и той щял да се хвърли под влака. Борисов подчерта, че ще се купят нови самолети, но ще се пазарим за тях:„, каза Борисов.Освен 3-те милиарда за самолети, трябвало да се дадат още 7 – за корабите и сухопътните войски, добави премиерът и поясни, че хората няма да усетят нищо от тези пари, ако отидат за въоръжение.„“, добави Борисов.Той поясни, че имало и по-евтини самолети, които също са нови. Те са от по-нисък клас, но биха свършили работа, посочи премиера и даде пример:“, добави Борисов.Той бе категоричен, че не трябвало да избираме задължително най-скъпите и най-хубавото. Борисов награди в Бургас учени от екипажа на експедицията Black Sea MAP за археологическите открития, които направиха по време на престоя си в Черно море.", "date": "2017.09.19", "title": "Борисов: Ще вземем нови самолети, но ще се пазарим"}
{"url": "https://offnews.bg/turizam/sled-praznia-stol-taksa-maslo-kam-parzhenite-kartofi-v-nesebarsko-665472.html", "text": "След скандала през август с  в Созопол днес БНТ съобщи за нов казус - такса \"масло\" в несебърско заведение.Пред , че заведението го е таксувало за маслото, с което са изпържени картофите.Цената е 1 лев, а маслото е маркирано допълнително, защото клиентът си е поръчал пресни картофи, а не бланширани.Казах \"пресни пържени картофи\", но в менюто нямаше пресни, а бланширани картофи, тоест там имаше само пържени картофи на цена 3,50. Отговорът на сервитьора беше, че според него в менюто пържените картофи били 6,50. Поисках да ми покаже къде точно пише, той не можа да ми покаже никъде 6,50. Върна ми 2 лева ресто и ми каза: \"За да няма проблем, айде чао\" - твърди Мирослав Дечев.Ние гарнитура нямаме. Имаме само порция пресни картофи, които струват 6 лева и понеже нямаме какво да му маркираме 3 лева, затова сме му маркирали масло - 3 лева, добавка, това е, казва управителят на заведението Добри Георгиев .Сервитьорът, който е обслужвал Мирослав, твърди, че клиентът е бил предварително предупреден, че има разлика в цената на картофите и след скандала дори му върнал парите.Върнах му, защото ставаше въпрос за един лев. Точно така беше. Тогава му върнах два лева, твърди сервитьорът Николай Тодоров.Според Мирослав грешка на заведението е, че в менюто никъде не е уточнено дали картофите са бланширани или пресни. Пише само пържени картофи, както цена и грамаж.", "date": "2017.09.19", "title": "След празния стол - такса 'масло' към пържените картофи в несебърско заведение"}
{"url": "https://offnews.bg/politika/stolichnite-sotcialisti-raztrevozheni-ot-doklada-za-sigurnostta-665478.html", "text": "Изпълнителното бюро на Градския съвет на БСП - София изразява своята дълбока тревога от Доклада за състоянието на националната ни сигурност за 2016 г., приет от Министерски съвет и изпратен за гласуване в Народното събрание. Това се казва в позиция на столичните социалисти, според които \"този Доклад е кулминация на антируската политика през трите десетилетия на преход и атестация за антибългарското поведение на кабинета, ръководен от Бойко Борисов. Дори и през Втората световна война, когато нашата страна раболепно обслужва нацистка Германия, монархическите среди на Борис ІІІ не си позволяват подобно марионетъчно поведение на нагло предизвикателство към Русия. Докладът стъпва на заимствани тези и не отразява динамичните промени в международната обстановка. Очевиден е стремежът документът да е в синхрон с позициите на заинтересовани страни, които не крият враждебното си отношение към Москва, пише още в позицията. В днешния ден различията между държавите-членки в Европейския съюз се отнасят и до отношението им към Руската федерация. Едни като Франция, Италия или Гърция държат на по-умерена и балансирана политика. Други като Унгария и Чехия все по-отчетливо поставят на първо място националните си интереси, които диктуват друго равнище на връзките им с Русия. Третата група държави - Полша, Литва, Латвия, Естония и съседна Румъния, изпълняват непосредствено директиви на Вашингтон. До този момент премиерът избягваше да обвърже България с една от трите линии. Но с приетия Доклад, той и министрите му, присъединиха родината ни към най-ожесточените ястреби в ЕС. Бойко Борисов, на когото не може да се отрече политическа гъвкавост, прави чрез този Доклад стъпка към предателство както спрямо националните ни интереси, така и към същината на славянската ни и православна идентичност. Недоумяваме на какво се дължи това паническо раздразнение, разгърнато в Доклада, че руснаците заплашват европейския и световен мир и сигурност, че разширяват зоните си на влияние и че нахлуват с хибридни войни в \"икономическата и културната сфера\". Защо е необходимо да ни плашат с \"опитите на чужди държави (т.е. Русия) за формиране на общественото мнение чрез дезинформация, пропагандни кампании, медийна манипулация, използване на социалните мрежи за лансиране на подвеждаща информация, финансиране на партии и популистки организации, инициативи на популистки партийни лидери за манипулиране на група избиратели и за предизвикване на объркване сред населението и др.\"Изпълнителното бюро на Градския съвет на БСП - София се обръща към всички здравомислещи и национално отговорни политически сили, граждански организации и патриотично настроени наши съотечественици да се изправим срещу заявките за такъв авантюристичен и антибългарски курс. Нека разумът на нацията победи!", "date": "2017.09.19", "title": "Столичните социалисти разтревожени от доклада за сигурността"}
{"url": "https://offnews.bg/futbol/bfs-odrusa-tcska-sofia-sas-7300-leva-opit-za-ubijstvo-beshe-otcenen-n-665477.html", "text": "Дисциплинарната комисия към БФС наложи сериозни финансови глоби на няколко отбора след изиграването на срещите от 9-ия кръг в Първа професионална лига. Най-тежки са тези, наложени на ЦСКА-София и Локомотив (Пловдив).“Червените”, които се радваха на солидна подкрепа на стадион “Тича” във Варна, ще трябва да заплатят глоба в размер на 7300 лева, като сумата от получена от сбора на няколко наказания. Припомняме, че мачът беше прекъснат за около десет минути заради пуснати димки и друга пиротехника на трибуните.В допълнение към това тимът на Стамен Белчев е с последно предупреждение за лишаване от домакинство. Множеството хвърлени предмети на “Лаута” и като по чудо разминалия се тежък инцидент с вратаря на Славия Антонис Стергиакис е “оценен” на 3300 лева. Той беше замерен с метален кол, който за щастие не го улучи.Всички решения на ДК към БФС след двубоите от 9-ия кръг:За нерегламентирано използване на факли и димки, на основание чл.37, ал.1, т.22.2, б.А от ДП /2017/2018/ - ДК наказва СНЦ \"Eтър\" гр. Велико Търново с имуществена санкция в размер на 300 лева.За използване на факли и димки и довели до спиране на играта, на основание чл.37, ал.1, т.22.2, б.Д от ДП /2017/2018/ - ДК наказва СНЦ \"Eтър\" гр. Велико Търново с имуществена санкция в размер на 1000 лева.За нерегламентирано използване на бомбички, на основание чл.37, ал.1, т.22.2, б.Б от ДП /2017/2018/ - ДК наказва ПФК \"Берое\" гр. Стара Загора с имуществена санкция в размер на 1000 лева.За нерегламентирано използване на факли, на основание чл.37, ал.1, т.22.2, б.А от ДП /2017/2018/ - ДК наказва ПФК \"Левски\" гр. София с имуществена санкция в размер на 300 лева.За хвърлени предмети, на основание чл.37, ал.1, т.4, б.А, предложение 1 от ДП /2017-2018/ ДК наказва ФК \"Верея\" гр. Стара Загора с имуществена санкция в размер на 500 лева.За нерегламентирано използване на факли, на основание чл.37, ал.1, т.22.2, б.А от ДП /2017/2018/ - ДК наказва ПФК \"Черно море\" гр. Варна с имуществена санкция в размер на 300 лева.За използване на факли и димки довели до спиране на играта, на основание чл.37, ал.1, т.22.2, б.Д от ДП /2017/2018/ - ДК наказва ПФК \"Черно море\" гр. Варна с имуществена санкция в размер на 1000 лева.За обида на длъжностно лице, на основание чл.34, ал.1, т.2 от ДП /2017/2018/ Ц ДК наказва Ивайло Петров - пом.треньор на ПФК \"Черно море\" гр. Варна със забрана за изпълняване на функции като треньор за 1 среща и с глоба в размер на 2000 лева.За нерегламентирано използване на факли и димки, на основание чл.37, ал.1, т.22.2, б.А от ДП /2017/2018/ - ДК наказва ПФК \"ЦСКА-София\" гр. София с имуществена санкция в размер на 300 лева.За използване на факли и димки довели до спиране на играта, на основание чл.37, ал.1, т.22.2, б.Д от ДП /2017/2018/ - ДК наказва ПФК \"ЦСКА-София\" гр. София с имуществена санкция в размер на 1000 лева.За нерегламентирано използване на бомбички, на основание чл.37, ал.1, т.22.2, б.В от ДП /2017/2018/ - ДК наказва ПФК \"ЦСКА-София\" гр. София с имуществена санкция в размер на 2000 лева.За хвърлени предмети, на основание чл.37, ал.1, т.4, б.А, предложение 2 от ДП /2017-2018/ ДК наказва ПФК ЦСКА-София с имуществена санкция в размер на 2000 лева.За хвърлен предмет с последствие, на основание чл.37, ал. 1, т.4, б. Б, предложение 1 от ДП /2017-2018/ ДК наказва ПФК \"ЦСКА-София\" гр. София с предупреждение за лишаване от домакинство и имуществена санкция в размер на 2000 лева.За нерегламентирано използване на факли, на основание чл.37, ал.1, т.22.2, б.А от ДП /2017/2018/ - ДК наказва ПФК \"Локомотив\" гр. Пловдив с имуществена санкция в размер на 300 лева.За хвърлени предмети, на основание чл.37, ал.1, т.4, б.А, предложение 3 от ДП /2017-2018/ ДК наказва ПФК Локомотив (Пловдив) с имуществена санкция в размер на 3000 лева.За нерегламентирано използване на факли и димки, на основание чл.37, ал.1, т.22.2, б.А от ДП /2017/2018/ - ДК наказва ПФК \"Славия\" гр. София с имуществена санкция в размер на 300 лева.", "date": "2017.09.19", "title": "БФС одруса ЦСКА-София със 7300 лева, опит за убийство беше оценен на 3300"}
{"url": "https://offnews.bg/obshtestvo/otkriha-215-000-iajtca-s-fipronil-v-plovdiv-665471.html", "text": "215 000 яйца с инсектицида фипронил са открити в склад и магазини в Пловдив. Това обяви шефът на областната дирекция по безопасност на храните д-р Камен Янков, цитиран от \"Фокус\".Яйцата са иззети и ще бъдат унищожени, уточни той.Янков обясни, че търговците няма да бъдат санкционирани, защото няма как да са знаели, че пласират заразени яйца. Санкции обаче ще бъдат наложени на производителя. \"Дозата фипронил не е токсична, но е над нормата. Едно яйце няма да увреди организма, трябва да са консумирани около 2 кг на месец, но веществото е забранено\", подчерта Камен Янков.От земеделското министерство обявиха преди дни, че са открити яйца с фипронил родно производство. Те са открити в склад, но част от тях са стигнали и по магазините, включително в някои от големите вериги като Кауфланд, Лидл и Фантастико, като яйцата са били изтеглени от мрежата.", "date": "2017.09.19", "title": "Откриха 215 000 яйца с фипронил в Пловдив"}
{"url": "https://offnews.bg/futbol/tcska-sofia-premina-s-lekota-prez-nesebar-za-kupata-665470.html", "text": "Лидерът в Първа лига ЦСКА-София се класира на 1/8-финалите на турнира за Купата на България, след като с лекота преодоля Несебър като гост.В герой за \"червените\" се превърна Кевин Кубемба, който отбеляза три попадения за успеха с 4:1, а Кирил Десподов добави един. Влезлият като резерва Николай Бодуров пък си наниза ефектен автогол с глава в добавеното време.Наставникът на гостите Стамен Белчев пусна експериментален състав, като дебют за столичани направиха новите попълнения Раул Лое и Александър Барт.Резултатът беше открит в 15-ата минута, когато Кубемба отблизо оползотвори центриране на Кевин Меркадо. В 30-ата минута Кубемба окончателно отказа Несебър от нещо в този мач, като се разписа на празна врата. Малко по-късно Енрике пропусна сам срещу стража на домакините.Малко след началото на втората част Несебър можеше да намали след грешка на вратаря Георги Китанов, но Кристиян Малинов изчисти от голлинията.Опасността подейства стимулиращо на играчите на Белчев, които притиснаха своя съперник и стигнаха до трети гол, отново чрез Кубемба в 60-ата минута. До края зрителите на стадиона в Несебър станаха свидетели на нови два гола с марка \"ЦСКА\".  Първо Кирил Десподов направи 4:0, а в самия край получилият капитанската лента Николай Бодуров си отбеляза автогол с глава при опит да изчисти една центрирана пред вратата на Китанов топка.Останалите резултати от приключилите мачове от 1/16-финалите:Нефтохимик - Царско село 1:20:1 Ганчев (28-д)1:1 Кармаджъ (42)1:2 Минчев (74)Севлиево - Берое 0:20:1 Хаджиев (8)0:2 Негруц (17)Сокол (Марково) - Дунав 1:40:1 Жатоба (16)0:2 Георгиев (40)0:3 Костадинов (45)1:3 Рахов (63)1:4 Ненов (65)Вихрен (Сандански) - Септември (София) 0:20:1 Калоянов (9)0:2 Гади (90)", "date": "2017.09.19", "title": "ЦСКА-София премина с лекота през Несебър за Купата"}
{"url": "https://offnews.bg/ikonomika/shefat-na-saab-za-evropa-zabaviane-na-sdelkata-s-iztrebitelite-shte-n-665468.html", "text": "Забавянето на сделката по купуване на нови изтребители за българските Военно-въздушни сили (ВВС) ще удължи зависимостта на България от наследените системи за отбрана, а това от своя страна ще натовари допълнително бюджета на бойната авиация.Това се посочва в официална позиция на шведската компания СААБ, която е един от участниците в надпреварата за доставка на нови бойни самолети. След като компанията беше посочена от служебното правителство на първо място, като най-подходящ доставчик на бойни машини за авиацията, новата власт се усъмни в прозрачността на класирането. За това беше създадена временна комисия, която преразгледа процедурата. По неофициална информация се очаква депутатите да предложат на правителството да изпратят нови оферти до участниците, тъй като станало ясно, че имало непоканен участник. В същото време депутати от ГЕРБ, начело с шефа на парламентарната група Цветан Цветанов, директно упрекна президента Румен Радев в лобиране за шведите.Подобна позиция изказа и премиерът Бойко Борисов, който даде да се разбере, че сделката за момента не е приоритет, въпреки че допреди няколко месеца дори се изказа в полза на СААБ.В тази връзка от компанията излязоха с позиция, която е подписана от президента на СААБ за Европа Магнус Луис-Олсон.В позицията се посочва, че позицията е стартирана с т.нар. искане за оферта (Request for proposal) до три правителства.\"СААБ и Швеция следят етапите на процедурата и съпътстващия ги публичен дебат в България с голям интерес, внимание, уважение и търпение. Сега очакваме заключенията и препоръките на временната парламентарна комисия за проучване на процедурата по избор на нов тип боен самолет за българските ВВС, създадена през юли 2017 г.\", се посочва в текста.В него се изразява загриженост за направени \"много грешни и заблуждаващи твърдения, критики и обвинения, разпространени публично\". От компанията заявяват, че никога не са търсили нечестно предимство по време на провеждане на процедурата:В нея се посочва също, че няколко пъти премиерът Борисов и министърът на отбраната Красимир Каракачанов са заявявали, че правителството има интерес за един по-дълъг период на разплащане, като например 10 години. Според шведите това изискване не дава предимство единствено на изтребителите им Gripen:От компанията коментират и времето за доставката на самолети, който е продиктуван от спешните нужди на българските ВВС. \"Горди сме, че можем да доставим нови самолети в поставените от България срокове. Времето за доставка очевидно е едно от нашите конкурентни предимства, заедно със способността ни да предложим гъвкави схеми за плащане, а също така и ниските разходи на Gripen през целия жизнен цикъл. Вярваме, че това са причините за класирането на офертата за Gripen на първо място през април 2017 г. от комисия от независими експерти, назначена от правителството\", се посочва още в позицията.От компанията са убедени, че за страната ни би имало \"потенциални ползи\", ако се присъедини към \"растящото семейство на Gripen в Централна и Източна Европа\". Това ще насърчи сътрудничеството по отношение на авиационната инфраструктура, обучението на пилотите и наземния персонал, поддръжката, частите и логистиката, а също и при обединяването и споделянето на ноу-хау. Регионалното сътрудничество е важна инициатива на НАТО, се посочва още в позицията.В нея се коментира и това, че депутатите имат намерение да стартират процедурата отново, като бъдат изпратени отново предложения за оферти.Сааб присъства на българския пазар от 2003 г. Уверени сме, че шведското предложение за новопроизведени изтребители Gripen C/D напълно отговаря на интересите на България и очакваме да повишим стратегическото партньорство между България и Швеция, се посочва още в позицията.", "date": "2017.09.19", "title": "Шефът на СААБ за Европа: Забавяне на сделката с изтребителите ще натовари бюджета на ВВС"}
{"url": "https://offnews.bg/zvezdi/aktiorat-ot-malkalm-se-chuvstva-kato-na-70-sled-avtomobilna-katastro-665449.html", "text": "Актьорът Франки Мюниц, изиграл Малкълм в едноименния сериал, разкри, че е претърпял сериозна травма през годините като професионален автомобилен състезател. Мюниц разказа за инцидента си пред People по време на премиерния епизод на риалити шоуто \"Танцувай със звездите\", в което се състезава.\"Претърпях катастрофа, имах травма на гръбнака и фрактури по ръцете и ребрата\", сподели Мюниц. След шоуто той разкри, че травмите му имат трайно влияние върху него.\"Всеки ден обсъждаме травмите ми, защото тялото ми е с безброй наранявания. Аз съм на 31 години, но имам чувството, че имам тяло на 71-годишен мъж\", казва актьорът, който също е претърпял мини инсулт през 2012 г.\"Но правя каквото е необходимо, за да се грижа за тялото си, за да мога да продължа да танцувам. Състезавал съм се с колите на Инди, тренирал съм всеки спорт, смятам се за доста спортен човек, но съм с толкова травми. Всичко, което правя всяка минута от деня, е с цел да се превърна в по-добър танцьор в този конкурс и да го довърша докрай\", добави Мюниц.", "date": "2017.09.19", "title": "Актьорът от 'Малкълм' се чувства като на 70 след автомобилна катастрофа"}
{"url": "https://offnews.bg/futbol/shkolata-na-rakovski-levski-otdavna-spria-parite-kato-siracheta-me-665456.html", "text": "Станислав Ангелов - Пелето, директор на школата Левски-Раковски, беше обвинен в кражби от ръководството на Герена. OFFNews потърси бившия футболист за мнение, но той не вдигаше телефона си. Негови близки обясниха, че Пелето иска няколко дни, за да види реакциите по случая.Приближени до школата на Левски-Раковски обаче защитиха Пелето. Според тях всичко започва заради личната неприязън между Ангелов и Даниел Боримиров. Вторият смени Пелето като спортен директор на Левски.Преди около 6 месеца треньорите спират да получават заплатите си. Същото важи и за Станислав Ангелов. От Левски нехаят изобщо какво се случва в сателитната им академия. Тогава и Пелето спира да отчита таксите към Герена. Заплатите  към треньорите са възобновени след два месеца. Не и тази на Ангелов.\"Смятат ни за сираче, просто търсеха начин да се отърват от нас и го намериха. Дори не знаеха кой треньор кой отбор тренира, когато извикаха момчетата, за да им забранят работата на \"Раковски\", сподели източникът ни. Пелето и негови приятели вадят междувременно пари и ремонтират прилежащите терени и съблекални към стадиона. Дружество Левски-Раковски  с шеф Ангелов, а не Левски, забележете, сключва договор за концесия с МВР. Именно вътрешно министерство е собственик на базата.Срокът е за 10 или 15 години, не беше сигурен източникът ни. Той обаче не включва централния терен и трибуните, които са в окаяно състояние за разлика от прилежащата база. Те продължават да се стопанисват от МВР.Според хората на Пелето нито един треньор не е послушал Левски. Всички са се явили за тренировки на \"Раковски\" днес. Родителите са категорични, че в академията се работи много по-професионално от тази на \"Георги Аспарухов\". И нямат намерение да местят децата си.\"В Левски ги смятат за товар, не ги е грижа. Но тук ще излязат футболисти, на на Герена, защото се работи много по-добре. Винаги са нехаели за децата на \"Раковски\", ничо че школата даде и Пелето, и Мариан Христов, и Ники Митов\", твърдят от обкръжението на Пелето. Сега обаче Станислав Ангелов трябва да плаща сам заплатите на специалистите. Не е ясно дали приходите от терени и такси ще стигнат. Изчисления показват, че ще се търсят допълнителни спонсори.", "date": "2017.09.19", "title": "Школата на \"Раковски\": Левски отдавна спря парите, като сирачета ме"}
{"url": "https://offnews.bg/politika/da-balgaria-iska-ostavkata-na-ministar-karanikolov-zaradi-dunarit-665442.html", "text": "\"Да, България!\" иска оставката на министъра на икономиката Емил Караниколов заради действията му по казуса с оръжейния завод \"Дунарит\". \"В псевдо опит да оправдае своята активност за незаконно превземане на независим частен субект – оръжейното предприятие „Дунарит“ – министър Караниколов първоначално обяви, че държавата ще спасява дружеството. Без то да има каквато и да е нужда да бъде спасявано.„Дунарит“ се оказа длъжник на държавата след близо 2-годишна сага около неговия корпоративен контрол, както и след напълно преднамерени и добре планирани цесии, осветили търговски отношения на държавните институции с офшорката Viafot Ltd., с единствената цел да бъде поставено в зависимост и да бъде превзето\", обясняват от \"Да, България!\". \"Изплащането на 50 млн. лева задължения от страна на „Дунарит“, както и действията на друг частен субект „Емко“ ООД, по отношение придобиването на контрол върху дружеството, за кратко поставиха държавата в ролята на догонващ. Това обаче само засили непремерените реакции на институциите, чието „острие“ се оказа Караниколов – отнети лицензи, преместени поръчки, протакане на процедури, проверки от полиция и прокуратура\", пишат от партията.Те смятат, че чрез държавните лостове ще бъдат погазени закони и Конституцията, по отношение защитата на частната собственост и осигуряването на еднакви правни условия за стопанска дейност.\"Това не е първата укорима изява на Караниколов, но категорично е достатъчна да го накара да поеме политическа отговорност предвид поста, който заема. В миналото, като директор на Агенция за приватизация, той има своята роля за прокарването на скандални сделки като продажбата на „Булгартабак“ или пък Дипломатическия клуб в Бояна, удобно и безпроблемно озовали се в контрола на Делян Пеевски\", пишат в позицията си от партията.От Да, България смятат още, че предложенията на Караниколов за придобиване на „Дунарит“ от страна на държавата, съпътствано от предложение за създаване и оглавяване от негова страна на междуведомствен съвет за развитие на оръжейните предприятия, са не просто съшити с бели конци, а очевиден пример за впрягане на държавната мощ в посока на овладяване на субекти в бранш с приходи от над 1 млрд. евро годишно. ", "date": "2017.09.19", "title": "'Да, България!' иска оставката на министър Караниколов заради 'Дунарит'"}
{"url": "https://offnews.bg/tenis/grigor-dimitrov-izravniava-rekordnoto-osmo-miasto-bez-igra-665450.html", "text": "Най-добрият ни тенисист Григор Димитров ще изравни най-високото си класиране в световната ранглиста през следващата седмица без да играе на корта. Това обяви популярният анализатор и блогър Крис Голдсмит на профила си в „Туитър“.Хасковлията в момента почива, но въпреки това прогресира напред. Следващата надпревара с участието на най-добрия български тенисист е в Пекин и започва чак на 2 октомври.Според Голдсмит след седмица Гришо ще бъде номер 8 в света, защото ще измести Стан Вавринка. Швейцарецът няма да играе до края на сезона заради контузия.26-годишният българин беше осми в света преди три години на 4 август 2015 година. Засега това е и най-високото класиране в кариерата му.В момента разликата между Григор Димитров и Вавринка е 115 точки. Българинът има 3575, а швейцарецът е с 3690. През тази седмица Вавринка загуби 150 точки от актива си и тази тенденция ще продължи и при следващото актуализиране на ранглистата. Швейцарецът няма да защити силни представяния от миналия сезон.", "date": "2017.09.19", "title": "Григор Димитров изравнява рекордното осмо място без игра"}
{"url": "https://offnews.bg/112/mvr-hvana-40-nelegalni-migranti-665452.html", "text": "МВР задържа 40 нелегални имигранти при акция, проведена рано тази сутрин в софийския кв. \"Модерно предградие\". Полицията нахлула в къща там към 7 сутринта по сигнал, че тя се ползва като депо за трафик на хора към Сърбия.В тясно помещение били открити 40 души от Сирия и Ирак. 9 от тях са деца и бебета.Съседи казват, че не за пръв път на това място има чужденци.От МВР обясниха пред БНР, че \"Модерно предградие\" е рисков квартал за подобна дейност, а на конкретния адрес се откриват мигранти за четвърти или пети път. Полицията издирва собственика на къщата.Заловените са отведени в Трето РУП в София, където има машина за пръстови отпечатъци и установяване на самоличност. След това задържаните ще бъдат закарани в Девето РУП, а оттам ще ги разпределят към центровете на МВР и Агенцията по бежанците.", "date": "2017.09.19", "title": "МВР хвана 40 нелегални мигранти"}
{"url": "https://offnews.bg/futbol/vutov-spasi-levski-ot-rezil-sreshtu-galabovo-665482.html", "text": "Гол в 111-ата минута на Антонио Вутов спаси Левски от исторически резил срещу Ботев Гълъбово в 1/16-финалите на турнира за Купата на България, игран на стадиона на Верея в Стара Загора.21-годишният Вутов отбеляза победния гол за 1:0 след асистенция на Серджиу Буш във второто продължение на двубоя срещу добре организирания тим от Гълъбово, който е воден от Светослав Тодоров. Мачът отново беше истинско изпитание за нервите на сините фенове, като за 90 минути редовно време, играчите на треньора Делио Роси не застрашиха нито веднъж вратата на домакините.Играчите на действаха подредено в отбрана и бяха на път да докарат срещата до изпълнение на дузпи, в които можеха поднесат голямата изненада на старта на турнира.Ботев Гълъбово – Левски 0:1Голмайстор: 0:1 Вутов (111)Ботев: Марин Орлинов, Антонио Георгиев, Димитър Трайков (78-Трайков), Емил Колев, Иван Винков (63-Халил), Пламен Коларов, Станислав Катранков, Цветелин Радев, Стоян Кижев, Илиян Капитанов (46-Неделчев), Иван ЦачевТреньор: Светослав ТодоровЛевски: Божидар Митрев, Холмар Ейолфсон, Ивайло Найденов, Давид Яблонски, Мики Орачев (46-Горанов), Антъни Белмонт, Жорди Гомес, Васил Панайотов, Алекс Боримиров (80-Кабрал), Антонио Вутов, Жуниор Мапуку (65-Буш)Треньор: Делио РосиСтара Загора, ст.: \"Трейс Арена\"Съдия: Станислав ТодоровЖълти картони: Цачев, Орлинов (Ботев); Горанов, Вутов, Найденов (Левски)", "date": "2017.09.19", "title": "Вутов спаси Левски от резил срещу Гълъбово"}
{"url": "https://offnews.bg/politika/bsp-rusia-ne-e-zaplaha-patriotite-da-ne-podkrepiat-doklada-za-sigurn-665446.html", "text": "БСП няма да подкрепи в Народното събрание доклада за сигурност. За нас Русия е стратегическа възможност и партньор, а не заплаха. Това заяви зам.-председателят на БСП Кирил Добрев. „Призоваваме вицепремиерите Красимир Каракачанов и Валери Симеонов да оттеглят подписите си от доклада. Много години, и особено в предизборната си кампания, те отстояваха съвсем различна позиция”, припомни той. Добрев цитира пред медиите думи на Красимир Каракачанов, който по повод изявления на бившия президент на България Росен Плевнелиев заяви: „Решението на президента да дрънкат оръжия срещу Русия не е правилно. Така смята почти целият български народ. Ако това за него е европейска политика, то за мен не е.”Зам.-председателят на левицата заяви, че ако Красимир Каракачанов държи на думите си по време на предизборната кампания, трябва да оттегли подписа си.„Волен Сидеров, човекът, който води групата на патриотите в НС, всички сме свидетели на неговите изказвания и мнението, което има за Русия. Държим групата на патриотите да не подкрепи този доклад в парламента”, отсече Кирил Добрев. Той бе категоричен, че за БСП проблемите за сигурността са съвсем други. „Проблемът със сигурността, това е битката с бедността и борбата с корупцията. Защото няма как голо и босо МВР да се бори с престъпността и да защитава сигурността на страната. Защото се върнахме в мутренските години, в които отново се ширят отвличания. Отново бандитски групи рекетират по магистралите и битовите кражби са ежедневие. Това е основният проблем за сигурността в страната и БСП настоява това да е дневният ред на българския парламент”, заключи Кирил Добрев.Драгомир Стойнев: Заставаме зад работниците от „Емко“Когато ГЕРБ управлява, винаги има напрежение във военно-промишления комплекс – скандали, стачки и хора, които са уплашени за работните си места. Когато е БСП, винаги има оздравяване на предприятията, нови работни места, инвестиции и печелене на поръчки. Това заяви зам.-председателят на „БСП за България“ Драгомир Стойнев.Той обясни, че е проведена среща с работници от фирма „Емко“, които се притесняват за работните си места и става въпрос за 1000 семейства. „Рисковете от много шум в системата са два – социални – хората от сектора да останат на улицата, и един район като Трявна да обезлюдее. Стойнев припомни случая с МВЗ „Сопот“, който целенасочено е бил източван и ако не е била намесата на БСП, сега това предприятие е щяло да бъде закрито. „Не разбирам защо се създава напрежение, при положение че тези предприятия могат да бъдат изключително печеливши. Вторият риск е България да загуби позиции на стратегически пазар“, каза още народният представител.Заставаме зад работниците. Искаме те да бъдат спокойни, да живеят достойно, да изхранват своите семейства. Призоваваме министъра на икономиката да дойде в комисия, да информира всички парламентарни групи какво се случва и апелираме към бързото решение, което да осигури стабилност на работниците, подчерта Драгомир Стойнев.Атанас Зафиров: „Сензационните документи“ за „Грипен“ са най-обикновена справкаТези т.нар. „сензационни документи“ не представляват нищо повече от една най-обикновена справка, която ръководителят на проектния екип е дал на министър-председателя, заради предстояща среща с представители на една от страните, проявили интерес за участие в този конкурс. Ако срещата беше за Ф-16, справката щеше да бъде в същия вид и не виждам лобизъм, коментира Атанас Зафиров, член на Изпълнителното бюро на БСП.По неговите думи в публикуваните в интернет опорни точки за „Грипен“ няма нищо нередно. В тях се изразява благодарност от проявения интерес – какво по-нормално от това. Обсъжда се възможността за доставка на тези самолети, какви са възможностите за разсрочено плащане, доставката да бъде колкото се може по-бърза и преди да дойдат новите самолети да има възможност да се ползват оперативно самолети от шведските военновъздушни сили, както и за ноу-хау, което „Грипен“ би предоставило на България\", обясни Зафиров. Според него ген. Радев говори като експерт. \"Радвам се, че тези документи бяха извадени, за да се види още веднъж какъв великолепен специалист е. Жалко е, че военно-въздушните сили загубиха такъв достоен генерал, но за сметка на това България има достоен президент“, каза още Зафиров.", "date": "2017.09.19", "title": "БСП: Русия не е заплаха, Патриотите да не подкрепят доклада за сигурност"}
{"url": "https://offnews.bg/zdrave/semejnite-lekari-iskat-i-detcata-da-plashtat-taksa-taka-bilo-spravedl-665447.html", "text": "Личните лекари отново предложиха децата също да плащат потребителска такса за преглед при личен лекар. Това е включено в предложението им за бюджета за здраве за следващата година. От Националното сдружение на общопрактикуващите лекари предлагат за дете да се плаща като за пенсионерите - в този случай родителите да заплащат 1 лев, а остатъкът до 2.90 лева да се поема от държавата.  Личните лекари предлагат още хронично болните да бъдат освободени от потребителска такса само за прегледите, свързани с основното им заболяване. Това е безкрайно справедливо, не е редно лекарите да изпълняват социална политика, коментира председателят на сдружението доц. Любомир Киров пред БНР. Нашата позиция е ясна - трябва да плащат всички, а ако има такива, които са освободени от плащане на такса, тя трябва да се поема от съответната институция, подчерта той.Не трябва да има ощетени лекари, не трябва да има и ощетени пациенти - едни да плащат, а други - не, подчерта Киров. На въпрос не се ли притесняват лекарите, че предложението може да настрои гражданите срещу тях Киров отговори, че както във всяко предприятие, за труда трябва да се плаща и не може лекарите да не получават пари, защото на хората така им харесва.Предложението на лекарите децата също да заплащат потребителска такса не беше прието миналата година. Обсъждането му тази година предстои. ", "date": "2017.09.19", "title": "Семейните лекари искат и децата да плащат такса, така било справедливо"}
{"url": "https://offnews.bg/obshtestvo/seziraha-tcatcarov-da-razsledva-ruski-deputat-zaradi-iuzhen-potok-665455.html", "text": "Главният прокурор Сотир Цацаров да инициира разследване за корупционно поведение на руски депутат по повод проекта \"Южен поток\". Това поискаха днес от Антикоруционния фонд, които внесоха сигнал до прокуратурите на България и Руската федерация. Повод за сигнала са публикации в медии от от 2014 г., както и от получен до фонда сигнал с искане за проверка.В сигнала се посочва, че на 30 декември 2014 г. американският вестник \"Ню Йорк Таймс\" излязъл с обширна статия за влиянието на руската политика в България. В статията е описана среща на руския депутат и специален пратеник на президента на РФ Александър Бабаков с български заместник-министър от правителството на Пламен Орешарски. Случаят повдига въпроси и сериозни съмнения за корупционни практики, смятат от фонда и искат проверка за това не е ли налице извършено престъпление.Също така от фонда искат проверка на информацията за това, че руският депутат заедно със сътрудника си Александър Воробьов са посетили България, въпреки наложените през ноември 2014 г. санкции. Оказва се, че и двамата са в списъка на ЕС и САЩ за забрана на влизане и запор на активи, известен като списък със санкции срещу висши лица.\"Допълнително, налице са и публикации във френската преса, в която са отразени данни относно финансиране на френски политически субекти със заем от руски банки, в които е замесено името на Бабаков\", се посочва още в сигнала.В него се настоява за проверка кога и на какво основание Александър Бабаков е посещавал страната ни заедно с неговия сътрудник, дали двамата са имали срещи с представители на българското правителство, кои са те и отправяни ли са корупционни предложения, включително и във връзка с проекта „Южен поток“. От Антикорупционния фонд искат също да се провери дали Държавната агенция за национална сигурност (ДАНС) е събрала информация по този случай и ако това е било така, да се потърси отговорност на виновните лица от службата, които са допуснали влизането на руснаците у нас са позволили да бъде извършено престъпление. ", "date": "2017.09.19", "title": "Сезираха Цацаров да разследва руски депутат заради 'Южен поток'"}
{"url": "https://offnews.bg/medii/viara-ankova-stava-shef-na-novinite-na-nova-tv-665445.html", "text": "Доскорошният генерален директор на БНТ Вяра Анкова става шеф на новините и публицистиката на Нова телевизия, съобщиха от Нова Броудкастинг Груп.От медийната група уточняват, че Анкова ще поеме стратегическото ръководство на новинарския екип на NOVA и ще отговаря за развитието на новините, информационните предавания и публицистичните програми на телевизията от 9 октомври 2017 г. Тя ще бъде генерален директор „Информация“ и член на мениджърския съвет.Анкова започва кариерата си през 1991 г. в отдел „Обмен за чужбина“ на БНТ, преминава в съботно-неделния сутрешен блок като репортер и редактор на известното предаване „Добро утро“. Три години по-късно става водещ на централната емисия „По света и у нас“. От 2004 г. до 2010 г. е директор на „Новини и актуални предавания“ към дирекция „Информация“ на БНТ. Същата година става 21-вият Генерален директор на Националната телевизия, а през 2013-а година е преизбрана на тази позиция за втори мандат. През 2017 г. бе наследена на поста от Константин Каменаров.Вяра Анкова е завършила Софийския университет „Св. Св. Климент Охридски“ със специалност Английска филология. Има специализация по журналистика в САЩ, както и в британската медийна мрежа BBC. Била е чуждестранен специализант на CNN и е правила репортажи за програмата „World Report“.„С идването на Вяра Анкова в екипа на Нова Броудкастинг Груп правим следваща стъпка в стратегията за привличането на най-успешните и утвърдени мениджъри на телевизионния пазар и затвърждаването на компанията като водещата медийна група в България. Радвам се, че Вяра избра Нова Броудкастинг Груп като следващ етап в своя професионален път. Гордеем се с един от най-опитните екипи във всички направления“, допълни Дидие Щосел, главен изпълнителен директор на Нова Броудкастинг Груп.Доскоро шеф на новините и публицистиката в Нова тв бе Дарина Сарелска. Тя си тръгна от телевизията след скандал около напускането на Васил Иванов. След Сарелска за новините отговаряше Силва Зурлева, която е във висшия мениджмънт на медията. За разлика от Сарелска, Анкова ще отговаря за новините като мениджър и ще се грижи за стратегическото им развитие. Очаква се скоро те да имат и нов оперативен шеф.", "date": "2017.09.19", "title": "Вяра Анкова става шеф на новините на Нова тв"}
{"url": "https://offnews.bg/politika/ivajlo-ivanov-e-noviat-upravitel-na-noi-665454.html", "text": "Зам.-министърът на труда и социалната политика Ивайло Иванов бе единодушно избран от депутатите за управител на Националния осигурителен институт.Кандидатурата му бе единствена и предложена от ГЕРБ и Обединени патриоти. Тя беше подкрепена и от БСП с аргументи, че Иванов е професионалист и му се дава кредит на доверие. От 2003 г. Ивайло Иванов работи в Агенцията за социално подпомагане, където последно бе изпълнителен директор. Иванов ще управлява осигурителната институция в следващите 4 години. Иванов бе заместник-министър на труда и социалната политика, назначен през юни 2016 г. и останал на поста и по време на служебния кабинет.Ивайло Иванов е завършил икономика в Свищов, специалност \"Финанси и кредит\". ", "date": "2017.09.19", "title": "Ивайло Иванов е новият управител на НОИ"}
{"url": "https://offnews.bg/ikonomika/iadrenata-energia-e-pone-dva-pati-po-evtina-ot-viatarnata-665457.html", "text": "Ядрената енергия все още е минимум два пъти по-евтина от енергията на вятъра и минимум три пъти от слънчевата енергия“. Това заяви първият заместник генерален директор на руската корпорация „Росатом“ Кирил Комаров, който е и заместник председател на Управителния съвет на Световната ядрена асоциация в интервю за британската телевизия Sky News.Той посочи, че ако се вземат предвид всички разходи, които поражда включването на възобновяемия енергиен източник към мрежата, то се формира доста сериозен разход, който е в полза на конкурентоспособността на АЕЦ.Размерът на чуждестранния поръчков портфейл на руската корпорация за близките 10 години вече възлиза на стойност 133 милиарда долара.", "date": "2017.09.19", "title": "Ядрената енергия е поне два пъти по-евтина от вятърната"}
{"url": "https://offnews.bg/sviat/ruski-helikopter-strelia-pogreshka-po-zriteli-na-voenno-uchenie-video-665469.html", "text": "Хеликоптер стреля погрешка по зрители на военно учение в Русия, съобщиха Асошиетед прес и БТА, позовавайки се на руския новинарски портал 66.ru. Сайтът е публикувал и видео от инцидента, на което се вижда, че хеликоптер изстрелва ракета, която експлоадира до зрител. Според сайта двама души са пострадали при инцидента, а две коли са унищожени.Инцидентът е станал по време на военните маневри \"Запад 2017\".По данни на руския уебсайт \"Фонтанка\" произшествието е станало вчера и при него един човек е получил сътресение, предаде Ройтерс.Сайтът също публикува видео, на което се вижда, че хеликоптерът изстрелва ракети по военен камион, а при залпа намиращ се до камиона човек е обгърнат от пепел, а снимащият видеото пада на земята. От руското министерство на отбраната обявиха, че по време на тренировка хеликоптер погрешка е прехванал мишена, но категорично отрече да има пострадали.От ведомството посочват, че в резултат от удара с неуправляема ракета е повреден товарен камион, в който не е имало хора, а съобщенията за стрелба по журналисти с множество пострадали са \"целенасочена провокация или персонална глупост\".Те са категорични, че видеото не е от военното учение \"Запад 2017\", на което не е имало никакви инциденти, а от други учения, при които хеликоптери са тренирали удар по наземни цели. ", "date": "2017.09.19", "title": "Руски хеликоптер стреля погрешка по зрители на военно учение (видео)"}
{"url": "https://offnews.bg/kultura/hip-hop-ot-el-ej-i-kontcert-na-ostava-v-programata-na-kapana-fest-665453.html", "text": "Шестото издание на \"Капана фест\" ще се проведе от 29 септември до 1 октомври в Пловдив. Освен концерта в чест на покойния Честър Бенингтън, ключов акцент в програмата е участието на хип-хоп бунтарката от Лос Анджелис Reverie. Тя ще излезе на сцената с момчетата от \"Bobo & The Gang\".Група \"Остава\" ще отбележи своя 25-и рожден ден на сцената на \"Капана фест\". Ще звучат още \"Brazz Vilidj\", \"Mary`s Flower Superhead\", \"Rebelties\", DJ Skill, DJ Mad Bear, Skiller & Jammi Youth и др.Тон за начало на \"Капана фест\" в петък вечер ще даде винил сета на DJ Skill, който в 19 часа ще завърти първата плоча от богата си колекция на главната сцена, за да подготви аудиторията за музикален диалог с албума на \"Bobo & The Gang\" - „Говори“.След кратка музикална пауза в ръцете на диджея към бандата ще се присъедини Reverie със своите рими. Хип-хоп изпълнителката от Лос Анджелис ще пристигне седмица по-рано, за да репетира с бандата на рапъра Бобо.Паралелно с хип-хопа, от рок сцената на Staropramen ще звучи електро рок, представен от новата българска група \"Innerglow\". Заедно с тях в петъчната вечер ще чуем \"Jim Monic\". Рок вечерта ще закрият \"Mary`s Flower Superhead\", които подгряваха \"Placebo\" в Солун.Съботната програма на главната сцена ще започне в 18:30 часа с енергичния винил сет на диджей Маd Bear, последван от Skiller & Jammi Youth, които ще пренесат духа на Ямайка в сърцето на Капана. Хедлайнерите \"Brazz Vilidj\" ще излязат в 22 часа, за да нажежат още повече атмосферата и да завършат вечерта с подобаваща доза ритъм и танци.Рок звученето няма да липсва и през втория ден. Той ще започне с младата изпълнителка Vick, чиято музика ще прелее в изпълнението на рок бандата \"Saint Electric\" , за да стигне до специалното участие на \"Остава\".Последната неделна вечер ще стартира с един от ключовите акценти в програмата на фестивала - концерт в памет на покойния Честър Бенингтън от \"Linkin Park\". Концертът ще започне в 19:30 часа на главната сцена и ще включва интерпретации на редица български музиканти с прожекции на най-значимите изпълнения от световни турнета на бандата.Вечерта крие и изненади на място за феновете. По същото време ще звучи селекцията на домакина на радио шоу \"Ямайка\" – Selector Lazy Face. На сцената ще излезе и една от най-младите рок банди - \"Dead's man hat\". Есенното издание на \"Капана фест\" ще закрие реге групата \"Rebelities\". На сцената за пърформънс и танци ще излезе Петър Янев, гайдарят на Валя Балканска, който ще пренесе магията на Родопите.Освен разнообразната програма на трите основни сцени, малкият артистичен подиум „Гласът на Капана“ на ул. „Братя Пуливи“, ще даде възможност на музиканти любители и професионалисти да представят своето авторско творчество.", "date": "2017.09.19", "title": "Хип-хоп от Ел Ей и концерт на Остава в програмата на Капана фест"}
{"url": "https://offnews.bg/112/11-godishen-podkara-atv-patuvaneto-zavarshi-v-bolnitca-665462.html", "text": "11-годишно момче подкара АТВ, загуби контрол, падна и се контузи, съобщи полицията в Пловдив.Детето е в болница с рани по тялото и главата.Инцидентът станал снощи към 21:15 ч. на ул. \"Априлци\" в Хисаря.", "date": "2017.09.19", "title": "11-годишен подкара АТВ, пътуването завърши в болница"}
{"url": "https://offnews.bg/temida/borisov-blagodari-na-ruskite-sluzhbi-che-osigurili-turisti-665448.html", "text": "Руските служби имат заслуга за спокойния сезон на руските туристи у нас. Това става ясно от съобщение на Върховната касационна прокуратура (ВКП), в което се съобщава за среща на премиера Бойко Борисов с генералния прокурор на Руската федерация . На срещата са присъствали главният прокурор Сотир Цацаров и руският посланик .По време на разговора в Министерския съвет Борисов и Чайка са обсъдили \"актуални теми по линия на сигурността и борбата с тероризма\".\"Премиерът Борисов отбеляза, че имаме интерес руски туристи да посещават България и благодари на службите на двете страни, че са осигурили спокоен сезон за тях\", гласи съобщението на прокуратурата. Борисов обърнал внимание на Чайка, че България и Русия имат взаимна изгода от добри търговско-икономически отношения.Чайка се е срещнал с българския патриарх и софийски митрополит Неофит, става ясно отново от съобщение на прокуратурата.  На срещата отново е присъствал Цацаров, придружен от заместничката си . Там е бил и архимандрит Филип, настоятел на Патриаршеското представителство в София, представител на Московската патриаршия и на цяла Русия към Българския патриарх.„Вярата и православието са изключително важен спояващ елемент между хората в обществото и православните народи“, е азал Чайка, цитиран от пресцентъра на прокуратурата.Българският патриарх му е подарил книгата „Летопис на Българската православна църква“ и диск с песнопения в изпълнение на самия патриарх.", "date": "2017.09.19", "title": "Борисов благодари на руските служби, че осигурили туристи"}
{"url": "https://offnews.bg/sviat/premierat-na-dominika-izgubihme-vsichko-koeto-mozhe-da-se-kupi-s-par-665421.html", "text": "Доминика преживя мащабно опустошение от урагана Мария. Изгубихме всичко, което може да се купи с пари, написа премиерът Рузвелт Скерит.Ураганът достигна петата, потенциално катастрофална, категория, преди да достигне бреговете на карибския остров в понеделник през нощта.По-рано премиерът написа, че покривът на резиденцията му е бил отнесен, както и, че лично той е оставен \"напълно на милостта на урагана\". Не само това - ветровете са отнесли покривите на почти всички хора, с които говорих, допълни той.Най-големия ми страх тази сутрин е, че ще се събудим с новината за тежко ранени и възможни жертви в резултат на вероятните свлачища, предизвикани от постоянните дъждове, пише още премиерът, който уточнява, че е бил спасен.След като най-голямата опасност отмине, от утре сутринта започва издирването на ранени и затиснати под отломки.Ще имаме нужда от помощ. Ще се радвам на всяка подкрепа от приятелски нации и организации, които могат да помогнат с хеликоптери. Нямам търпение да се кача и да обиколя страната, за да видя какви са нуждите, пише още Скерит.Мария се движи приблизително по същия път, който мина Ирма - ураганът, който помете региона този месец. Той удари бреговете на Доминика със скорост 260 км/ч.Близкият остров Мартиника обяви най-високото ниво на тревога, докато друга френска територия - Гваделупа, нареди евакуация.Предупреждение за урагана е в сила и за Пуерто Рико. Американската територия очаква Мария да достигне сушата с трета категория във вторник. Пуерто Рико избегна най-лошите последици от Ирма и е важна точка за търсещите убежище жители на най-тежко засегнатите земи.Такова е обявено и за Британските Вирджински острови, които претърпяха тежки разрушения от Ирма. Президентът Доналд Тръмп обяви извънредно положение за американските територии в понеделник.Тревога заради урагана е обявена и за островната държава Сейнт Китс и Невис, задморската територия на Великобритания Монсерат, както и за островната държава Сейнт Лусия.", "date": "2017.09.19", "title": "Премиерът на Доминика: Изгубихме всичко, което може да се купи с пари"}
{"url": "https://offnews.bg/bojni/priatel-na-berbatov-smenia-futbola-s-boksa-665425.html", "text": "Бившият защитник на Манчестър Юнайтед и Англия Рио Фърдинанд сменя спортовете. Приятелят на Димитър Бербатов се подготвя за сензационна кариера в бокса.Проектът му ще бъде обявен днес на пресконференция, но според \"Дейли Мейл\" става въпрос по-скоро за участие в телевизионно шоу.Булевардното издание припомня за участието на ексапитан на Англия по крикет Андрю Флинтоф в подобна схема през 2012 година. Тогава той побеждава в четири рунда американеца Ричърд Доусън.Фърдинанд е голям почитател на бокса и личен приятел с машината Антъни Джошуа. Той публикува също често видеа от боксови тренировки. В една от публикациите си той дори се обръща към бившия шампион Тайсън Фюри с въпрос дали скоро ще му върнат лиценза.Бившият нападател на Шефилд Юнайтед Къртис Уудхаус подкрепи евентуални намерения на Фърдинанд да стане боксьор. Самият той го е правил и дори печели титла през 2012 година.", "date": "2017.09.19", "title": "Приятел на Бербатов сменя футбола с бокса"}
{"url": "https://offnews.bg/interviu/stiv-rodari-ot-marillion-pred-offnews-brekzit-se-prevrashta-v-koshmar-665392.html", "text": "Какви са впечатленията Ви от предишните Ви посещения в България?Отлични! Много искрена и сърдечна публика. Макар че когато за първи път бях тук с Мерилиън … (смее се), – българските организатори не ни платиха за изнесения концерт. В личен план за мен бе много важно и участието ми в китарения фестивал в Пловдив през 2013 г., което се оказа катализатор за създаването на моя първи соло албум – „The Ghosts of Pripyat (Призраците на Припят)”. За участието си във фестивала трябваше да напиша специални инструментални теми, които по късно доразвих, за да станат завършените песни в албума.А нима има някаква асоциативна връзка между участието Ви в Пловдив и последствията за град Припят от трагедията в Чернобил, които са тема на албума Ви?Никаква връзка. Когато първоначално се съгласих да свиря в Пловдив на китарения фестивал, се предполагаше, че ще трябва да свиря около тридесет-четиридесет минути и си мислех, че ще се справя добре само заедно с китариста Дейв Фостър и може би малко съпровождащи теми от моя лаптоп. Но когато се оказа, че ще свиря около час и половина, тогава се наложи да събера цял състав с първоначалната идея да участваме само на този фестивала. Именно този състав обаче после еволюира и се превърна в The Steve Rothery Band – до голяма степен дължа това също на Пловдив.И този състав продължава да съществува …Да – имахме няколко шоута през ноември миналата година в Южна Америка, после няколко европейски шоута през март тази година, а имаме и договорени концерти през май догодина в Япония.Концертът Ви с Мерилиън в Пловдив идва след малка почивка и е първият от многото концерти, които ще имате тази есен ….Да, дадохме си почивка през август, но после се събрахме и вече няколко седмици усилено репетираме за новите концерти.А кое налага да репетирате толкова сериозно – ще има ли промяна в аранжиментите или в сет-листа от предишните Ви концерти?Ще представим донякъде променен списък от песни в сравнение с последния път, когато през юли бяхме на турне в Германия. Мисля че, хората в България наистина ще ги слушат с удоволствие, защото това ще бъде колекция от нашата най-добра музика.Как ще представите последния си албум F E A R (Fuck Everyone and Run)?Има няколко парчета и от този албум, но решихме, че ще бъде прекалено да го изсвирим целия.Този албум е странен с това, че представя много болезнена критика на политическата и социална реалност.Да така е – албумът се оказа по някакъв начин предзнаменование, за това, което последва в света. Повечето от текстовете бяха написани преди няколко години, но те предсказаха наближаващата буря – това, което се случи с Брекзит, с избора на Тръмп, с миграционната криза.Когато споменахте Брекзит, мислите ли, че това ще направи по-трудни Вашите турнета и начина, по който представяте музиката си на своите почитатели?Потенциално това решение ще се превърне в пълен кошмар за нас. Ето например, когато имахме европейско турне и се наложи да изпълняваме концерти в Швейцария, която не е част от Европейския съюз, имахме огромни проблеми на границите, също с импортните мита, с данъците – това ще започне да се случва и когато в бъдеще ще посещаваме Европа. Брекзит въобще не трябваше да се случва. Кампанията в полза на Брекзит използваше много фалшива пропаганда и това накара част от гражданите на Обединеното кралство да променят нагласите си. Тези хора въобще не разбраха за какво става дума. Това наистина е кошмар за нас, но и кошмар за бъдещите поколения във Великобритания – за нашите деца, а после и за техните деца. В момента имаме едно правителство, което е много слабо и патетично – опитва се чрез преговори да постигне „силни позиции”, на базата на които да напуснем Европейския съюз. Но това е мит, странен случай на невежество и арогантност от страна на британското правителство, което се опитва да получи изгоди в този процес – нещо, което няма как да се случи.", "date": "2017.09.19", "title": "Стив Родъри от Marillion пред OFFNews: Брекзит се превръща в кошмар за музикантите"}
{"url": "https://offnews.bg/izvan-terena/davat-na-ruuni-oranzheva-zhiletka-shte-trie-grafiti-665423.html", "text": "Никаква милост нямат английските власти към шофьорите с алкохол в кръвта, независимо как се казват. След като Уейн Рууни беше осъден на 2 години без книжка и 100 часа общественополезен труд,  стана ясно и каква точно ще я върши.Властите заявиха, че няма шанс той да раздава благотворително нещо си в магазин. Ще трябва да наметне оранжева жилетка като всеки чистач на улиците.Най-вероятно задачата му ще е да мие графити по обществените сгради или да изхвърля боклуци, оставени там. Смятайте, че толкова сниман работник в чистотата няма да има в историята.Иначе звездата на Евертън може да намали наказанието си а шофиране с 24 седмици, ако се подложи на рехабилитационна програма за пияндета. Няма как да избяга от глобата, наложена му от клуба: две седмични заплати или 320 000 паунда. Нито от гнева на съпругата  Колийн, тъй като във въпросната вечер на 1 септември полицаи го хванаха да вози секретарката Лаура към ...колата й.  ", "date": "2017.09.19", "title": "Дават на Рууни оранжева жилетка, ще трие графити"}
{"url": "https://offnews.bg/drugi/iubiliarat-karelin-mechtae-za-selo-bez-tok-kniga-i-samovar-665459.html", "text": "Най-титулуваният борец при класиците, а може би въобще в борбата - Александър Карелин, навършва днес 50 години. Руската мечка има 3 олимпийски и 9 световни титли!Първата му и единствена загуба идва във финала на Игрите в Сидни през 2000 година. Високият 193 сантиметра и тежащ 127 килограма богатир се отказва и става депутат в думата. Но не съжалява за нищо.\"Упрекваха ме, че съм можел да спечеля и четвърта, дори и пета Олимпиада. Това не е така. След като съм загубил, значи е трябвало\", защити се Карелин в огромно интервю за \"Спорт Експрес\", \"Когато се прибрах след загубата в Новосибирск, останах изумен. Никога не съм предполагал, че ще ме чакат толкова хора. толкова цветя пък не мислех, че ще видя на едно място\".Той разкри идеалния за него ден. \"Веднъж отидохме на почивка в далечно село. Със спирането спря токът. Излязох навън, опънах одеяло, извадих книга и стоплих самовара с чай\", добавят легендата, \"Семейството ме обгради: с какво ще си заредят телефона, с какво лаптопа\", продължи легендата.\"Не, не съм противник на технологиите. Даже бях първият съветски спортист, който си купи в онези времена книга как се работи с компютър. Но предпочитам да общувам директно с хората. В семейството ми казват - добре де, електронното устройство побира 5000 книги. Отговарям им - а вие познавате ли човек, който може да чете 5000 книги едновременно\".Карелин се влюбва в четенето преди вече 36 години, когато се контузва и лежи в гипс. Интересното е, че започва с американски и английски автори,  после преминава към Достоевски и другите руски класици.Той е три пъти депутат и руснаците го боготворят. Но отсича, че за нищо на света не би се кандидатирал за президент. Не че се плаши от състезанието, а приема това за невероятна отговорност.Карелин е верен на Сибир. И няколко пъти е отказвал да живее в Москва, защото това ще означава едно - децата му няма да се върнат никога в родния им край. \"Все някой трябва да остане в Новосибирск\", категоричен е Карелин.Честит юбилея на великия спортист!    ", "date": "2017.09.19", "title": "Юбилярът Карелин мечтае за село без ток, книга и самовар"}
{"url": "https://offnews.bg/obshtestvo/smiatame-prez-telefona-kak-naj-barzo-da-patuvame-s-transporta-v-sofia-665458.html", "text": "Центърът за градска мобилност вече има нов сайт, на  всеки може да провери как да стигне от точка А до точка Б с градския транспорт в столицата. Само с въвеждането на началната и крайната спирка, дата и час на пътуването всеки може да планира маршрута си с обществения транспорт. Услугата изчислява най-добрите възможности за придвижване, както и посочва кой превозен документ/ако нямаш абонаментна карта/, да се използва.Системата запазва и информация за последните пътувания на клиентите, така че, ако има нужда, пътникът може да провери маршрута си. Секцията „До къде ще пътувате“ постепенно ще бъде надграждана с нови възможности, както и усъвършенстване на виртуалната карта, на която пътуващият директно да може да избере маршрута си. Ще има информация за близките велопаркинги и велоалеи и дори колко крачки ще се минават при смяна на превозно средство.На етапи изцяло ще бъде подновена информацията за маршрутните промени, за това къде има свободни места в паркингите, за правилата на паркиране в платените зони, електронни справки за разписанията на целия обществен транспорт, виртуалните табла.Сайтът има и своята английска версия, както и може да се използва през мобилни устройства. Сайтът на ЦГМ не е обновяван и развиван повече от 5 години и неговата промяна беше една от основните точки в работата на новото ръководство на дружеството. Сега той е качен на изцяло нова платформа, но обновяването на част от функциите му продължава, а други ще се променят на база на търсенията и изискванията на потребителите в рамките на следващите седмици.", "date": "2017.09.19", "title": "Смятаме през телефона как най-бързо да пътуваме с транспорта в София"}
{"url": "https://offnews.bg/analizi/kak-el-helicoide-gordostta-na-moderna-venetcuela-se-prevarna-v-polit-665424.html", "text": "На върха на хълма в столицата Каракас се издига като гигантска спирала Eli Helicoide (Хеликс) - архитектурният символ на Венецуела, който през 50-те бе приеман за символ на възхода на модерната нация. Сградата на грандиозно замисления търговски център тогава навява гордост и респект. Личности като Салвадор Дали и Пабло Неруда възхваляват проекта, който и до днес се вижда от целия град.Съдбата на тази чуден проект е винаги да бъде метафора на съвремието. Първоначално - на мечтата за просперитет, модерен и луксозен живот. А после?Неговите 300 бутика никога не заработват. Блянът потъва и вместо луксозни стоки, в помещенията се настаняват бездомници. По-късно идва седалището на полицията. Сега черупката на хеликса е низ от килии с политзатворници, а успелите да си тръгнат живи от там го описват като \"ада на земята\".Как се стигна дотук?El Helicoide получава името си заради геометричната си форма. Извива се като спирала, дълга над три километра. Всеки от бутиците в модерния търговски център е бил проектиран със собствен паркинг. В сградата имало място още за хотел и галерии. Но тя никога не е завършена.Няколко поредни правителства се опитват да запазят построеното и да го превърнат в културен център или музей. Всички усилия пропадат. По ирония на съдбата, без никога да е официално откриван, днес Хеликс е по-пренаселен от когато и да било. Пълни се със задържани от продължилите с месеци улични протести срещу правителството на президента Николас Мадуро. Народното недоволство избухна заради оскъдицата и редовно недостигащите храни и лекарства, хиперинфлацията и нестихващото насилие.Президентът смята, че проблемите на страната му се дължат на саботаж от чужбина, макар че Венецуела има завидни петролни запаси. Протестиращите опозиционери биват арестувани и поставяни в черни списъци, после съдени извънредно. Често пътят им приключва в El Helicoide.14 президентиТрансформацията на Спиралата от емблема на прогреса в символ на провала е дълъг и сложен процес, съвпадащ с процесите в страната. Започва с преврат и минава през диктаторско управление, демокрация и 14 президенти.Когато проектът е анонсиран през 1955 г., Неруда го възхвалява, а Дали предлага да декорира интериора. В края на 50-те обаче идва превратът срещу Маркос Перес Хименес, който помита освен всичко друго и проекта за огромния търговски център.El Helicoide всъщност е частна инвестиция, макар че заради грандиозния архитектурен размах на Хименес много венецуелци по онова време смятат и Спиралата за \"държавна\". След преврата срещу диктатора страната се опитва да се отърси от остатъците от неговото брутално управление, в това число и от El Helicoide. Останал без финансиране и подкрепа, проектът запада. Преди преврата сградата е почти завършена, а след него остава празна с години.", "date": "2017.09.19", "title": "Как El Helicoide, гордостта на модерна Венецуела, се превърна в политзатвор"}
{"url": "https://offnews.bg/izvan-terena/zhizel-biundhen-revnuva-mazha-si-ot-ivanka-tramp-665431.html", "text": "Жизел Бюндхен, най-прочутият модел на новото време, ревнува съпруга си от Иванка, дъщерята на Доналд Тръмп. Разкритието направи Антъни Скарамучи, доскорошен говорител на американския президент.Вълкът от Уолстрийт гостува в телевизионно предаване. Там той обясни защо Том Брейди, прочутият мъж на Жизел, не е дошъл в Белия дом за традиционното гостуване на шампионите в НФЛ.Том беше в основата на титлата на Пейтриътс, дошла след невиждан в историята обрат срещу Фалкънс. Но пропусна срещата с Доналд Тръмп.\"Не го знам, но ми го подсказва интуицията. Жизел е забранила на Том да присъства. Тя не иска съпругът и да бъде близо до Иванка Тръмп\", каза Скарамучи, който не говори случайни неща.Смята се, че Том Брейди и дъщерята на президента са имали връзка през 2004 година. Доналд Тръмп дори се изцепи тогава, че смята футболиста за идеален зет, макар че нищо не беше потвърдено официално.Иначе и Иванка, и Том водят наглед перфектен живот. Имат по три деца и идеални половинки. Дъщерята водеше предизборната кампания на Доналд. Брейди пък се митологизира като най-великият футболист в историята на НФЛ.", "date": "2017.09.19", "title": "Жизел Бюндхен ревнува мъжа си от Иванка Тръмп"}
{"url": "https://offnews.bg/obshtestvo/wizzair-dava-vaucher-za-samoleten-bilet-za-vseki-uchastnik-na-maratona-665436.html", "text": "Ваучер на стойността на нискотарифните двупосочни самолетни билети ще получи всеки участник в софийския маратон, който от тази година вече е с името \"WIZZ AIR София маратон\". Месец преди 34-ото издание регистрираните до момента са над 1300 атлети. На всеки от тях авиокомпанията ще даде по един еднократен ваучер на стойност 20 евро, който може да се използва в рамките на година за закупуване на самолетен билет до желана дестинация.Наред с това участниците ще получат още пончо, фланелка и възпоменателен медал от състезанието. Бонусите са предвидени за стартиращите в основните дисциплини: класически маратон 42.195 км, полумаратон 21 км и 10.5 км, докато за масовия или тъй наречен „младежки старт“ на 3 км наред с призовете за най-бързите са осигурени и награди от традиционната томбола.Регистрацията е отворена до 8 октомври 2017 г. , а самият старт е на 15 октомври пред Националния стадион „Васил Левски“. Маратонът запазва рекордния награден фонд от 60 000 лв, като най-бързите в класическия маратон при мъжете при жените ще получат по 8000 лв.Много статистика, карта с трасетата, подробна информация, начини на регистрации и получаване на номера, както и снимки от предишните издания ще намерите в . ", "date": "2017.09.19", "title": "Wizzair дава ваучер за самолетен билет за всеки участник на маратона на София"}
{"url": "https://offnews.bg/futbol/levski-obvini-peleto-v-krupni-krazhbi-665434.html", "text": "Левски пусна декларация, която обвини бившия футболист Станислав Ангелов в кражба. И то не една. Според \"сините\" Пелето е успял някак си да приватизира академията Левски-Раковски, която беше сателит на Герена и получаваше издръжка оттам.Пак според Левски бившият футболист продължава да прибира такси от децата, но не ги отчита. Пускаме цялата декларация без редакция, като сме готови да публикуваме веднага отговора на Станислав Ангелов:\"", "date": "2017.09.19", "title": "Левски обвини Пелето в крупни кражби"}
{"url": "https://offnews.bg/temida/razkriha-ubijtcite-na-taksimetrov-shofior-shtial-da-gi-izdade-za-kont-665438.html", "text": "Двама души са арестувани за  в София през февруари. Екзекуторите и жертвата били участници в престъпна група за контрабанда на цигари и наркотици. Мъжът обаче трябвало да даде показания пред прокуратурата по разследване за дейността на групата и за това е бил елиминиран.Това стана ясно на брифинг в прокуратурата. 39-годишният шофьор, който имал криминални регистрации за наркотици, беше прострелян в корема. Малко по-късно почина от раните си. Шефът на специализираната прокуратура Иван Гешев обясни, че през 2012 г. починалият е бил подсъдим по дело от 2012 г. за контрабандата на 14.5 тона хашиш, доставени с кораб и задържан в складове в Локорско и Мировяне. Делото е за организирана престъпна група с \"широк спектър от престъпна дейност\". Освен случая със задържаните наркотици, имало и сведения, че групата е отговорна за контрабандата на цигари на стойност над 1.5 млн. лв., пристигнали с контейнер на пристанище Варна - запад. Екзекуторите на таксиметровия шофьор, които са част от същата престъпна група, са задържани за 72 часа. Днес прокуратурата ще поиска постоянния им арест. За съпричастността им към престъпната дейност са събрани достатъчно доказателства, включително и специални разузнавателни средства. Групата е изключително добре организирана, каза главният секретар на МВР Младен Маринов. По думите му: \"Убийството на Борислав (шофьора на такси, бел. ред.) показва, че те нямат спирка, когато има заплаха от изтичане на информация, да пристъпват включително и към убийство на тези лица\".Маринов обясни, че групата е прибягвала и друг път към силови действия, когато е имало заплаха за дейността им. Организаторите били изключително предпазливи, като спазвали всички принципи на конспирацията и се изплъзвали от проследяване. ", "date": "2017.09.19", "title": "Разкриха убийците на таксиметров шофьор, щял да ги издаде за контрабанда"}
{"url": "https://offnews.bg/izvan-terena/eliten-kurort-nae-zviar-v-boksa-da-goni-maroderite-665429.html", "text": "Луксозен курорт във Флорида нае въоръжен охранителен тим да защитава сградите от набезите на мародери. Такива се появиха след урагана Ирма, който прогони милиони от домовете им. Част от екипа е бившият шампион по бокс за професионалисти Майкъл Муърър, известен още като Двойният М. Той се славеше като абсолютно животно на ринга.Спечели поясите в две категории, записа победи над велики боксьори като Ивендър Холифийлд и Франк Бота. В ударите му може да се убедите от видеото:Сега 49-годишният Муърър работи за прочутата агенция Pinkerton. Тя е наета да охранява Hawks Cay Resort.Иначе боксьорът е частен детектив от години. също така има лиценз за въоръжена охрана. След подобна реклама едва ли някой мародер ще посегне на курорта. Едно кроше и с него е свършено.", "date": "2017.09.19", "title": "Елитен курорт нае звяр в бокса да гони мародерите"}
{"url": "https://offnews.bg/politika/vmro-podariavat-tribagrenitci-za-denia-na-nezavisimostta-665433.html", "text": "В навечерието на Деня на българската независимост от ВМРО ще проведат акции от кампанията „Развей българското знаме\". Те ще подаряват на граждани българско национално знаме по повод празника.Акциите са предвидени за няколко населени места и започват от 17.30 ч. на 21 септември (четвъртък).Над 2000 знамена ще бъдат подарени на старозагорци на нарочно отворен пункт пред общината.Другите места са Казанлък – на площад „Севтополис\", Кърджали – до паметника на генерал Делов, Харманли – пред общината.", "date": "2017.09.19", "title": "ВМРО подаряват трибагреници за Деня на независимостта"}
{"url": "https://offnews.bg/kultura/posledni-podrobnosti-predi-kontcerta-na-arch-enemy-v-sofia-665443.html", "text": "На 21 септември от 19 часа в столичната зала \"Универсиада\" концерт ще имат Arch Enemy и Jinjer. Концертът е част от турнето на екстремните метъл гиганти от Швеция в подкрепа на новият им албум \"Will То Power\".Вратите на залата ще бъдат отворени в 19:00 часа, за да могат фенове и гости да влязат спокойно. Входовете ще са от западната страна на сградата, като журналисти и гости ще използват входа до касата за събитието, която ще се намира непосредствено до входовете за фенове.Програмата за вечерта по часове е следната:Билети:Билетът е ценен. Пазете го и не го давайте на никой друг, освен на оторизирания персонал на входовете. Изгубен или повреден билет не се възстановява.Деца до 7 години влизат безплатно, придружени от пълнолетен родител или настойник, притежаващ билет и попълнена декларация.Билетът не дава достъп до ложата, сервизните площи и служебните помещения.Няма да се допускат многократни влизания и излизания с един и същи билет. Излизането от мястото на провеждането на концерта е окончателно!Пропуските се продават в момента на цена от 45 лева, а при налични в деня на концерта, както и на място в залата, цената им ще е 50 лв.", "date": "2017.09.19", "title": "Последни подробности преди концерта на Arch Enemy в София"}
{"url": "https://offnews.bg/temida/otmaknaha-80-hil-lv-pri-zrelishtna-aktcia-v-iliantci-665440.html", "text": "80 хил. лв. са били отмъкнати при зрелищна акция край складовата база на Илиянци.От прокуратурата съобщиха, че нападението е станало в следобените часове. Тогава бус и автомобил засекли колата на чужд гражданин, докато излизал от складовата база. От колата изскочили маскирани и въоръжени нападатели, които счупили стъклата на блокирания автомобил. От него отмъкнали 80 хил. лв.След бързи действия, нападателите били задържани само за няколко часа. Единият от нападателите в рамките на 8 месеца е задържан три пъти за подобни прояви.Друг от нападателите пък е бил осъждан от гръцки съд за взломни кражби в Гърция.При ареста на групата са открити парите, шапките и маските, с които били при нападението.", "date": "2017.09.19", "title": "Отмъкнаха 80 хил. лв. при зрелищна акция в Илиянци"}
{"url": "https://offnews.bg/kultura/mvr-zabrani-roka-bil-opasen-za-romite-665439.html", "text": "МВР се опита да забрани рок фестивала в с. Секулово, а като причина изтъкна възможно най-абсурдната - музиката щяла да настърви местните роми и да причини масови безредици.Ако това ви звучи като неновина, то забраната от районното управление в селото я има черно на бяло. Тя гласи:Свързахме се с един от организаторите на \"Енигма рок\" - секретарят на местното читалище \"Христо Ботев -1941\". Въпреки указанието на МВР, фестивал в селото е имало и по думите на Божидар Христов - той е бил много успешен, а ромите са били едни от много, които са се забавлявали под звуците на рока. \"Събитието се проведе с огромен успех, без етническо напрежение, а всички бяха много щастливи, че в селото има такова събитие. За ромите това е откриване на една нова врата\", сподели пред OFFNews Христов.На \"Енигма рок\" в с. Секулово са свирили предимно български банди като SEVI, Mirror, Sanitarium, Pizza и други. От сцената на местния стадион е звучал блус, пънк, рок и траш, който за МВР е опасен за ромите.Въпреки забраната на МВР, разрешение от голямата община Дулово има и това дава път на феста да се проведе. Проблемът, според Христов, идва от кмета на селото. Именно Хакъ Ибрям подал сигнал до местното РУ за фестивала.Попитахме Божидар Христов как и защо са решили да правят рок фест в малкото силистренско село. \"Първото и най-главно бе любовта към музиката на мен и председателя на читалището. А и не виждам пречка тук да се прави такова събитие. В Каварна ромското население също е преобладаващо, а знаете за успеха на рок фестивала там.\"", "date": "2017.09.19", "title": "МВР забрани рока, бил опасен за ромите"}
{"url": "https://offnews.bg/temida/ruski-joga-izpadna-v-koma-chasove-predi-da-go-ekstradirat-665444.html", "text": "Руският секс гуру и йога, Митрадевананда Свами, е приет в коматозно състояние в УМБАЛ – Бургас. Той е постъпил в лечебното заведение тази сутрин, часове преди да бъде екстрадиран в страната си, където трябва да бъде .Медиците не могат да установят какво е довело до това състояние на руснака, тъй като той е в перфектно здраве. Назначена е лекарска комисия, която да търси причините за комата. Мъжът е настанен в отделението по реанимация, на апаратно дишане.Запознати с учението на йога коментират, че е възможно той сам да е спрял дишането си и да е изпаднал в подобно състояние.Руснакът е трябвало да бъде екстрадиран вече в страната си, след като и Апелативният съд в Бургас одобри мярката. Там, той трябва да бъде разследван за блудство и изтезания, психически и физически, над малолетни момичета.", "date": "2017.09.19", "title": "Руски йога изпадна в кома, часове преди да го екстрадират"}
{"url": "https://offnews.bg/sviat/40-mln-dushi-zhiveiat-v-robstvo-1-ot-vseki-10-detca-e-prinudeno-da-r-665426.html", "text": "40.3 милиона души по света са жертва на модерното робство, според ново глобално изследване на Международната организация на труда към ООН и фондация \"Walk Free\", публикувано днес. Приблизително 1/4 от тях са деца.Данните (за 2016 г.) показват, че 24.9 милиона души по света са били въвлечени в принудителен труд, а 15.4 милиона - в принудителни бракове.71% от съвременните роби са жени и деца.Втори доклад в рамките на същото изследване показва, че 152 милиона деца между 5 и 17 г., приблизително едно от всеки 10 по света, са принудени да работят - 64 милиона от тях са момичета, 88 милиона - момчета. Най-много от тях са в Африка (72.1 милиона). В Азия са 62 милиона, в Северна и Южна Америка - 10.7 милиона, в Европа и Централна Азия - 5.5 милиона, в арабските държави - 1.2 милиона.Около 1/3 от децата на възраст между 5 и 14 години, които работят, са извън образователната система. 38% от тях работят в условия на риск, близо 2/3 от тези между 15 и 17 г. се трудят повече от 43 часа седмично.", "date": "2017.09.19", "title": "40 млн. души живеят в робство, 1 от всеки 10 деца е принудено да работи"}
{"url": "https://offnews.bg/obshtestvo/na-osem-mesta-v-stolitcata-niama-da-imat-voda-665410.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на спирателен кран на ул. „Делийска воденица\"  в жк. „Дружба“ 2 се налага спиране на водоподаването от 9:00 до 21:00 часа на ул. „Обиколна“, бул. „Копенхаген“, бул. „Проф. Цветан Лазаров“; по бул. „Цариградско шосе“ от ул. „Павел Красов\" до бул. „Цариградско шосе“ №453, вилна зона „Врана-Лозен Триъгълника“. Във връзка с подмяна на сградно водопроводно отклонение до бл. 346 , жк. „Младост“ 3 се налага спиране на водоподаването от 10:00 до 18:00 часа на бл. 343, бл. 344, бл. 345, бл. 346, бл. 347, бл. 348, бл. 387, бл. 388. Пак заради подмяна на спирателен кран на ул. „София\" в кв. „Изгрев“ в Банкя се налага спиране на водоподаването от 9:00 до 16:30 часа  по ул. „София“ от ул. „Васил Петлешков“ до края на улицата и ул. „Чавдарица“. Без вода във връзка с подмяна на спирателен кран на ул. „Байкал\" в кв. „Бояна“ ще бъдат от 10:00 до 20:00 часа по ул. „Севастократор Калоян“ от ул. „Десислава“ до пл. „Сборище“; ул. „Три кладенци“, по ул. „Байкал“ от ул. „Севастократор Калоян“ до ул. „Три кладенци“; по ул. „Белите брези“ от ул. „Севастократор Калоян“ до ул. „Даскал Стоян Попандреев“.Направа на временна връзка в с. Мърчаево налага спиране на водоподаването от 10:00 до 22:00 часа на селото. Монтаж на спирателен кран на ул. „Железопътна\" в „Орландовци“ налага спиране на водоподаването от 9:00 до 19:00 часа  по ул. „Железопътна“ от ул. „Русалка“ до ул. „Димитър Гущанов“ по ул. „Тангра“ от ул. „Железопътна“ до ул. „Царево“.Поради подмяна на сградно водопроводно отклонение на ул. „Чемшир“ в „Драгалевци“ се налага спиране на водоподаването от 9:30 до 17:30 часа по ул. „Лешникова гора“ от ул. „Мавровец“ до ул. „Нарцис“; ул. „Голи връх“ и ул. „Чемшир“ от №31 до №37.Няма да имат вода във връзка с подмяна на сградно водопроводно отклонение на ул. 12 в кв. „Обеля“ от 9:00 до 15:00 часа по ул. 12 от ул. 7 до ул. 8.", "date": "2017.09.19", "title": "На осем места в столицата няма да имат вода"}
{"url": "https://offnews.bg/politika/ministerstvoto-na-predsedatelstvoto-kupuva-kompiutri-i-ofis-tehnika-za-665437.html", "text": "Министерството на българското председателство на Съвета на ЕС обяви обществена поръчка за закупуване на компютри и офис техника за 252 770 лева без ДДС. Със 71 500 лева без ДДС ще бъдат купени 34 лаптопа, 8 настолни компютъра, твърди дискове и др.88 000 лева без ДДС ще отидат за принтери, скенери и копирни машини. С 9570 лева без ДДС ще бъдат купени 29 операционни системи. Още 54 500 лв. без ДДС ще отидат за оригинални консумативи за копирни и печатащи устройства, а с 29 200 лева без ДДС ще бъде купена офис техника. Срокът за предоставяне на оферти е до края на работния ден на 10 октомври. Офертите ще бъдат отворени в 10 часа на 11 октомври. През ноември миналата година беше обявена обществена поръчка за доставка на 31 лаптопа, 2 настолни компютъра и 2 монитора, както и гаранционно обслужване, за председателството за 41 666 лева без ДДС. Тогава поръчката беше прекратена. Преди дни беше обявена и нова поръчка за сайта на председателството. Първата поръчка беше прекратена, след като нито една от трите фирми, кандидатствали за изпълнение на обществената поръчка, не успя да покрие изискванията за необходим опит. Новата поръчка е на стойност 70 000 лева без ДДС. Порталът трябва да е готов до 1 декември 2017 г.", "date": "2017.09.19", "title": "Министерството на председателството купува компютри и офис техника за 250 хил. лева"}
{"url": "https://offnews.bg/futbol/ot-plovdivskia-bevarli-hils-piem-po-bira-i-biem-dunav-665430.html", "text": "Нетрадиционна подготовка правят в Сокол Марково за мача срещу Дунав за Купата на България днес. Всъщност, тя е доста традиционна за аматьорския футбол. Но от пловдивския Бевърли Хилс поне не се крият.„За един месец изиграхме 13 мача и момчета са гроги. Събираме на по бира и излизаме. Да му мислят Дунав, ние сме доволни, че стигнахме дотук. За нас това си е голям успех.Целта е да се представим добре в първенството и да вървим в първата петица на класирането. Виждате че и школата ни върви добре и отборът ни до 17 години участва в Елитната група, което си успех за нас.Сокол има своите традиции в турнира за Купата и със сигурност ще се постараем да се насладим максимално на този мач\", обяви пред „Меридиан Мач\" Костадин Маджев, който е и изпълнителен, и спортен, и административен директор на Сокол и е част от клуба още от неговото създаване.Тимът от Марково стигна до тази фаза след успех над Загорец с 1:0 във финалния етап от Зона Югоизток и се класира за 1/16 финал за трети път в своята история. През сезон 2000/01 Сокол отпадна от Черноморец след 2:2 и 1:3, а през 2002/03 водеше до 86-ата минута на Левски, но падна.От 16:00 часаОт 19:00 часа", "date": "2017.09.19", "title": "От пловдивския Бевърли Хилс: Пием по бира и бием Дунав"}
{"url": "https://offnews.bg/sviat/uraganat-maria-vrahletia-dominika-s-260-km-ch-i-otnese-kashtata-na-pre-665413.html", "text": "Ураганът Мария връхлетя карибския остров Доминика през нощта в понеделник с потенциално катастрофалната пета степен и скорост от 260 км/ч., оставяйки опустошения и наводнения след себе си.Министър-председателят Рузвелт Скерит написа във Фейсбук, че покривът на къщата му е отнесен, че домът му е наводнен и че е оставен \"напълно на милостта на урагана\". Малко по-късно допълни, че е спасен.„Ветровете са безмилостни, - написа 45-годишният Скерит. - Ще оцелеем чрез благодатта на Бога.“Летището и пристанищата на бившата британска колония с население около 72 000 души са затворени.Мария се движи приблизително по пътя на Ирма - ураганът, който помете региона този месец и взе десетки жертви.Близкият остров Мартиника обяви най-високото ниво на тревога, докато друга френска територия - Гваделупа, нареди евакуация.Предупреждение за урагана е в сила и за Пуерто Рико. Американската територия очаква Мария да достигне сушата с трета категория във вторник. Пуерто Рико избегна най-лошите последици от Ирма и е важна точка за търсещите убежище жители на най-тежко засегнатите земи.Такова е обявено и за Британските Вирджински острови, които претърпяха тежки разрушения от Ирма. Президентът Доналд Тръмп обяви извънредно положение за американските територии в понеделник.Тревога заради урагана е обявена и за островната държава Сейнт Китс и Невис, задморската територия на Великобритания Монсерат, както и за островната държава Сейнт Лусия.", "date": "2017.09.19", "title": "Ураганът Мария връхлетя Доминика с 260 км/ч и отнесе къщата на премиера (видео)"}
{"url": "https://offnews.bg/obshtestvo/protest-v-mladost-sreshtu-nov-parking-varhu-zelena-plosht-665415.html", "text": "На пореден протест срещу застрояване върху зелени площи излязоха жители на столичния квартал \"Младост\" тази сутрин. Хората са против изграждането на паркинг за магазин на търговска верига. За унищожаването на зелените площи и тротоари на улицата, на която живеят в \"Младост\" 1 гражданите разбрали от бележки, поставени на стъклата на колите им, да ги преместят, заради старт на стрително-ремонтни дейности. Едва след като успели да се сдобият със скица на проекта, разбрали, че става дума за паркиране на тировете, които зареждат магазина. Не искаме много - рампата, на която зареждат стоките да се премести към главната улица, за да не ни буди всяка сутрин в 3 часа, и да остане нещо зелено около домовете ни, обясни един от протестиращите пред Нова тв. Той допълни, че предвиденият паркинг ще блокира улицата им и крие опасност за децата, които играят наоколо. От община \"Младост\" не са издавали разрешение за изграждане на паркинг, така ни информираха, обясниха протестиращите. ", "date": "2017.09.19", "title": "Протест в Младост срещу нов паркинг върху зелена площ"}
{"url": "https://offnews.bg/futbol/klasikata-shalke-04-bajern-priako-v-efir-dnes-665414.html", "text": "16:00 Несебър – ЦСКА-София Диема спорт19:00 Ботев Гълъбово – Левски Диема спорт19:30 Борусия (М) – Щутгарт Евроспорт 221:00 Валенсия – Малага F+21:30 Шалке – Байерн Евроспорт 221:45 Болоня – Интер Ринг21:45 Бърнли – Лийдс Диема спорт21:45 Лестър – Ливърпул Диема спорт 222:00 Рединг – Суонзи Нова спорт", "date": "2017.09.19", "title": "Класиката Шалке 04 - Байерн пряко в ефир днес"}
{"url": "https://offnews.bg/koloezdene/nov-rekord-shotlandetc-obikoli-zemiata-s-kolelo-za-78-dni-665441.html", "text": "Шотландски колоездач подобри Рекорда на Гинес за най-бърза обиколка на разстояние, равняващо се на обиколката на Земята. Смелчагата успя да измине 29 000 километра под 80 дни! Невероятно!Марк Бомон е карал по 18 часа на ден, в които е изгарял по 9000 калории. Прекосил е Полша, Русия, Монголия, Китай, Австралия и САЩ.\"Това е като да караш до хоризонта\", каза британецът, който завърши маратона под Триумфалната арка в Париж, \"Почти не съм правил крачки за последните два месеца и половина\". Марк среща два огромни проблема по време на рекорда. Още на осмия ден катастрофира в Русия, като чупи зъб и контузва лакът. Това едва не го спира.Буквално полудява от липсата на сън! \"Това са седмици и седмици на недоспиване. В главата ти се води истинска битка! Просто трябва да решиш, че за нищо на света не трябва да спираш\", обяснява героят.Марк завършва подвига си за 78 дни, 14 часа и 40 минути. Предишният рекорд е на новозеландеца Андрю Никълсън, който преди две години завърта разстоянието на колело за 123 дни.Шотландецът е вписан и с още едно постижение в Книгата на Гинес. Той изминава най-голямо разстояние на колело за един месец.", "date": "2017.09.19", "title": "Нов рекорд! Шотландец обиколи Земята с колело за 78 дни"}
{"url": "https://offnews.bg/analizi-i-komentari/velizar-enchev-volene-varni-rublite-665419.html", "text": "Волене, страхливецо! Къде се криеш вече 24 часа от руските ракети? Защо се завря в миша дупка и не смееш да се покажеш и ясно да кажеш: Осъждам НАТО-вския доклад за Русия, оттеглям подкрепата си за правителството, минавам в опозиция!Много жаби и гущери гълташе Новият Левски, за да докопа властта и получи съдебна индулгенция. Но тази сутрин падението му е на Кота 0. Вместо да излезе с лицето си в Би Ти Ви, той прати в студиото на Хекимян националния си координатор Светослав Лазаров. Бившият главен секретар на МВР, повече известен с кървавия провал на акцията на МВР в Лясковец, само доказа правилото, че от всяка пръчка свирка не става. И направи такава свирка на властта, която дълго ще се помни.Без срам и свян, дясната ръка на Сидеров гордо рапортува: „Атака“ има много последователна позиция…“ Но на въпроса на Хекимян подкрепя ли премиерската позиция, че при война с Русия ще воюваме на страната на НАТО, позорно измънка: „Това че сме партньори с ГЕРБ, не значи, че сме на едно мнение…“Е, има ли такова животно в политиката? Което хем управлява с ГЕРБ, хем има друго мнение по външната политика на управляващите?Волене, кажи си и ще ти олекне: Мъж или жена си? Русофил или рублофил си? Управляващ или опозиция?И върни рублите! Вече си на доларова позиция.", "date": "2017.09.19", "title": "Велизар Енчев: Волене, върни рублите!"}
{"url": "https://offnews.bg/litca/stanislav-petrov-kojto-predotvrati-vazmozhna-iadrena-vojna-pochina-n-665417.html", "text": "Бившият съветски офицер Станислав Евграфович Петров, предотвратил възможна ядрена война по времето на Студената война, почина на 77 години.Петров (роден през 1939 г.) е оперативен дежурен в команден пункт Серпухов-15, намиращ се недалеч от Москва, рано сутринта на 26 септември 1983 година. Компютрите погрешно отчитат идваща ракета от САЩ.По това време Студената война е в своя пик — три седмици и половина преди това е свален южнокорейски Боинг 747.Подполковникът приема, че предупреждението за ракетно нападение от Щатите е фалшиво и не изпълнява предписанията за ответна реакция.Петров умира в дома си в Москва през месец май, но за неговата кончина беше съобщено едва днес от Би Би Си.В интервю за руската служба на британската медия през 2013 г. Петров казва, че получил компютърните данни в ранните часове на 26 септември, предполагайки, че са били изстреляни няколко американски ракети.Имах всички основания да предположа, че е имало ракетна атака. Ако бях изпратил доклада си до командването, никой нямаше да възрази, казва тогава той.\"Всичко, което трябваше да направя, беше да вдигна телефона, да набера директната линия до най-висшето ръководство - но не можех да мръдна. Чувствах се все едно съм седнал върху нагорещен с олио тиган.\"Въпреки че обучението му подсказва, че моментално трябва да се свърже със съветското командване, Петров се обажда на дежурния офицер в централата и докладва за неизправност в системата.Разследване установява, че датчиците са задействани от слънчева светлина, отразила се в облаците. В системата се правят промени, които позволяват да се изключи тази ситуация.Заради военната тайна и политически съображения действията на подполковник Петров стават известни едва през 1998 г. На 19 януари 2006 г. в щаб-квартирата на ООН в Ню Йорк му е връчена специална награда на международната обществена организация „Асоциация на гражданите на света“. Наградата представлява кристална статуетка „Ръка, държаща земното кълбо“ с надпис „На човека, който предотврати ядрената война“.", "date": "2017.09.19", "title": "Станислав Петров, който предотврати възможна ядрена война, почина на 77 г."}
{"url": "https://offnews.bg/na-tozi-den/dnes-rozhden-den-imat-663986.html", "text": "Недялко Чандъров, номиниран за гл. изпълнителен директор и председател на УС на БулстрадПетър Диков, бивш главен архитект на СофияДочо Боджаков, кинорежисьор и сценаристТеодора Димова, белетрист и драматургСтамен Янев, изпълнителен директор на Българската агенция за инвестицииАлекси Алексиев, бивш депутатЖиван Белчев, юрист и бивш член на КСПламен Илчев, бизнесменСтефан Дедев, бивш депутат", "date": "2017.09.19", "title": "Днес рожден ден имат"}
{"url": "https://offnews.bg/politika/dsb-i-da-balgaria-v-edin-glas-glavchev-da-zashtiti-grazhdanite-ot-ne-665461.html", "text": "Председателят на парламента Димитър Главчев да защити правата на българските граждани от незаконното подслушване настояват ДСБ и Да, България в отворено писмо до шефа на НС. Опазването и гарантирането на основните човешки права, засягащи личния живот и тайната на личната кореспонденция, са в основата на демократичната държава. Институциите на Република Българя, и на първо място Народното събрание, са длъжни да се противопоставят на всеки опит за погазване на закона и гарантираните от него човешки права. Изразяваме опасенията на българското общество относно оповестените в публичното пространство факти, за недопустима намеса в личния живот на български граждани, за която няма адекватна реакция от нито една институция в страната, са казва в текста подписана от лидерите на двете формации Атанас Атанасов и Христо Иванов. Става въпрос за направените редица публични изявления от председателя на Националното бюро за контрол върху специалните разузнавателни средства (СРС) Бойко Рашков, в които той изнесе сведения за груба злоупотреба със специални разузнавателни средства, заявявайки че “има данни за нерегламентирано подслушване на политици, магистрати и журналисти, с цел сплашване, натиск или шантаж”. Тези факти са силно обезпокоителни и създават съмнения за тежко нарушаване на основни граждански права, гарантирани от българската Конституция. За констатираните от бюрото нарушения, г-н Рашков твърди, че е сезирал съответно - Главния прокурор, ВСС и Министъра на правосъдието, очевидно без резултат.Съгласно Закона за СРС, Националното бюро за контрол на специалните разузнавателни средства, е независим държавен орган, който се конституира чрез избор от НС. За това настояваме да упражните правомощията си като председател на българския Парламент и да свикате заседание на Комисията за контрол на службите за сигурност, прилагането и използването на специалните разузнавателни средства и достъпа до данните по закона на електронните съобщения. На заседанието на Комисията да бъдат изслушани председателят и всички членове на Националното бюро и да се извърши детайлна проверка за всички случаи на злоупотреба със специални разузнавателни средства. Поради чувствителността на тази тема очакваме българската общественост да бъде запозната с резултатите от работата на Комисията, както и какви действия ще бъдат предприети за търсене на съответната отговорност.Адекватната реакция на висшия орган на държавна власт в Република България по такъв основен проблем на демократичната държава би било лакмус за разделението на властите, за върховенство на закона и не на последно място за отговорността на народните представители пред избирателите.Надяваме се, че няма да се поддадете на натиск и ще защитите независимостта на българския Парламент!", "date": "2017.09.19", "title": "ДСБ и Да, България в един глас: Главчев да защити гражданите от незаконно подслушване"}
{"url": "https://offnews.bg/ikonomika/tehnologichna-kompania-tarsi-nad-300-it-spetcialisti-v-sofia-665464.html", "text": "Международната компания за IT услуги Endava откри новия си офис в София, в който към края на 2020 година се планира да работят 400 топ специалисти. Стратегията на компанията предвижда сериозно разширяване на дейността и екипа у нас. В момента служителите на компанията са малко над 70, но се очаква да нараснат до 180 в средата на следващата година и до 380-400 в тригодишен период. Endava стъпи на българския пазар в края на 2016 година след сливането с компанията за разработка на софтуер – ISDC, като това бе стъпка в посока увеличаване на капацитета ѝ в Централна и Източна Европа. Оттогава инженерният екип в София работи по проекти за световни лидери в областта на новите технологии, телекомуникациите, застраховането и банковия сектор.От Endava обявиха, че търсят способни софтуерни инженери - разработчици, архитекти, тест инженери, Java, .Net, Scrum специалисти, специалисти по мобилни приложения, специалисти по автоматизирано тестване, бизнес анализатори.Компанията има нужда от IT професионалисти с различен профил и ниво на опит и експертиза, както и стажанти.Той обясни, че компанията е избрала България като стратегически хъб, който да подсили допълнително развитието на мрежата от 14 центъра с над 3900 професионалисти в Западна, Централна и Източна Европа, както и в Северна и Латинска Америка.Според мениджърът на Endava  страната ни е изключително силен център за индустрия заради своите над 50 000 IT специалисти и над 10 000 IT дипломанти годишно. Предимствата на България били наличието на много талантливи софтуерни инженери, високото ниво на владеене на английски език, бързите транспортни връзки с Европа и възможността за синергия при работа по IT проекти в Северна Америка и скандинавските страни.", "date": "2017.09.19", "title": "Технологична компания търси над 300 IT специалисти в София"}
{"url": "https://offnews.bg/kultura/muzikalniat-teatar-otkriva-sezona-s-grandiozno-shou-s-otkasi-ot-parvit-665460.html", "text": "Музикалният театър открива новия си сезон на 1 октомври - Световният ден на музиката, с концерт спектакъл по повод стотния юбилей на професионалната оперета в България. Ден преди това – на 30 септември балет „Арабеск” открива 50-тия си юбилеен сезон с премиерата на балета „Ромео и Жулиета” от Сергей Прокофиев.На 1-ви октомври от 17 часа на сцената на Музикалния театър ще излязат 140 души - солисти, оркестър, хор и балет, за да отдадат почит на първосъздателите на оперетата у нас и на поколенията творци преди тях. Те ще изпълнят откъси от първите спектакли, поставени в началото на миналия век от деветте частни оперетни театъра, първи разпръснали блясъка на оперетното изкуство в България с риск да скандализират тогавашните нрави.Зрителите ще видят откъс от рядко поставяната оперета „Маркиз Бонели” от Делингер, играна пред столичани в театъра на Ангел Сладкаров на 10 февруари 1918 година – рождената дата на българската професионална оперета. Тази оперета не е била поставяна в България отпреди 100 години, по думите на режисьора проф. Светозар Донев.В първата част на юбилейния спектакъл режисьорът проф. Светозар Донев е подбрал арии, дуети и откъси от балети от обичани оперети като „Веселата вдовица”, „Баядерка”, „Прилепът”, „Цигански барон”. Във втората част публиката ще се наслади на откъси от популярните мюзикъли, сред които „Кабаре”, „Евита”, „Хелуо, Доли”, „Бел ами”.На концерта ще бъде отдадена заслужена почит и на българските композитори Парашкев Хаджиев, Георги Костов, Димитър Вълчев. Накрая на концерта всички солисти, хорът и балетът ще излязат на сцената, за да изпълнят заедно прочутия Годежарски хор от оперетата на Асен Карастоянов „Българи от старо време”.А как ще бъдат облечени – това ще бъде една от изненадите за публиката по време на концерта. Замисълът на режисьора е да бъде показано значението на Музикалния театър не само в развитието на професионалното оперетно изкуство, но и въобще в развитието на българската култура.", "date": "2017.09.19", "title": "Музикалният театър открива сезона с грандиозно шоу с откъси от първите си спектакли"}
{"url": "https://offnews.bg/sviat/uraganat-maria-se-zasilva-vetrovete-dostignaha-290-km-ch-665465.html", "text": "Ураганът Мария продължава да бушува, като ветровете достигаха скорост от 290 км/ч, съобщава Националният център за ураганите на САЩ. Преди часове Мария връхлетя карибския остров Доминика с ветрове със скорост 260 км/ч, като остави след себе си опустошения и наводнения. Бурята премина и през Мартиника, като остави около 25 000 домакинства без ток, а в две общини е прекъснато водоснабдяването. Пострадали са двама души. Няма данни за загинали. Според местните власти обаче ураганът е нанесъл по-малко щети от очакваното. Ураганът Мария за кратко бе понижен до четвърта категория при преминаването си покрай френския архипелаг Гваделупа, но вече отново е от максималната пета категория. Очаква се бурята да остане изключително опасна с придвижването си към Пуерто Рико и Вирджинските острови, които Мария се очаква да достигне в сряда. Центърът за ураганите прогнозира големи наводнения между 1800 и 2700 л/кв. м. Вече има заповед за евакуация за четири района в Пуерто Рико. Британските Вирджински острови, които пострадаха тежко от урагана Ирма миналата седмица, са поставени под вечерен час с наближаването на урагана Мария, който би трябвало да мине близо до бреговете им тази нощ, съобщиха Франс прес и БТА.Той призова жителите към бдителност и ги посъветва да намерят убежище, въпреки че още не са отстранени последиците от урагана Ирма.", "date": "2017.09.19", "title": "Ураганът Мария се засилва, ветровете достигнаха 290 км/ч"}
{"url": "https://offnews.bg/ikonomika/ryanair-otmeni-22-poleta-mezhdu-sofia-i-london-665416.html", "text": "Ryanair публикува на сайта си пълен списък на отменените си полети до 28 октомври. Проблемът се дължи на недостиг на пилоти в нискотарифния превозвач, заради объркан график на отпуските им.От списъка става ясно, че ще бъдат засегнати и клиенти на компанията у нас. Отменени са 22 полета по дестинацията София до Лондон и обратно в дните четвъртък и събота.От компанията посочват, че през следващите 6 седмици са отменени до 50 полета на ден, които представляват едва 2% от всички обслужвани дестинации.В четвъртък 21 септември са отменени полетите с номера FR9961 от лондонското летище Станстед до София и обратния полет FR9962 от София за Станстед.На 28 септември също отпадат и полетите FR9967 от Станстед до София и FR9968 от София за Станстед. Същите полети няма да бъдат изпълнени и на 5 октомври, 12 октомври, 19 октомври и 26 октомври.На 30 септември, 7 октомври, 14 октомври, 21 октомври и 28 октомври няма да се изпълняват полетите с номера FR9967 от Станстед до София и FR9968 от София до Станстед, Лондон.Ryanair предлага на клиентите си безплатно да резервират друга дата на полет или да си получат обратно парите. И в двата случая обаче при отмяна на полет по вина на авиокомпанията, какъвто е случаят, засегнатите могат да поискат обезщетение по европейските авиационни правила. Това е в сила, ако клиентът не е бил уведомен поне две седмици преди датата на полета за отмяната му. Според еврорегламента при полети на кратко разстояние обезщетението е 250 евро, за полети на средно разстояние сумата е 440 евро, а за дългите полети компенсацията е 600 евро.Пълен списък на отменените полети на Ryanair може да намерите Ryanair вече е изпратила писма до 400 000 пътници, с които ги уведомява, че полетите им са отменени. По този начин компанията най-накрая извади от неизвестността 18 милиона души, които вече са си закупили билети, но досега не знаеха дали плановете за пътуването им няма да бъдат сринати из основи.Главният изпълнителен директор Майкъл О'Лиъри се извини на клиентите на компанията за \"бъркотията, която сами си направихме\". Той обясни, че компанията е приготвила около 25 милиона евро за обезщетения на засегнатите.", "date": "2017.09.19", "title": "Ryanair отмени 22 полета между София и Лондон"}
{"url": "https://offnews.bg/obshtestvo/goreshto-oshte-dva-dni-no-idva-zahlazhdane-665411.html", "text": "Времето днес ще е слънчево, но есента ще напомни за себе с повече облаци след обяд в западната част от страната. На места ще има и краткотрайни валежи. Остава горещо, максималните температури ще са между 29 и 34 градуса, според прогнозата на НИМХ. По морето сутринта ще има мъгли, термометрите ще се качат до около 25 градуса и на брега, и сред вълните от 2 бала. В планините след обяд ще прегърми и превали, но температурите остават високи - около 23 градуса на 1200 м, около 15 над 2000 метра. От утре започва захлаждане, което ще се усети по-сериозно в четвъртък и петък. Вятър носи студен въздух и повече дъжд. ", "date": "2017.09.19", "title": "Горещо още два дни, но идва захлаждане"}
{"url": "https://offnews.bg/politika/radev-shte-pomolia-borisov-savetnitcite-i-deputatite-mu-da-chetat-665420.html", "text": "Премиерът Бойко Борисов е подведен от своите съветници за избора на боен изтребител за армията. Това заяви за БНТ президентът Румен Радев от Ню Йорк, където е на посещение за сесията на Общото събрание на ООН. Той определи избора на изтребителите \"Грипен\" като напълно прозрачна процедура. Вчера Борисов изрази съмнение, че \"Грипен\" са най-добрите изтребители за военновъздушните ни сили. Той посочи, че превъоръжаването на ВВС не е първостепенна задача за държавата, а по-належащо е модернизирането на сухопътната техника. Президентът Радев призова Борисов да не дели страната и важните сектори на порции и всеки ден да си мени решенията.Национална сигурност не се гради с ежедневна смяна на позициите. Това е стратегическа сфера. Мога да посъветвам, да помоля министър-председателя наистина да си организира добре всички съветници и своята парламентарна група да четат. Нека да не го заблуждават с глупави становища, коментира държавният глава. ", "date": "2017.09.19", "title": "Радев: Ще помоля Борисов, съветниците и депутатите му да четат"}
{"url": "https://offnews.bg/temida/i-peevski-nae-amerikanski-advokati-da-go-zashtitavat-po-zakona-magnit-665427.html", "text": "Депутатът от ДПС Делян Пеевски е наел американската компания „Morgan Lewis Consulting” да го защитава по обвиненията, отправени срещу него и главния прокурор Сотир Цацаров от мажоритарния собственик на фалиралата КТБ Цветан Василев.Информацията бе съобщена днес от контролирани от Пеевски медии. От нея не става ясно колко ще плати българският депутат за услугата.Обвиненият от българското правосъдие в пране на пари и присвояване в особено големи размери Василев се обърна към американското правосъдие чрез вашингтонската юридическа фирма JWI Inc. (\"Джеферсън Уотърман интернешънъл\") през август и поиска защита по Глобалния закон \"Магнитски\". Консултантите на банкера, начело с бивш директор от ЦРУ, ще опитат да докажат, че Пеевски и Цацаров са виновни за нарушаване на човешките му права.В отговор Пеевски наема „Morgan Lewis Consulting”, която е \"една от най-реномираните международни адвокатски кантори с офиси в 30 страни и 2000 юристи\", според в. \"Монитор\". Днес изданието публикува интервю с адв. Нейтан Хохман, който ще защитава Пеевски.Той заявява, че Глобалният акт \"Магнитски\" \"категорично не е създаден, за да се намесва в легитимни, законно провеждани разследвания в дадена страна, срещу лица, които са извършили престъпления в съответната държава\".Според адвоката използването му би могло да създаде \"опасен прецедент\" за натиск срещу съдебните власти в дадена държава. Той казва още: \"очевидно е, че г-н Василев се опитва да използва Глобалния акт „Магнитски“ едновременно като щит и като сабя\".Хохман е категоричен, че обвиненията на Василев срещу Пеевски са \"без каквото и да било основание и няма да произведат нищо. Г-н Пеевски не е извършил нищо от това, което г-н Василев твърди\".", "date": "2017.09.19", "title": "И Пеевски нае американски адвокати да го защитават по закона \"Магнитски\""}
{"url": "https://offnews.bg/politika/deputatite-otrabotvat-15-septemvri-izbirat-shef-na-noi-665412.html", "text": "Депутатите ще заседават извънредно днес, заради почивния си 15 септември. Парламентът трябва да избере нов управител на Националния осигурителен институт (НОИ).Единствената номинация за поста е на заместник-министъра на труда и социалната политика Ивайло Иванов, предложен ГЕРБ и „Обединени патриоти”.Временно начело на НОИ е подуправителят Весела Караиванова, след като шефът на осигурителния институт Бисер Петков пое социалното ведомство в кабинета „Борисов” 3.", "date": "2017.09.19", "title": "Депутатите отработват 15 септември, избират шеф на НОИ"}
