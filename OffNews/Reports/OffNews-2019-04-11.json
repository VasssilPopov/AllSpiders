{"url": "https://offnews.bg/politika/otlozhiha-otstraniavaneto-na-rakovodstvoto-na-kpkonpi-do-zavarshvane-n-701079.html", "text": "Парламентарната комисия за борба с корупцията, конфликт на интереси и парламентарна етика реши да отложи гласуването на отстраняването на председателя и зам.-председателя на КПКОНПИ Пламен Георгиев и Антон Славчев, докато не завърши проверката на прокуратурата срещу тях.От БСП внесоха подписка с искане за отстраняването им след като бе започната проверка на прокуратурата срещу двамата ръководители на КПКОНПИ. Причината бе съмнения около имотното състояние на Георгиев и Славчев. Членовете на комисията от БСП обаче не присъстваха на гласуването. Присъстващите на обсъжданията се обединиха около мнението, че трябва да се изчакат резултатите от проверката на прокуратурата преди да се гласува решението дали Георгиев и Славчев да бъдат освободени от длъжност. По време на дискусиите народният представител от ГЕРБ Спас Гърневски заяви, че консенсусът сред депутатите, включително и тези от БСП, винаги е бил, че комисията работи \"добре и усилено\". Според него не може да се говори за съществуващ чадър в работата на КПКОНПИ. \"Смятам, че няма да е справедливо и отговорно отстраняването от длъжност да бъде приложено към Пламен Георгиев и Антон Славчев. В този смисъл предлагам да се изчака проверката на съответните органи, те да ни запознаят с резултата и ако в него има достатъчно мотиви да се искат оставки на тези хора, аз ще съм първият, който ще ги гласува\", заяви той. С него се съгласиха депутатът от \"Воля\" Симеон Найденов и народният представител от ДПС Ихсан Халил, а председателят на комисията Борис Ячев от НФСБ заяви, че не е съгласен с формулировката в искането на БСП. Според него е субективно какво представлява \"тежко нарушение\". \"Няма как да се направи оценка дали е извършено нарушение и ако има такова, дали то се квалифицира като „тежко“. Дори в самия закон няма дефиниция на този термин\", заяви Ячев.Той завърши с думите, че от комисията работят прозрачно и неутрално и ще изискат резултатите от проверката преди да вземат решение по казуса.", "date": "2019.04.11", "title": "Отложиха отстраняването на ръководството на КПКОНПИ до завършване на прокурорската проверка"}
{"url": "https://offnews.bg/sviat/turtcia-otnovo-skandalizirana-zaradi-armenskia-genotcid-701089.html", "text": "„Решението на френския президент Еманюел Макрон за обявяването на 24 април за ден в памет на жертвите на така наречения „арменски геноцид“ противоречи на решението на Европейския съд по правата на човека и на Конституционния съвет на Франция“, написа в Туитър външният министър на Турция Мевлют Чавушоглу.Анкара категорично отказва да признае събитията от 1915 г. за геноцид над арменците и многократно осъжда декларациите на европейските страни по този повод, а проправителствените медии не пропускат да цитират позицията на властите. В три последователни туита днес на турски и на английски езици Чавушоглу подлага на остра критика както решението на Макрон, така и това на италианския парламент.„Макрон отново се занимава с популизъм в опит да изпълни обещанията, дадени на арменците по време на предизборната кампания. Предлагам на Макрон да погледне към собствената си тъмна история. От времето на геноцида в Руанда минаха 25 години“, пише Чавушоглу. Той осъжда и решението на парламента в Италия от сряда, с което се признава арменският геноцид. „Както винаги се политизира историята, решението на италианския парламент е с нулева валидност. Недопустимо е това, че италианският парламент е инструмент в играта на ксенофобската партия Лига, с която търси гласове за Европейския парламент“, смята първият дипломат на Турция.Говорителят на турския президент Ибрахим Калън също коментира решението на Рим в Туитър, като подчерта, че то игнорира историческите реалности и сее нови семена на раздора. „Решително осъждаме подобен подход, който игнорира призива на нашия президент за сформирането на съвместна комисия от историци и разпалва политически популизъм“, подчертава Калън. В сряда италианският парламент прие резолюция, която препоръчва на правителството събитията от 1915 г. в Османската империя да бъдат признати като геноцид над арменците. В подкрепа на документа гласуваха 382 депутати, а 43 се въздържаха.Също в Туитър срещу Италия изригна и ръководителят на управлението по административните връзки на президента Фахреттин Алтун. „Категорично осъждаме опитите на парламента в Италия да изопачат и политизират нашата история. Тази позиция е контрапродуктивна, враждебна и угнетяваща. Вместо да си обменяме нападки, ние всички трябва да работим заедно, за да осигурим победата на правдата над измислиците“, пише дясната ръка на президента Ердоган.В сайта на турското външно министерство е публикувана официалната позиция на ведомството. „Предложението на италианската Камара на представителите от 10 април 2019 г. е нов пример за използването на арменските версии като инструмент за вътрешни сметки с цел политически интереси. Силно осъждаме това. Не беше изненадващо, че то е подготвено от партията \"Лига\" с лидер Матео Салвини, а задачата е да се саботират отношенията между Турция и Италия“, се посочва в документа. Отбелязва се, че това е с цел Салвини да укрепи позицията си на изборите за Европейски парламент и това е „изненадващо и тъжно“.„Фактът, че предполагаемите арменски твърдения постоянно се повдигат или преди изборите, или в контекста на анти-Турция, ясно разкрива, че те не са съвместими с политиката и историческите факти. Тези усилия не са от полза за никоя страна, но възпрепятстват добросъвестни инициативи в бъдеще“, се подчертава още в позицията на дипломатическото ведомство“.", "date": "2019.04.11", "title": "Турция отново скандализирана заради арменския геноцид"}
{"url": "https://offnews.bg/politika/tcvetanov-poiska-da-bade-zalichen-kato-neshtaten-satrudnik-v-parlament-701088.html", "text": "Тъй като винаги използвам централния вход на всички институции, в които влизам, и за да ограничим всички спекулации и погрешни интерпретации с внушения, по мое искане ще бъда заличен като нещатен сътрудник към Парламентарната група на ГЕРБ.Това обяви тази вечер зам.-председателят на партията Цветан Цветанов. Той твърди, че е имал нужда от пропуска на нещатен сътрудник към ПГ на ГЕРБ, за да можел да влиза в сградата на Народното събрание.\"Не знам за какво му е на Цветанов това. Не може толкова тежко наказание да получи, да напусне Народното събрание, шефското място на парламентарната група, председателското на комисията по сигурност и да оставиш да витаят съмнения. Бих нарекъл това глупост\" - коментира в Брюксел по-рано днес премиерът Бойко Борисов. \"Във връзка с различни спекулации за завръщането ми в парламента „през задния вход“ искам да направя следните уточнения:След подаването на оставката ми като народен представител и гласуването й от парламента на 29 март 2019 г., веднага съм върнал по съответните правила картата си на народен представител. За да мога да влизам в сградата на Народното събрание, когато се налага да направя различни срещи с представители на други парламентарни групи или с народни представители от ГЕРБ, от Народното събрание ми беше издаден пропуск на нещатен сътрудник към ПГ на ГЕРБ. Държа да подчертая, че този пропуск осигурява единствено достъп до сградата на Народното събрание и издаването му категорично не е обвързано нито с подписване на договор, нито с получаването на възнаграждения. Издаването на такъв пропуск е в съответствие с вътрешната нормативна уредба за осигуряване на допуск до сградата на парламента на политически лица от всички политически партии и по никакъв начин не означава „връщане в българския парламент през задния вход“, както за мен, така и за всеки един, който има издаден пропуск от различните парламентарни групи.Тъй като винаги използвам централния вход на всички институции, в които влизам, и за да ограничим всички спекулации и погрешни интерпретации с внушения, разговарях с колегите от ПГ на ГЕРБ и по мое искане ще бъда заличен като нещатен сътрудник.В момента имам изключително напрегнат график от срещи със структурите на ГЕРБ в цялата страна и не смятам да хабя енергията си за друго.\"", "date": "2019.04.11", "title": "Цветанов поиска да бъде заличен като нещатен сътрудник в парламента"}
{"url": "https://offnews.bg/obshtestvo/stroitelniat-kontrol-vrachva-zapovedta-za-spirane-na-zlaten-vek-v-pone-701092.html", "text": "На 15 април предстои връчване на заповедта за спиране на строежа „Златен век“, включително и ефективното спиране на строителните и монтажните работи, съобщиха днес от пресцентъра на Дирекцията за национален строителен контрол.ДНСК уточнява, че заповедта се отнася за \"строителството на „Административна сграда /34-етажа/ с подземен паркинг“, находящ се в урегулиран поземлен имот I-98, 99, кв. 272А, м. „Лозенец- I част“, район „Лозенец“ - Столична община\".\"Процедурите по спиране на строеж са точно и ясно разписани в разпоредбите на чл. 224 от Закона за устройство на територията. Законодателят е предвидил в такива случаи обстоятелствата по спиране на строеж да се установяват с констативен акт, който се съставя в случая от органите на ДНСК поради определената втора категория на въпросния строеж. Констативният акт се връчва на заинтересуваните лица, които могат да подадат възражения срещу него в 7-дневен срок\" - обясняват от Дирекцията за национален строителен контрол.Заповедта за спиране на строежа се издава в срок до 3 дни от изтичането на 7-дневния срок. Ефективното спиране на строежа започва след издаването на заповедта.\"В ДНСК е получено от управителя на „Артекс инженеринг“ АД писмо (възражение) във връзка със съставения констативен акт. На 15.04.2019 г. предстои връчване на заповедта за спиране на строежа, включително и ефективното спиране на строителните и монтажните работи\" - уточняват още от ДНСК.", "date": "2019.04.11", "title": "Строителният контрол връчва заповедта за спиране на Златен век в понеделник"}
{"url": "https://offnews.bg/drugi/za-43-sekundi-tajbe-iusein-se-klasira-za-finala-na-evropejskoto-po-bor-701090.html", "text": "Тайбе Юсеин се класира на финал и ще защитава титлата си в категория до 62 килограма на Европейското първенство по борба в румънската столица Букурещ, след като записа бърза победа с туш над Тетяна Омелченко от Азербайджан.Мачът продължи едва 43 секунди, в които Юсеин първо вдигна Омелченко във въздуха за две точки, а моментално след това я хвана в клинч на земята.Арбитърът отсъди туш за българката и тя се класира без затруднения на финала, в който ще срещне италианката Аурора Кампаня. По пътя към финала спортист номер 1 на България и миналогодишна европейска и световна шампионка победи Амелин Дуаре от Франция и Илона Прокопевнюк от Украйна с 8:6.Преди нея Мими Христова отпадна на полуфинал в категория до 57 килограма след загуба с 3:9 от унгарката Емесе Барка. Срещата започна лошо за представителката ни, която изоставаше с 0:9, а до края успя единствено да намали точковата разликата. Мачът на Христова за бронзовия медал ще се проведе утре.", "date": "2019.04.11", "title": "За 43 секунди Тайбе Юсеин се класира за финала на Европейското по борба в Букурещ"}
{"url": "https://offnews.bg/112/sak-podoben-na-namerenite-kraj-shabla-paketi-s-kokain-izpluva-i-kraj-701095.html", "text": "Сак, подобен на намерените край Шабла пакети с кокаин, е изплувал днес следобед в морето край курорта \"Слънчев ден\" до Варна.На мястото е извършен оглед, пакетът е иззет, съобщиха тази вечер от варненската полиция.По случая е образувано досъдебно производство под надзора на Окръжна прокуратура, назначени са експертизи. На брифинг в петък от 10:30 ч. варненската полиция и прокуратурата ще съобщят повече подробности по случая.На 9 април сакове, \"облечени\" в спасителни жилетки и пълни с кокаин, изплуваха край фара на Шабла.", "date": "2019.04.11", "title": "Сак, подобен на намерените край Шабла пакети с кокаин, изплува и край курорта Слънчев ден"}
{"url": "https://offnews.bg/protesti/sblasatci-i-raneni-v-gabrovo-protestat-osvirka-vitcepremiera-donchev-701093.html", "text": "Напрежението в Габрово ескалира и тази вечер. Стигна се до сблъсъци с жандармерията, която попречи на демонстранти да достигнат до ромски къщи на улица \"Батак\" в града.Част от протестиращите започнаха да хвърлят камъни, бутилки и димки по служителите на реда.Ранени са няколко души. Оператор и журналист от местната ямболска медия 999, която е изпратила екип в Габрово, са пострадали при сблъсъците.Преди безредиците на улица \"Батак\" над 1000 габровци излязоха на протест в центъра на града, след като трима роми пребиха продавач в супермаркет, който им направил забележка.Освирквания и викове \"Оставка\" посрещнаха вицепремиера Томислав Дончев и кмета Таня Христова, след като двамата се появиха на площад \"Възраждане\", за да преговарят с демонстрантите. Колкото вас ви е грижа какво става тук, толкова и мене, заяви пред множеството Дончев, който е бивш кмет на Габрово.\"Протестирайте, викайте, само ви моля - не трошете, не унищожавайте и не се бийте\", призова вицепремиерът.\"Томиславе, ако бях на твое място, нямаше да се появя в града\", обърна се към него протестиращ.Демонстрантите прекъсваха с освирквания опитите на кмета Таня Христова да вземе думата.През деня Христова разпореди \"незабавно да бъдат съборени общински сгради, предвидени за премахване, в които съществува опасност от самонастаняване\", но демонстрантите смятат, че местната власт дълго е бездействала и мерките са твърде закъснели. Към 22.30 ч. протестът приключи и обстановката в града се нормализира. Полицията и жандармерията остават на пост цяла нощ.", "date": "2019.04.11", "title": "Сблъсъци и ранени в Габрово, протестът освирка вицепремиера Дончев и кмета Христова"}
{"url": "https://offnews.bg/sviat/povecheto-evropejtci-ne-smiatat-migrantite-za-naj-vazhnia-problem-na-e-701086.html", "text": "Въпреки казаното от Виктор Орбан, Матео Салвини и Стив Банън, изборите за ЕС няма да бъдат референдум за миграцията. Миграцията продължава да бъде важна за някои гласоподаватели, но тя не е единствената битка за гласовете преди изборите за Европейски парламент, показва ново голямо проучване на Европейския съвет за външна политика (ECFR).Проучването, проведено от YouGov в 14 държави-членки на Европейския съюз (ЕС), даващи 80% от местата в Европейския парламент, представлява преглед на мненията в Европа по основни въпроси като сигурност, миграция, климатични промени, жизнен стандарт и национална икономика.Резултатите от проучването оспорват както мнението на антиевропейски лидери като Виктор Орбан и Матео Салвини, така и на проевропейци като Емануел Макрон, че предстоящите избори ще се водят по един въпрос: миграция. Сред по-важните неща, което изследването показва е, че националните въпроси като корупцията, жилищното настаняване, здравеопазването, пенсиите и безработицата са определени от избирателите като еднакво важни или дори по-важни от миграцията.Това е така в много държави членки, а в Западна Европа гласоподавателите по принцип подкрепят усилията за презаселване на бежанците.Оказва се, че въпреки усилията в редица държави изборите за Европейския парламент да се представят като своеобразен референдум за миграцията, гласоподавателите в Чехия, Италия, Полша, Румъния и Испания са по-загрижени за това, че хората напускат страната, отколкото за това, че други влизат.По други въпроси като икономическото състояние и климатичните промени анкетата показва, че гласоподавателите са като цяло песимистични относно силата на своите национални икономики. В 13 от 14-те изследвани държави членки има мнозинство за въвеждане на по-голяма защита за околната среда, дори с цената на въздействието върху икономическия растеж.На общоевропейско ниво ислямският радикализъм е широко идентифициран като най-голямата заплаха за бъдещето на Европа. Във всяка държава членка от изследваните има мнозинство за по-добра защита на европейските граници - с гласоподаватели в Австрия (80%), Чехия (84%), Гърция (89%) и Румъния (77%).В Западна Европа съществува общ консенсус, че бежанците следва да бъдат по-справедливо разпределени между държавите членки - с ключовите страни, засегнати от миграционната криза през 2015 г., като Германия, Гърция, Италия, Нидерландия и Швеция. Това са и страните, които най-много подкрепят тази предложена политика.Корупцията е цитирана като основен вътрешен проблем в Гърция (от 78% от избирателите), Унгария (с 72% от гласоподавателите), Италия (с 70% от избирателите), Словакия (с 68% от избирателите), Испания (със 74%). %) и Румъния (от 69% от избирателите). Според българите най-големите ползи от европейското членство са свързани със свободното движение и достъпа до трудовия пазар, еврофондовете, но и прилагането на правила и стандарти, става ясно от друг сегмент на изследването. Друг сериозен позитив е свързан с подобряването на външната сигурност на страната като член на ЕС. Подобни са и областите, в които българите смятат, че има взаимен интерес между България и ЕС: сигурност, образование и развитие на младите, противопоставяне на САЩ и Китай.", "date": "2019.04.11", "title": "Повечето европейци не смятат мигрантите за най-важния проблем на Европа, сочи проучване"}
{"url": "https://offnews.bg/kultura/pevitcata-sofia-predstavia-novata-si-pesen-tia-pak-e-po-muzika-na-mom-701082.html", "text": "След 3-годишно отсъствие от сцената певицата София се завръща с нова песен, озаглавена \"Пътят към теб''. По традиция музиката е дело на Момчил Колев (\"Клас\", Дони и Момчил), а текстът е на Лина Шишкова.Тя ще бъде представена на 16 април в  в София, улица \"Сан Стефано\" 22 от 20:00 часа. Там на мини-концерт от около час публиката ще може да се наслади на най-доброто от творчеството на София, както и да се срещне и поговори с нея.\"Стилът на песента звучи като нещо от 90-те години на миналия век, ранните 2000-ни. Тъй като музиката е дело на Момчил, логично да е много близо до стила му. Въпреки това е по-динамична, има го загатването и на ню уейва. Песента носи доста по-различна енергия от предходните ми парчета. Текстът е на Лина Шишкова, която освен текстописец е и чудесна актриса. С нея имам няколко парчета вече и смятам, че се стиковаме много добре\", коментира пред OFFNews София.Предпосленият сингъл на певицата, \"Сбогуваме се бавно\", който също е по музика на  и по текст на , грабна третото място на конкурса \"Златна лира\". Въпреки това радиостанциите отказват да го завъртят, защото баладата не е достатъчно комерсиалнаСпоред София, в България отдавна е настъпила т.нар. модел на американската чалга, който силно пречи на развитието и популяризирането на качествените творци у нас, които съществуват, въпреки че не се говори много за тях.\"Американската чалга са еднодневки, не съм съгласна с посланията, които се отправят от 15-годишни момиченца, които изглеждат – съжалявам, че ще го кажа – като порнозвезди в ефира. Не, че в Америка това не се случва, но защо трябва да го копираме тук\", пита, София.Тя допълва, че другото лошо нещо в родната музикална сцена е това, че телевизията се е превърнала в най-голямото поле за изява на музикантите и артистите, но по начин, който изкривява културата. Вместо да творят музика, те правят шоу: \"Всякакви телевизионни формати излязоха, всеки се стреми или да е жури, или да участва в тях. Музиката вече не е изкуство, а шоу\".Въпреки това в България все още има изключителни песни и артисти, които работят в мелодичния стил от 90-те и ранните 2000-ни години, когато е било златното време на българската музика, според нея.\"Имах нужда да кажа нещо с тази песен, не да се продавам и да стана известна. Ясно ми е, че няма тепърва да покорявам родната и световна сцена, но не това е най-важното на музиката. Тя е начин да изразиш себе си и да срещнеш хора, които те разбират и оценяват това, което вършиш. Затова моята цел е да се върна към клубната сцена, където всъщност е истинският живот на музиканта. Където ти можеш да имаш допир до хората и да видиш от първа ръка как те реагират на творчеството ти\", допълва София.Тя разкри, че има материал за цял албума с Момчил, но все още са далеч от идеята за създаването им, тъй като това не е самоцел за тях. Въпреки това със сигурност в скоро бъдеще ще чуем нови съвместни парчета от тях.", "date": "2019.04.11", "title": "Певицата София представя новата си песен, тя пак е по музика на Момчил"}
{"url": "https://offnews.bg/drugi/biliana-dudova-e-evropejska-shampionka-za-treti-pat-701091.html", "text": "Биляна Дудова завоюва третата си европейска титла в женската борба, след като се наложи с 3:0 над рускинята Светлана Липатова на финала в категория до 59 килограма на Европейското първенство в Букурещ.Липатова загуби точка за пасивност в средата на първата част, която завърши при резултат 1:0 в полза на Дудова.И през вторите три минути борбата между двете продължи да бъде предимно ръце в ръце, което беше предизвикано най-вече от пасивността на рускинята. Тя обаче не издържа на отличните атаки на Дудова и 1:30 минути преди края българката получи още две точки, които я доближиха максимално до златния медал. Последната минута премина при доминация на Дудова на тепиха и тя спечели с краен резултат 3:0.С това българската борба заслужи първи златен и общо трети медал в Румъния. По-рано днес Миглена Селишка загуби финала в категория до 50 килограма от украинката Оксана Ливач с резултат 4:6, а Евелина Николова също не успя да спечели схватката за златния медал при 55-килограмовите срещу друга представителка на Украйна Ирина Хусяк. Николова отстъпи с 3:9 точки.", "date": "2019.04.11", "title": "Биляна Дудова е европейска шампионка за трети път"}
{"url": "https://offnews.bg/ikonomika/manchestar-earport-grup-poiska-kontcesiata-na-letishte-sofia-701080.html", "text": "Manchester Airports Group (MAG), най-голямата британска летищна група, подаде оферта в тръжната процедура за отдаване на концесия на летище София за следващите 35 години, съобщиха от дружеството. Заедно с партньора си в консорциума, китайския строителен гигант BCEG, MAG внесе своята официална оферта в Министерството на транспорта, информационните технологии и съобщенията (МТИТС) в София днес.Тръжната процедура бе стартирана на 5 юли 2018 г. от българското правителство. MAG очаквано взима участие, след като публично оповести своите планове на пресконференция в София през месец октомври 2018 г.Предложението на англо-китайския консорциум към българското правителство съдържа сериозни планове за развитие и реконструкция на съществуващите терминали на летището, както и дизайни за напълно нов Терминал 3, който в завършен вид ще превърне софийското летище в напълно отговарящо за водеща европейска столица.", "date": "2019.04.11", "title": "Манчестър еърпорт груп поиска концесията на Летище София"}
{"url": "https://offnews.bg/sviat/22-godishna-aktivistka-ot-sudan-vdahnoviava-hiliadi-da-protestirat-701072.html", "text": "Алаа Салах е името на 22-годишно момиче от Судан, за чиято постъпка по време на масовите протести в Судан от тази седмица разказва Си Ен Ен. Резултатът от тях дойде днес със свалянето на президента, управлявал с железен юмрук страната в продължение на десетилетния.Младата журналистка Салах се качва върху покрива на спряла кола, за да събуди тълпата, която дни наред се опитвала да принуди президента на Судан Омар ал-Башир да се оттегли. „Исках да говоря с хората, да говоря срещу расизма и трибализма във всичките му форми, които засягат всички сфери на живот. Излязох от името на младежите, за да кажа, че Судан е за всички“, казва тя.Няколко дни по-късно посланието ѝ става символ на протестите в Судан и е ключово за суданските жени. Снимката на Салах, облечена в бяла роба и златни обеци на луната, вдъхновява хиляди да продължават да скандират „Революция!“.„В този момент Салах представляваше всички судански жени и момичета и тя вдъхнови всяка една от тях“, казва Лана Харун, автор на снимката на активистката. „Тя разказваше за суданските жени. Беше съвършена“, добавя Харун.Самата Салах е изненадана от лавинообразната реакция към снимките и клиповете ѝ. Не я очаквала, но е щастлива, че хората обръщат по-голямо внимание на протестите. Разказва, че облеклото ѝ тогава носи символика - говори за сила, чистота и смелост. Убедена е, че жените са изиграли главна роля в успеха на протестите.Златните обеци на Салах са традиционни булчински бижута, цялото ѝ облекло напомня дрехите, носени от жените на протестите през 60-те, 70-те и 80-те години срещу предишни военни диктатури.", "date": "2019.04.11", "title": "22-годишна активистка от Судан вдъхновява хиляди да протестират"}
{"url": "https://offnews.bg/obshtestvo/parviat-f-16-za-balgarskite-voennovazdushni-sili-idva-prez-2022-g-701084.html", "text": "Изборът на боен самолет Ф-16 Блок 72 от Мароко и още един оператор от региона на Азия ще ускори плановете за започване на производството на новите, важни за България изтребители и за доставка на първия самолет в края на 2022 г., каза Джим Робинсън, директор Международно бизнес развитие за Ф-16 в Локхийд Мартин.В изявление, направено само две седмици преди церемонията за прерязване на лентата за откриването на новата производствена линия на Локхийд Мартин за F-16 в Грийнвил, Южна Каролина, Робинсън обяви, че макар последните поръчки да увеличават натоварването на компанията, новият завод вече има възможност да вдигне производствения си капацитет, за да отговори на нуждите на клиентите.“Появиха се много неверни информации, често от хора, които не са участвали директно в разговорите, за нашите възможности да доставим новите Ф-16 Блок 70 във времевата рамка, която отговаря на нуждите на българските ВВС“, заяви Джим Робинсън.„Самолетите за Бахрейн, Словакия и България ще бъдат сред първите, които ще бъдат построени в новото съоръжение в Грийнвил. Ако приемем, че договорът бъде подписан това лято, планираме да започнем обучението на българските пилоти и наземен персонал в САЩ не по-късно от 2021 г. и ще доставим първия български Ф-16 преди началото на 2023 г. ”, добави той.В допълнение към новите изтребители Ф-16 за Европа, гръцките военновъздушни сили обявиха плановете си да модернизират 85 самолета от своя Ф-16 флот до стандарта Viper. Този стандарт е подобен на новия блок 70/72, но без предимствата на 12 000 летателни часа.Полша, първата държава в Централна и Източна Европа, която избра Ф-16, също обмисля модернизиране на настоящия си флот. Румъния разглежда възможността да придобие повече самолети, а Хърватия прави преоценка на нуждите на военновъздушната си отбрана.Като част от ангажимента си да подкрепя придобиването на Ф-16 от България, Локхийд Мартин ще отвори база за поддръжка, частичен и цялостен ремонт (MRO facility) в страната. Това означава, че българските самолети ще могат да бъдат поддържани в България от местни инженери и техници през цялата продължителност на своите 12 000 часа летателни часа живот.Освен това компанията обсъжда редица други възможности за партньорство с българската индустрия и евентуалното участие на местните академични институции в програми за научноизследователска и развойна дейност.", "date": "2019.04.11", "title": "Първият F-16 за българските военновъздушни сили идва през 2022 г."}
{"url": "https://offnews.bg/turizam/angelkova-niamala-kashta-vodila-deteto-pri-baba-i-diado-na-gosti-701073.html", "text": "Министърът на туризма Николина Ангелкова даде поредното си изявление по повод думи на лидера на НФСБ Валери Симеонов. По-рано днес бившият вицепремиер заяви, че \"действащ министър с доста крупни имоти – 3 големи апартамента в София, не живее там. Оказва се, че живее другаде, а е е длъжен да го декларира по Закона за противодействие на корупцията\".Според него ставало въпрос за имот, разположен на 2.5 дка в кв. Бистрица, на ул. \"Липа\".По този повод Ангелкова събра медиите в ресорното си министерство, за да прочете предварително съчинено изявление, след което не бяха допуснати журналистически въпроси.Тя заяви, че не живее в къща, а в апартамент, който е вписала в имуществената си декларация. \"Ясно съм декларирала моите имоти. Къща нямам никъде, живея в апартамент, който е описан ясно в моята декларация\", заяви Ангелкова.Тя обясни, че къщата, снимките от която се разпространява в социалните мрежи, принадлежи на родителите на съпруга ѝ и тя я е посещавала само като гост, придружавана от детето си.Не може ли детето да отиде при баба и дядо на гости, каза министърката.И уточни, че заедно споделяли семейни празници, което не било престъпление.Ангелкова призова да бъдат оставени органите на държавата да си свършат работата, за да се борави с факти и  документи, а не с внушения и твърдения на махленски принцип.Нямам къща нито в София, нито в България, нито в чужбина, каза още тя.", "date": "2019.04.11", "title": "Ангелкова нямала къща, водила детето при баба и дядо на гости"}
{"url": "https://offnews.bg/ikonomika/pet-super-seriozni-kandidati-se-boriat-za-kontcesiata-na-letishte-sofi-701085.html", "text": "Пет много сериозни компании са подали оферти за концесията на летище София.Това са:1. Консорциум „Витоша“ с водещ член Манчестър Еърпорт Груп Оувърсийз Инвестмънтс Лимитид. Участник в консорциума е и BCEGI Кънстракшън (Великобритания) Лтд, с едноличен собственик Бейджин Кънстракшън Ейнджиниринг Груп;2. Консорциум „Соф Кънект“ с водещ член Меридиам Ийстърн Юръп Инвестмънтс САС. За изпълнение на изискването за летищен оператор е посочено Флугхафен Мюнхен;3. Консорциум ССБ София Еърпорт ДжейВи с водещ член ССБ Зауервайн & Шефер Бау АГ. За изпълнение на изискването за летищен оператор е посочено Копенхаген Еърпортс А/С;4. „Фрапорт България“ ЕАД. За изпълнението на изискването за технически способности и финансови възможности е посочено Фрапорт АГ Франкфурт Еърпорт Сървисис Уърлдуайд;5. Консорциум „Еърпортс Де Пари“ ЕС. ЕЙ и „ТАВ Хавалиманларъ Холдинг“ А. Ш. с водещ член „Еърпортс Де Пари“ ЕС. ЕЙ. За изпълнение на изискването за летищен оператор е посочено „Еърпортс Де Пари“ ЕС. ЕЙ.Срокът на концесията е 35 години с възможност за удължаване.Избраната компания ще трябва да внесе авансово 550 милиона лева в бюджета. Концесионерът поема и ангажимент да модернизира аерогарата и да построи трети терминал на летище София в рамките на първите 10 години от срока на договора.Офертите на допуснатите участници ще бъдат отворени в открито заседание на комисията, което ще се проведе на 9 май 2019 г.", "date": "2019.04.11", "title": "Пет супер сериозни кандидати се борят за концесията на летище София"}
{"url": "https://offnews.bg/offtopic/obviniha-veriga-hranitelni-magazini-v-rasizam-zaradi-velikdenski-shoko-701065.html", "text": "Британска верига за хранителни стоки „Уайтроуз“ бе обвинена в расизъм заради великденски шоколадови патета от бял, млечен и черен шоколад, съобщава Си Ен Ен.Жена се оплакала в Туитър, че именно най-тъмното от патетата (с имена “Fluffy\", \"Crispy\" и \"Ugly\" (грозно - англ.), е наречено \"Грозно\", може би по \"Грозното пате\" на Ханс Кристиан Андерсен. Това не е правилно, пише Ливия Алиберти в своя профил. В отговор от магазина се извиняват и уверяват, че изборът не е бил преднамерен.Те взели толкова насериозно обвинението, че спрели от продажба патетата, докато им сменят етикетите.", "date": "2019.04.11", "title": "Обвиниха верига хранителни магазини в расизъм заради великденски шоколадови патета"}
{"url": "https://offnews.bg/zimni/talantat-na-evrofutbol-teodora-ilieva-s-11-o-i-14-o-miasto-v-montafon-701063.html", "text": "Спортният талант на Еврофутбол Теодора Илиева се класира на 11-то и 14-то място в последните й два старта в календара на ФИС по сноуборд крос в австрийския зимен курорт Монтафон.В първия ден на 6-ти април тя стана 14-та при жените, а на 7 април се придвижи с три позиции напред и завърши на 11-та позиция.", "date": "2019.04.11", "title": "Талантът на Еврофутбол Теодора Илиева с 11-о и 14-о място в Монтафон"}
{"url": "https://offnews.bg/politika/niama-napredak-v-pregovorite-ni-s-makedonia-po-spornite-momenti-ot-ist-701096.html", "text": "София и Скопие не постигнаха напредък в преговорите по спорните моменти от съвместната история, съобщи БНР.На 10 и 11 април в резиденция “Бояна“ заседаваше съвместната мултидисциплинарна експертна комисия по исторически и образователни въпроси.\"Спокойно мога да кажа, че това това не се случва за първи път, не постигнахме съгласие около личността на Гоце Делчев, предложеният от нас проект на текст, който да бъде изпратен до двете правителства, не беше приет от нашите колеги. Оказа се, че дори античността създава някои проблеми при достигането на бързи решения за това как да бъдат променени онези моменти в интерпретацията на това време в учебниците, които не задоволяват едната или другата страна“ - коментира проф. Ангел Димитров, съпредседател от българска страна на съвместната експертна комисия.Спор е предизвикал и неточният начин, по който в македонските учебници се интерпретира пристигането на апостол Павел на Балканите и обръщението му към първите християнски общини във Филипи и Солун.От българска страна има възражения и за липсата на прецизност при употребата на исторически географски карти в македонските учебници, съобщи още проф. Димитров.", "date": "2019.04.11", "title": "Няма напредък в преговорите ни с Македония по спорните моменти от историята"}
{"url": "https://offnews.bg/politika/borisov-ne-znam-za-kakvo-mu-e-na-tcvetanov-da-se-vrashta-v-ns-bih-na-701062.html", "text": "Не знам за какво му е на Цветанов това. Не може толкова тежко наказание да получи, да напусне Народното събрание, шефското място на парламентарната група, председателското на комисията по сигурност и да оставиш да витаят съмнения. Бих нарекъл това глупост. Така премиерът Бойко Борисов коментира в Брюксел факта, че се върна в парламента като нещатен сътрудник на парламентарната група. Той е убеден в своята невинност, още не може да схване в каква ситуация се е поставил, да му се чуди човек, обясни Борисов, цитиран от БТА. Ще говоря с него, не считам, че е редно, добави той.Премиерът съобщи, че е възложил на министъра на финансите Владислав Горанов да проучи европейския опит по въпроса с оценката на имотите. Ако имахме ясен отговор за данъчни и пазарни оценки, нямаше да го има въпроса. Кога е въведена данъчната оценка, какво значи данъчна и пазарна оценка, попита той. Би могло да има политически дебат, трябва ли изобщо да има данъчна оценка, кой определя пазарната цена, предложи премиерът.Ще дойде време, почти е дошло, ще видите, от 6-7 кандидати за министри или заместници, в момента, в който се спра на него, пристига и вика: \"Знаеш ли, че майка ми или баща ми, или кака ми е направила една сделка, дали няма да се разгледа по оня начин\". До 26 май ще е така, прогнозира премиерът.По повод подалите оставки той заяви: тези хора имат семейства и това е огромен стрес за всички. Защо мислите, че не влияе на хората, попита той. Особено онези с по-лабилна психика, не могат да издържат на това напрежение. Има хора, завършили на Запад, дошли да дадат каквото могат - не могат, просто не издържат, то е непрекъснато отвсякъде, допълни премиерът. ", "date": "2019.04.11", "title": "Борисов: Не знам за какво му е на Цветанов да се връща в НС, бих нарекъл това глупост"}
{"url": "https://offnews.bg/analizi-i-komentari/kremalskiat-gotvach-ili-kak-rusia-se-namesva-v-izborite-v-20-darzhavi-701087.html", "text": "Документи от офиса на работещи за Евгений Пригожин разкриват стратегията на руската намеса в африканската политика, насочена към разпалването на антизападни настроения и реанимиране на стари териториални спорове. Но засега на руската експанзия й пречат три проблема – непрофесионализъм, корупция и пиянство. В разследването си руската организация „Медиа проект“ посочва редица доказателства за кремълската намеса в чужди избори./Евгений Пригожин е руски бизнесмен, властелин на кетъринговия сектор. Компанията му се занимава с храненето на висши представители на руската държава, благодарение на което медиите го нарекоха „готвачът на Путин“. В интервю с Мегин Кели от NBC и Армен Волф от ORF през 2018 г. Путин потвърди познанството си с предприемача, но не и приятелството, и отрече той да е свързан с държавната власт, като сравни Пригожин с Джордж Сорос. /Бел.ред./МадагаскарДемонстранти мълчаливо носят плакати с искането Мадагаскар да се избави от френското влияние. В 27-градусовата жега няколко десетки души преминават по улиците на Антананарива и спират пред сградата на френското посолство, където започват да ги снимат журналисти. Митингът би приключил в тишина, ако инициативата не бе взета от висок добре сложен мъж. Той започва да скандира искания: Париж е длъжен да върне островите Епарсе – спорни територии, разположени основно в Мозамбикския пролив. Сами по себе си островите не представляват особена ценност, но в шелфа до тях се намират залежи от полезни изкопаеми – до 12 млрд.барела нефт и до 5 млрд.куб.м. газ, а обемът на вече подписаните договори за проучвания и добив е на стойност 300 млн.долара.Водачът на тълпата пред посолството дори не е гражданин на Мадагаскар. Това е Кеми Себа, наричан от последователите си панафриканист, а от журналисти и изследователи – черен расист и антисемит. Ден преди демонстрацията той се изказва на конференцията „Острови на Надеждата“ и крещи от трибуната: „Долу Франция от нашата територия! Африканците вярват повече на Русия, не и на Америка или Франция. Ние не се нуждаем от разрешението на Запада, за да си върнем земите, които ни принадлежат по право. Свобода или смърт за Африка!“.Тази конференция е организирана от руските политтехнолози, работещи за Евгений Пригожин и те са заплатили на демонстрантите пред френското посолство. Хората на Пригожин си сътрудничат със Себа най-малко от средата на 2018 г.Африканската експанзияЗа координацията на африканската експанзия политическите инженери на Пригожин създават център в Петербург, само там се трудят няколко десетки души, а в още 20 африкански държави работят командировани групи. Участието на Пригожин в африканската политика отдавна не е тайна. Но мащабите на плановете му се изясниха едва, когато „Проект“ успя да се запознае с вътрешната документация на бек-офиса, който е неформален анализаторски център при „кремълския готвач“.В списъка на държавите, където Пригожин има интереси, влизат 39 страни, а минимум в 20 работят политтехнолозите му. За всяка от държавите е предвиден план за действие, но най-сериозно разработената част от стратегията засяга бившите френски колонии в Африка и е свързана с Кеми Себа.Нашият ислямистКеми Себа е посочен в документите на бек-офиса, озаглавени „Панафрикански проект“. Предполага се, че той може да стане лидер на „сивото“ обединение на африканските страни.Основният принцип на руската външна политика на континента е: за африканските проблеми – африканско решение, т.е. страните трябва сами да решават проблемите си без намесата на Запада. А Себа прекрасно подхожда за тази формула – син на емигранти от Бенин, израснал във Франция и завърнал се в Африка. Той неведнъж е наричан антисемит, черен расист и последовател на кеметизма – реконструирана политеистична религия, която проповядва висшата роля на чернокожото население в създаването на цивилизацията на планетата. Неговата организация „Племе Ка“ /Tribu Ka/ едва не осъществи еврейски погром в Париж, след което бе разпусната с решение на френското правителство. Скоро след това Себа се вмъкна в партията на антиимпериалистите, ислямисти и панафриканисти „Нови черни пантери“.В Панафриканския проект на аналитиците на Пригожин се посочва, че предстои сформирането на „африканска империя“, за което те трябва да помогнат на своите кандидати да спечелят изборите в няколко страни, за да признаят после властта на един лидер – а за такъв във френско-езична Африка претендира Себа. В интервю пред Би Би Си Себа казва, че съвместната с Русия „борба против рака на западния империализъм“ ги прави по-силни, но не споменава „Панафриканския проект“.Връзката с Александър ДугинПолиттехнолозите на Пригожин започват да работят със Себа скоро след посещението му в Москва през декември 2017 г., осъществено по покана на политолога Александър Дугин, известен със своите конспиративни теории. Себа остава доволен от срещата и признава Дугин за най-влиятелния мислител, в когото се вслушва Кремъл и лично Владимир Путин. И се заканва да създаде проблеми на африканските лидери, които си сътрудничат със западните страни. За Себа сътрудничеството с политтехнолозите се оказва изгодно – той получава не само трибуна за изявленията си, но и пари за участия в конференции.Едно от приоритетните направления за хората на Пригожин е работата в държави, където в близките 2 години ще има  избори. Методите на борбата им – критика на неоколониализма и зоните на африканския франк като инструмент за икономическо колониално поробване на страните от континента. В Дакар Себа публично изгори 5 000 африкански франкове /на стойност по-малко от 8 евро/, за което бе изгонен от Сенегал.Второто направление е работата в страните, където има териториални проблеми и най-вече изостряне на борбата за спорни земи. С това Себа се занимава в Мадагаскар при участието си в конференцията за съдбата на островите Епарса. При пътуването му той е придружаван от рускоезична девойка, пред която активистите отчитат подготовката на форума и с която тясно работят свързаните с Пригожин хора.Разследването се спира на руската намеса и в изборите в Конго, Зимбабве и Руанда. Аналитиците на Пригожин планират да подкрепят управляващата в ЮАР партия на вота на 8 май 2019 г. В Замбия те се занимават само със социологически изследвания, тъй като изборите са насрочени за 2021 г. През февруари-март т.г. експертите проучиха 12 фокус-групи, а резултатите се оказаха печални за настоящия президент Едгар Лунгу – респондентите го определят като жалък, слаб лидер и алкохолик. В Камерун обаче руските политтехнолози не срещат разбиране. През 2018 г. те предлагат на представители на президента Пол Бий услугите си за информационното осигуряване на предизборната му кампания, а после за неутрализиране на протестните настроения на улицата и в информационното пространство, но тези послания остават без отговор. При това от края на 2017 г. структурите на Пригожин доставят в страната кораби с техника с неизвестно предназначение.Работата в Африка струва скъпо – месечната издръжка на екипите излиза над 24 млн.рубли и то по официалните ведомости. А се води двойно счетоводство – пред бек-офиса се отчитат едни разходи, в действителност се харчат по-малки суми. Разликата би трябвало да се използва за подкупи на политици, но далеч не всички пари са стигали до кандидатите. Само за Мадагаскар през 2018 г. свързаните с „кремълския готвач“ структури са похарчени примерно 15 млн.долара.Московската следаЕкспанзията на Пригожин е съпътствана от нарастващия интерес на Москва към събитията на континента, а администратори и политтехнолози се срещат на едни и същи събития, посветени на Африка. В авангарда на руската политика в Африка е Пригожин, но официална Москва проявява не по-малък интерес към континента и в страните, където работят служителите на ресторантьора. Така в края на октомври т.г. Русия ще проведе в Сочи среща на върха за Африка. Говорителят на Държавната Дума Вячеслав Володин неотдавна се срещна с посланиците на африканските страни. А президентът на Мадагаскар Ери Радзаунаримампианину, за когото работиха хората на Пригожин, миналата пролет на форума в Москва бе посрещнал от бившия ръководител на Федералната агенция за работа с младежта Сергей Белоконев.През 2018 г. Русия сключи 8 различни споразумения със страните, в които работят екипите на Пригожин, от тях 4 документа са свързани с военното сътрудничество. Действията си във външната политика Пригожин съгласува с Путин, уверява високопоставен федерален политик. Говорителят на президента Дмитрий Песков отрича връзките на Пригожин с Путин. Дали Путин знае за активността на Пригожин в Африка и дали бизнесменът координира действията си с Кремъл – говорителката на руското външно министерство Мария Захарова също не знае нищо.Разследването за руската намеса в изборите на чужди държави продължава и сега, уточняват авторите. Според тях, независимо от големите загуби, мащабните планове и значителния брой на политическите технолози, работещи по африканските проекти, ефективността на цялата кампания към момента не е голяма. Това разбират и хората на Пригожин, рапортуващи от Мадагаскар в Петербург за проблемите.Причините са в лошата координация с руския офис, разхищаването на средствата и ниската квалификация на сътрудниците. Отделна точка е пиянството на сътрудниците.", "date": "2019.04.11", "title": "Кремълският готвач, или как Русия се намесва в изборите в 20 държави"}
{"url": "https://offnews.bg/obshtestvo/ks-otmeni-uvelichenia-danak-za-imoti-v-kurortite-701066.html", "text": "Конституционният съд отмени по-високите данъци за имоти в курортите, които не са основно жилище на собственика си.  Поправката в Закона за местните данъци и такси противоречи на Конституцията, реши КС, който бе сезиран от президента Румен Радев. Държавният глава наложи вето на закона, но депутатите го отхвърлиха. Промените с по-висока ставка ще се облагат ваканционните имоти бяха по предложение на Валери Симеонов. Целта бе да се ограничи неплащането на данъци за приходи от отдаване под наем на квартири, както и от апартхотелите. По-високите данъци за такива имоти влязоха в сила от началото на годината, но решението на КС спира увеличението. Хората, които вече са платили по-висок данък, ще могат да си получат обратно парите, твърди Капитал. ", "date": "2019.04.11", "title": "КС отмени увеличения данък за имоти в курортите"}
{"url": "https://offnews.bg/temida/zadarzhanite-za-napadenieto-v-gabrovo-ostavat-v-aresta-701083.html", "text": "Тримата задържани за нападението над служител в супермаркет в Габрово остават в ареста, реши районният съд в града, цитиран от \"Фокус\".Тримата мъже са обвинени в причиняване на лека телесна повреда по хулигански подбуди. Решението на съда може да се обжалва в 3-дневен срок. Нападението се случи в неделя, като причината за агресията е направена от служителя забележка. За случая се разбра, след като в социалните мрежи се появи видео от охранителна камера в магазина, на което се вижда нападението. Тримата нападатели са били задържани за 24 часа и след това освободени. Това предизвика гнева на жителите на Габрово и нападателите бяха отново арестувани. Вчера стотици жители на Габрово протестираха в града, като някои от тях се опитаха да щурмуват Окръжния следствен отдел, където са задържани тримата. Напрежението ескалира още повече, след като протестиращите тръгнаха към ромската махала в града, където живеят нападателите на служителя.Заради напрежението в града беше изпратена жандармерия, а вицепремиерът Красимир Каракачанов свика днес извънредно заседание с представители на службите. ", "date": "2019.04.11", "title": "Задържаните за нападението в Габрово остават в ареста"}
{"url": "https://offnews.bg/tehnologii/ns1-bg-s-novo-reshenie-za-zashtita-na-sajtovete-vi-sshield-701068.html", "text": "Едни от основните предизвикателства пред собствениците на уеб сайтове продължават да бъдат тяхната сигурност и защита.Именно в тази насока е най-новото решение на  – SShield за създаването, на което компанията използва натрупания през последните 18 години опит.Новата система предлага не само защита на сайтовете от атаки, но и ги наблюдава в реално време за пробиви.При възникване на хакерска намеса, собственикът на сайта получава известие с детайлен анализ за случилото се и препоръки за справяне с проблема.Повече информация за иновативната разработка можете да откриете в блога на .С промокод OFFNEWS можете да ползвате отстъпка от 199 лева за собствен cloud VPS от NS1", "date": "2019.04.11", "title": "NS1.bg с ново решение за защита на сайтовете ви - SShield"}
{"url": "https://offnews.bg/temida/osadiha-mz-skrilo-informatcia-za-zakrivaneto-na-fonda-za-lechenie-na-701060.html", "text": "Национална мрежа за децата спечели дело срещу Министерство на здравеопазването за отказ за предоставяне на информация относно закриването на Фонда за лечение на деца и Комисията за лечение в чужбина и прехвърлянето на дейността им към Здравната каса. Министерството отказва да предостави информацията под предлог, че исканата информация е служебна и достъпът до нея е ограничен, тъй като тя е свързана с оперативната подготовка на актовете на министъра на здравеопазването и няма самостоятелно значение.Със свое решение от 3 април 2019 г. Административен съд – София-град отменя отказа на МЗ за предоставяне на информация и постановява информацията да бъде предоставена на Национална мрежа за децата.„Финансирането на лечението на деца е важен обществено значим и социален въпрос и всичко, свързано с този въпрос, е от надделяващ обществен интерес и не следва информацията, свързана с него, да бъде ограничавана по никакъв начин. Непредставянето на поисканата информация създава усещане у обществото за нещо скрито, прикрито и тайно. Това усещане противоречи на принципа за прозрачност, залегнал в основата на ЗДОИ“, се казва в мотивите към съдебното решение.„Въпросът с преструктурирането на органа, отговарящ за финансирането на лечение на деца с тежки заболявания, е въпрос от съществено социално значение. Въпросите свързани с причините довели до вземането на това решение, са от важен обществен интерес. Още повече, че взетото решение за закриването на Център „Фонд за лечение на деца“ и преминаването му към НЗОК, е извършено с постановление на МС, което подлежи на задължително обсъждане. А за да участва жалбоподателят, като сдружение с основен предмет на дейност защита на децата и сътрудничество между институциите и заинтересованите страни, то следва да се запознае с поисканата информация“, се казва в мотивите на решението.Министерството на здравеопазването е осъдено да заплати на сдружение Национална мрежа за децата 10 лв. за направените разноски по делото. Решението не подлежи на обжалване.В края на миналата година Национална мрежа за децата изрази притеснения по повод закриването на Фонда за лечение на деца и Комисията за лечение в чужбина и прехвърлянето на дейността им към НЗОК.Тогава поставихме на дневен ред нашите опасения с отворено писмо до МЗ и медиите и отправихме въпроси дали тези действия ще отговорят на водещите принципи в Конвенцията на ООН за правата на детето за най-добрия интерес на детето и присъщото му право на живот и осигуряването в максимална възможна степен на оцеляването и развитие на всяко дете. Обърнахме внимание и на липсата на яснота за бъдещото съществуване на Обществения съвет като колективен консултативен орган, гарантиращ прозрачност, публичност и контрол в работата на тази структура, която работи по една от най-чувствителните за обществото ни теми, обясниха от организацията.„В случая се касае за изключително важна структурна промяна, която беше наложена през Закона за държавния бюджет, без провеждането обществено обсъждане и консултации със заинтересованите страни, а работата на Фонда, както всички знаем, е една от темите с най-висока обществена чувствителност и значение“, коментира Георги Богданов, изпълнителен директор на Национална мрежа за децата.„За наше разочарование, получихме два отказа за получаване на информация от МЗ без посочване на конкретни мотиви. Предвид важността на темата, както и нашата мисия да се застъпваме за правата и благосъстоянието на децата, бяхме провокирани да предприемем стъпка към защита на обществения интерес“, допълни Богданов.", "date": "2019.04.11", "title": "Осъдиха МЗ: скрило информация за закриването на Фонда за лечение на деца"}
{"url": "https://offnews.bg/medii/ministerstvoto-na-kulturata-gotvi-nov-zakon-za-mediite-kakvo-da-ochak-701046.html", "text": "Министерството на културата е сформирало работна група, която да изготви проект за нов закон за медиите, стана ясно по врeме на обсъждане на годишния отчет на СЕМ в пленарната зала в парламента. Групата вече е провела опознавателна среща, като в нея са медийни експерти и юристи. Първото работно заседание е насрочено за последната седмица на април, научи OFFNews.От дебата в пленарната зала стана ясно още, че поредният опит за ревизия на медийното законодателство идва по повод новата редакция на европейската , която бе приета през ноември. В нея е заложен 21-месечен срок за транспониране в националните законодателства - до септември 2020 г. Тя засяга аудио и видео съдържанието в медиите, вкл. в интернет сайтовете. Не засяга печатните медии и текстовото съдържание в новинарските сайтове.Това обаче не означава, че в новия медиен закон, ако такъв бъде изготвен, няма да има и промени в тази посока. Тъй като няма готов проект, от МК засега не са коментирали как ще бъде променена регулацията. Законопроектът трябва да мине обществено обсъждане, преди да бъде внесен в парламента.Сега действащият у нас Закон за радиото и телевизията действително има пропуски и остарели моменти, тъй като е писан в т. нар. \"аналогови времена\". При него акцентът е върху регулацията на обществените радио и телевизия. Палитрата от източници на информация през годините се обогати значително и вече огромна част от аудиторията се информира от интернет пространството. Затова нееднократно у нас се чуваха мнения, че и сайтовете, например, трябва да са в обсега на регулацията. Трябва да се подчертае обаче, че евродирективата не предвижда изрично това.Какво ново въвежда европейската директива?Първата важна промяна е, че в обхвата на директивата попадат и качените онлайн тв и радио предавания и публикуваните от потребители клипове.Заради технологичното развитие зрителските навици значително са се променили. При все, че телевизионният екран остава този, пред когото зрителите отделят най-много време, много от тях ползват и преносими устройства, а видеоклиповете или генерирано от зрителите съдържание придобиват все по-голямо значение. Това сближаване на медиите изисква актуализирана правна рамка, се отбелязва в директивата. Затова обхватът ѝ се разширява не само към публикуваното в интернет аудио и тв съдържание, а и към видеоплатформите и социалните медии. Регулацията там ще важи не за цялото съдържание, а само за предавания и генерирани от потребители клипове. В същото време, видеоклипове, включени в редакционното съдържание на електронни варианти на вестници и списания, и анимирани изображения като GIF, следва да не попадат в обхвата на директивата.Втора важна промяна е, че държавите трябва да създадат актуализирани регистри на доставчиците на медийни услуги и на платформи за споделяне на видеоклипове, попадащи под тяхна юрисдикция. Трета важна тема в директивата е медийната собственост. Документът насърчава, но не задължава държавите членки да определят мерки за изсветляване на собствеността върху медиите, която е пряко свързана със свободата на словото. \"Държавите членки следва да могат да определят дали и до каква степен информацията за структурата на собствеността на даден доставчик на медийни услуги следва да бъде достъпна за потребителите, при условие че се зачита същността на съответните основни права и свободи и че тези мерки са необходими и пропорционални\", е записано в директивата.В тази посока у нас в момента се изготвя медиен регистър от Министерството на културата. Той ще заработи по силата на т.нар. \"медиен закон на Пеевски\", който всъщност е допълнение към Закона за задължително депозиране на печатни издания и други произведения. Регистърът ще надгради досегашния, който се отнасяше само за печатните медии, като включи всички видове медии и опише собствеността, източниците на публично финансиране и кой контролира редакционната политика. Особено внимание се отделя на съдържанието, подбуждащо към тероризъм или омраза към определени групи,  както и на съдържание, което би имало негативно влияние върху децата. Последното ще трябва да бъде обозначено по ясен начин.Директивата налага и регулация при рекламите. Така например - забраняват се скритата реклама, използването на действащи на подсъзнателно ниво техники, всякакъв вид реклама на цигари и сродни продукти (напр. електронни цигари и контейнери за многократно пълнене). Рекламата не трябва да насърчава към безотговорно към околната среда поведение. Освен това не трябва да насърчава децата да купят или да накарат родителите им да купят стока или услуга. Държавите трябва да намерят мерки, вкл. чрез саморегулация, за да ограничат децата да гледат реклами на алкохол или вредни храни (с високо съдържание на сол, захар, мазнини, трансмастни киселини и пр.) Директивата предвижда и защита на европейското авторско съдържание, като една от мерките е услугите on-demand да предлагат в каталозите си минимум 30% европейска продукция.Промени има и при обема на рекламата в програмата. От една страна, за да отговорят на интереса на рекламодателите при свиващия се пазар, медиите ще могат да ползват повече реклама в предпочитаните часове. От друга страна, за да се защитят зрителите от прекомерно много реклама, общият обем на рекламата в програмата ще е до 20%. Сега операторите имат ограничени до 12 минути рекламни спотове на час.И още промени в медийното законодателствоИзвън идващите от евродирективата промени, в българското медийно законодателство назряват и някои други промени, които е вероятно да бъдат включени в новия закон.Едната е за регулацията на държавните радио и телевизия. Управляващите дадоха заявка, че искат да удължат мандата на директорите на БНТ и БНР от 3 на 5 години, като внесоха в медийната комисия поправки в ЗРТ (Закона за радиото и телевизията).Освен това, в ЗРТ от години е вписан проектът за директно публично финансиране на БНТ и БНР с вноски от зрители/слушатели, който така и не бе реализиран и най-вероятно ще отпадне в един нов закон.Не е изключено да бъдат включени мерки срещу фалшивите новини, каквато идея имаше например ВМРО. Управляващите неведнъж са изразявали недоволство от тиражиране на фалшиви новини по техен адрес, вкл. по повод на \"Апартаментгейт\". Друг е въпросът, че под \"фалшива новина\" политикът Х често разбира нелицеприятно медийно разследване или критика в сутрешен блок.През 2018-а ВМРО предложи закон срещу фалшивите новини, който да ограничи информациите от анонимните новинарски сайтове, като медиите се регистрират в общ домейн под надзора на единен регулатор.Проблем с дезинформацията е глобален и досега не е известно която и да е държава да се е справила с него. Той трудно би могъл да бъде разрешен само посредством националното си законодателство. Най-малкото, защото фалшивата информация най-често изтича през световни мрежи като Фейсбук, Туитър, хоствани в чужди страни сайтове и т.н.", "date": "2019.04.11", "title": "Министерството на културата готви нов закон за медиите. Какво да очакваме?"}
{"url": "https://offnews.bg/politika/valeri-simeonov-s-nova-zagadka-tozi-pat-za-nedeklariran-luksozen-imot-701052.html", "text": "Действащ министър с доста крупни имоти – 3 големи апартамента в София, не живее там. Оказва се, че живее другаде, а е е длъжен да го декларира по Закона за противодействие на корупцията.Това заяви лидерът на НФСБ и бивш вицепремиер с ресор \"Туризъм\" Валери Симеонов днес пред журналисти в Народното събрание, докато показваше снимки на самото жилище. По негови думи става въпрос за имот, разположен на 2.5 дка в кв. Бистрица, на ул. \"Липа\".\"И става въпрос за един доста луксозен имот, който с години се обитава там. Имот, за който има публикации в медиите, който не е собствен, намира се в един от изключително престижните квартали извън София и не е деклариран\", заяви Симеонов.Той увери репортерите, че не знае за кого става въпрос, тъй като му се подавали анонимни сигнали \"на парче\". Възможно е отново да става въпрос за министъра на туризма Николина Ангелкова, за чийто имот в кв. \"Овча купел\"  към медиите преди седмица.Симеонов допълни, че е възможно колегите му от НФСБ отново да подадат сигнал до Комисията за противодействие на корупцията и отнемане на незаконно придобитото имущество (КПКОНПИ) така, , защото било редно да се направи проверка.Лидерът на НФСБ допълни, че не знае кой е подал сигнал срещу него в прокуратурата, , докато депутатът е бил неин управител. Той обаче определи обвиненията като \"клеветнически твърдения\" и потвърди, че ще съди разпространителя им.\"В целия сигнал не се говори за имущество на Валери Симеонов, нито в Златоград, нито в Слънчев бряг, нито в Бургас. Говорим за собственост на фирмата, говорим за фирмени дела и говорим за сделки, които са извършени още преди да вляза в политиката\", заяви Симеонов и допълни, че всичко е било проверено от Националната агенция за приходите.Попитан дали сигналът има връзка намека на Симеонов , направен часове по-рано, народният представил отговори, че не може да коментира дали е така, но \"това са факти\":\"Може и да има връзка, може и да няма. Нали пътуваше за някъде този човек, откъде да знам дали има връзка. Ако питате дали Борисов ми е казал \"тъй като ти ми спомена името, аз ще те скъсам от проверки\", не ми го е казал\", коментира Симеонов. \"Аз съм човек инженер и не обичам да гадая, обичам да боравя с факти\".", "date": "2019.04.11", "title": "Валери Симеонов с нова загадка, този път за недеклариран луксозен имот на министър"}
{"url": "https://offnews.bg/sviat/arestuvaha-asandzh-v-posolstvoto-na-ekvador-v-london-701059.html", "text": "Британски полицаи арестуваха основателя на \"Уикилийкс\" Джулиан Асандж в посолството на Еквадор в Лондон, съобщи Би Би Си.Асандж беше задържан, след като Еквадор реши повече да не му предоставя убежище \"заради нарушаване на международни закони\". След решението си еквадорските власти са поканили британската полиция в посолството, за да задържат Асандж. Той е арестуван по силата на заповед за арест от юни 2012 г. от лондонски съд. Асандж ще бъде изправен възможно най-скоро пред британското правосъдие, съобщи Скотланд ярд.\"Уикилийкс\" обяви в Туитър, че еквадорското посолство е действало в разрез със закона с решението си да прекрати разрешението за предоставяне на политическо убежище. Джулиан Асандж получи убежище в еквадорското посолство в Лондон, за да избегне екстрадиция в Швеция по обвинение в сексуално посегателство. Делото срещу него е прекратено. Той отказа да напусне посолството, защото очакваше, че ще бъде екстрадиран в САЩ за разпит във връзка с дейността на \"Уикилийкс\". ", "date": "2019.04.11", "title": "Арестуваха Асандж в посолството на Еквадор в Лондон"}
{"url": "https://offnews.bg/obshtestvo/spasiha-ranena-sarnichka-namerena-v-rajon-vitosha-701069.html", "text": "Ранена сърничка, намерена в район “Витоша”, е спасена от екип на Аварийна дирекция на Столична община. Това съобщи на страницата си във фейсбук кметът на София Йорданка Фандъкова. Сърничката ще бъде предадена на Спасителен център за диви животни. Сърничката е открита в дере на Витоша в безпомощно състояние и е откарана във ветеринарния център на Столичния зоопарк, уточни бТВ. По думите на шефа на зоологическата градина Добромир Бориславов сърничката е била с повърхностни наранявания и леки разкъсвания. Най-вероятно тя е нападната от хищник, но ще успее да се възстанови, допълва Бориславов. ", "date": "2019.04.11", "title": "Спасиха ранена сърничка, намерена в район Витоша"}
{"url": "https://offnews.bg/obshtestvo/fibank-s-tehnologichna-inovatcia-v-potrebitelskoto-kreditirane-701064.html", "text": "Fibank (Първа инвестиционна банка) предоставя възможност на своите клиенти да подписват дистанционно документи бързо и лесно, без да е необходимо посещение в офис на банката.Независимо от начина на кандидатстване за потребителски кредит – на място, през корпоративния сайт или електронното банкиране „Моята Fibank“, при одобрение клиентите могат да подпишат документите през „Моята Fibank“, Мобилното приложение или чрез Квалифициран електронен подпис (КЕП), издаден от Evrotrust. Банката стартира пилотно дистанционното подписване с предлагането на един от най-популярните й продукти: потребителски кредит за физически лица.Клиентите на Fibank ще получават пълния пакет от документи. Удобно разположени в дома или офиса си, те ще могат спокойно да се запознаят с тях и да ги подпишат с един бутон. Не е необходимо разлистване на десетки страници и полагане на подпис върху всяка от тях. Нужна е активна регистрация в „Моята Fibank“ и средство за подпис – хардуерен или софтуерен Token. Дистанционното подписване може да се използва от всеки компютър с интернет.За клиентите, които нямат регистрация за активно банкиране в „Моята Fibank“ и Token, Fibank е осигурила възможност за подписване и чрез КЕП посредством Мобилното приложение на Evrotrust. В резултат на сътрудничеството с една от водещите български финтех компании – доставчикът на удостоверителни услуги „Евротръст Технолъджис“ АД, клиентите на банката могат да подпишат документите си за кредит сигурно и лесно. Те трябва да разполагат със смартфон или таблет с предна камера и да се регистрират в Мобилното приложение на Evrotrust.Иновативното решение за подписване на документите за кредит не променя вътрешните процедури на Fibank при кандидатстване и одобрение, които остават същите като при посещение в банков офис. Дистанционното подписване е напълно безплатно за всички клиенти на банката. Този процес спестява време и усилия и помага за устойчивото екологично развитие. При желание, клиентите могат да получат и своето хартиено копие на документите в офис на Първа инвестиционна банка.", "date": "2019.04.11", "title": "Fibank с технологична иновация в потребителското кредитиране"}
{"url": "https://offnews.bg/futbol/tcska-zapochva-partniorstvo-s-holandska-kompania-701070.html", "text": "Отборът на ЦСКА сключи договор за партньорство с холандската компания Dotcomsport, информира клубният сайт на \"армейците\". Занапред представителният тим и Академията ще ползват най-модерния софтуер и дигитални програми за развитие на футболистите и цялостното функциониране на различните структури в клуба. Със същите си служат 304 клуба от 15 страни, a ЦСКА е първият български клуб, който ще въведе иновативната технология в страната. По този начин работата на треньорите на отделните футболни формации, скаутското звено, медицинския щаб и спортно-техническото ръководство ще бъдат координирани и синхронизирани в специална платформа, която ще разполага с огромна база данни.\"Системата дава огромни възможности за професионално контролиране на целия процес в един футболен клуб. Така например след време, за един млад футболист, който ще се интегрира при мъжете, с няколко кликвания ще може да бъде проследено представянето му от дете във всеки мач и тренировка, как се е развил физически, как е развил потенциала си, колко гола е вкарал, колко пъти се е контузил, оценката и мнението на наставниците му през годините и други подробни детайли\", заяви Марк Вербийк, който проведе обучителен курс с представители на клуба.", "date": "2019.04.11", "title": "ЦСКА започва партньорство с холандска компания"}
{"url": "https://offnews.bg/sviat/bivshiat-papa-obvini-seksualnata-revoliutcia-za-posegatelstvata-v-tcar-701067.html", "text": "Бившият папа Бенедикт обвини сексуалната революция от 60-те години на миналия век за сексуалните посегателства в католическата църква, съобщи Ройтерс. В есе 91-годишният Бенедикт обяви, че сексуалната революция е позволила на някои да повярват, че педофилията и порнографията са приемливи. Според него сексуалното образование и голотата в рекламите са допринесли за разклащане на моралните устои. Бенедикт беше глава на Римокатолическата църква в продължение на 23 години, а през 2013 г. стана първият папа от 6 века насам, който сам се отказва от поста. Той почти не се е появявал след това в общественото пространство.\"Може да се каже, че за 20-те години между 1960 и 1980 предишните нормативни стандарти относно сексуалността се сринаха напълно и се издигна нова нормалност, която досега правят тежки опити да разрушат\", написа Бенедикт. Бенедикт е префект на Конгрегацията за доктрината на вярата по време на първата вълна от обвинения в сексуални посегателства в църквата през 2002 г. в Бостън. Данни за посегателства в католическата църква има в Ирландия, Чили, Австралия, Франция, САЩ, Полша, Германия и др. Много от случаите обаче са от преди 60-те години на миналия век. Появиха се разкрития, че свещеници, извършвали подобни посегателства, са премествани от храм в храм, вместо да бъдат изключени от църквата или да бъдат предадени на правосъдието, като тези случаи са стигали и до епископи, които са ги покривали.Миналата година австралийския кардинал Джордж Пел, бивш съветник на папа Бенедикт, стана най-високопоставеният служител на католическата църква, обвинен в сексуални посегателства над деца. ", "date": "2019.04.11", "title": "Бившият папа обвини сексуалната революция за посегателствата в църквата"}
{"url": "https://offnews.bg/temida/proveriavat-krum-zarkov-ot-bsp-za-imot-v-tcentara-na-sofia-701071.html", "text": "Върховна касационна прокуратура възложи на КПКОНПИ и НАП проверка по публикации в медиите относно произхода на средства за придобиване на недвижими имоти на значителна стойност от народния представител Крум Зарков, съобщиха от обвинението. Проверката е възложена на Дирекция „Противодействие на корупцията“ при КПКОНПИ, която е компетентен орган да извършва проверки срещу народни представители.Върховна касационна прокуратура е разпоредила на органите на Комисията извършването на следните действия: изискване на информация относно притежаваните от проверяваното лице недвижими имоти, относно историята по собственици на всеки от закупените имоти, относно декларирането на имотите в съответните общински райони, относно заплащането на продажната цена и дължимите данъци и такси, както и относно произхода на средствата за покупката. С разпореждане на прокурор от съответните нотариуси ще бъдат изискани пълни копия от нотариалните дела за всяка сделка, при стриктно спазване на разпоредбите на Закона за нотариусите и нотариалната дейност. От проверяваното лице ще се поиска съгласие за разкриване на банкова тайна, като при липса на такова ще се процедира по реда на Закона за кредитните институции.На органите на НАП е възложено извършването на действия в съответствие с правомощията им относно спазването на данъчното законодателство във връзка с проверяваните сделки, цитирани в медийните публикации, както и относно съответствието между декларираните и/или получени доходи. ", "date": "2019.04.11", "title": "Проверяват Крум Зарков от БСП за имот в центъра на София"}
{"url": "https://offnews.bg/analizi/kabinetat-borisov-3-na-kantar-34-iskat-da-ostane-34-da-padne-701058.html", "text": "Средната оценка на българите за правителството е 3,17 по шестобалната система, твърди агенция \"Медиана\" в проучване, проведено от 4 до 9 април сред 1001 пълнолетни граждани. Кризата около апартаментите на властта и оставките е ударила тежко престижа на ГЕРБ. За първи път от началото на третото правителство на Бойко Борисов желаещите управлението да продължи мандата си и искащите то да си отиде предсрочно са се изравнили - по 34% във всяка група.За близо 70% от избирателите  \"Апартаментгейт\" не е просто предизборна политическа атака на опоненти, а отразява реални далавери по върховете на властта. Едва 15% определят скандалите като само предизборна политическа атака. По-малко от половината избиратели на ГЕРБ определят случващото се като политическа атака. За 60% от симпатизантите на ГЕРБ случващото се е тежък удар върху партията с възможност сериозно да я отслаби и да ѝ навреди.Симпатизантите на ГЕРБ са се свили до т. нар. „твърдо ядро“. БСП успява да изпревари коалицията ГЕРБ/СДС с около половин процент (0,6 %) – 32.1% за БСП срещу 31.5% за ГЕРБ/СДС. Разликата ГЕРБ/БСП би била по-голяма, но марката „СДС“ съвсем реално привнася в коалицията около процент, разясняват от \"Медиана\".ДПС е третата партия, която може да бъде сигурна, че ще вкара евродепутати.Прогнозите за ниска изборна активност на предстоящите евроизбори у нас едва ли ще се потвърдят. Към момента над 80% от избирателите споделят, че те са важни, а 70% от всички заявяват намерение да гласуват на тях. Причината е, че 2/3 от избирателите възприемат тези избори като насочени към вътрешните проблеми на страната - своеобразен вот на доверие към управляващите и подготовка за политическо преструктуриране на властта, заключават от агенцията.БСПСпоред 66% от симпатизантите на БСП президентът на ПЕС Сергей Станишев трябва да бъде в листата на партията, 12% са против. 36% от избирателите на БСП смятат, че тези спорове могат да доведат до разцепление и отслабване на партията преди изборите. Това е основен риск пред БСП - вместо да се яви обединена, да затъне във вътрешнопартийни разделения и да пропусне шанса за победа.Данните показват, че на левицата в момента ѝ е нужен всеки глас (разликата е под 1%). Резултатът от изборите до голяма степен ще зависи от способността на БСП да се яви единна и да мобилизира избирателите си, коментират от Медиана.  БСП е изправена пред още един сериозен проблем – позиционирането ѝ по отношение на европейските структури. Очевидно дебатът около номинирането на Станишев за листата на БСП има по-дълбоки мотиви – цялостно поставяне под съмнение на позиционирането на партията в семейството на европейските социалисти и търсенето на „консервативна“ идентичност. Сред симпатизантите на БСП обаче 54% са за оставането в ПЕС, 14% - против, а останалите нямат мнение по въпроса. Другият риск - дебелото подчертаване на различията с ПЕС дава възможност за пропукване на европейската принадлежност на БСП, а това може да отблъсне много избиратели.Разочарованието от властта, скандалите и последвалите оставки са засилили търсенето на политическа алтернатива вън от противопоставянето ГЕРБ/БСП и желанието за участие в изборите. От една страна, избирателите търсят алтернатива, а от друга различните партии засилват активността си с оглед очакваното политическо преструктуриране на властта и заемане на позиция за едни потенциални предсрочни избори.Към момента  Не може да се изключат и възможностите на „Демократична България“ и новата/стара „Коалиция за България –АБВ“. Доколко последната краде гласове от БСП или се вижда от избирателите като реална алтернатива, предстои да видим.Личен имиджУдарът върху ГЕРБ относително слабо се отразява върху личния имидж на премиера Бойко Борисов. Той е сочен от 39% като българския политик с най-висок авторитет и влияние в Европа. Следват го Сергей Станишев (27%) и президентът Румен Радев (26%). ", "date": "2019.04.11", "title": "Кабинетът 'Борисов 3' на кантар: 34% искат да остане, 34% - да падне"}
{"url": "https://offnews.bg/obshtestvo/dobrovoltci-spasiavat-bebeta-i-podmeniat-kuviozi-s-kapachki-701061.html", "text": "Вероятно сте чули, че разни хора събират капачки? И знаете ли, че сега на 13.04. - събота - ще има големи акции за събиране на капачки в София и Пловдив? А знаете ли защо?Едно от всеки десет деца се ражда недоносено, а когато едно бебе се роди преждевременно, то има нужда да прекара известно време в медицински уред, наречен кувьоз, за да се адаптира и развие нормално.А всяко трето дете, което е било в кувьоз, развива увреждане на зрението. От една страна заради самата недоносеност, и от друга - заради застарялата техника, тъй като за съжаление повечето кувьози в малките общински болници са . Преди по-малко от година и половина - двама ентусиасти, Лазар Радков и Мартина Йорданова, започват до работят по нестандартно решение на този проблем - започват да събират и рециклират пластмасови капачки, а с парите закупуват и даряват кувьози на малките общински болници.Само за първата година на кампанията си успяват да съберат и рециклират почти  и със събраните от рециклирането и дарения средства да закупят и дарят   съответно в:- Червен бряг- Чирпан- Ботевград- Нова Загора- Троян- КнежаВ процеса успяват да увлекат стотици хиляди хора не само да събират капачки да даряват, но и да събират и изхвърлят боклука си разделно и да потребяват пластмасата по-разумно (т.е. да я редуцират).Междувременно успяват да съберат средства и да осигурят още . Първите два от тях ще бъдат дарени в Харманли и Берковица.В момента доброволците проучват къде са най-нужни останалите три, а на 13.04.2019 г. - от 9:00 до 15:00 ч. те организират  събиране на капачки в София пред Националния стадион и в Пловдив пред МЕТРО 1.Според изчисленията на доброволците със сегашните темпове на събиране на капачки и парични дарения, до есента, когато ще бъде следващата им кампания, ще са успели да закупят и дарят , което ще означава 17 подменени кувьоза за  от началото на кампанията.Нека разгледаме и колко всъщност е голям проблемът с кувьозите в малките населени места. Организаторите споделят с нас, че преди дарените от кампанията нови кувьози:- Старият кувьоз в Ботевград е бил от 1985-та и не му работело нищо освен нагрвевателя- Старият кувьоз в Троян бил от 1989-та и в подобно състояние- Кувьозът в Нова загора бил от 1981-ва и също почти нищо не му работело- А тези в Чирпан и Кнежа са били съответно от 1976-та и 1981-ва и изобщо не работелиНа въпроса къде е държавата в случая, Лазар и Мартина предпочитат да отговорят:\"Щом никоя администрация до този момента не е решила този проблем, значи никой няма желание да го реши. В подобна ситуация нещата опират до нас гражданите - да се организираме и да помогнем на болниците в най-голяма нужда! И вече го правим. И дори май ни се получва.\"\"Ето, събота дарихме кувьоза в Кнежа, понеделник вече при тях се е родило недоносено бебенца в 34-та гестационна седмица, тежащо едва 1500 г и кувьозът веднага го приютил и му е помогнал\", споделя Лазар крайно развълнуван.\"Една от основните ни цели е да стимулираме хората да доброволстват и да правят нещо по активно по множеството проблеми, които ни заобикалят\", допълва Мартина.Каузата също така е 100% доброволна и прозрачна, движи се 100% от доброволци и 100% от средствата отиват за закупуване и даряване на кувьози.Мартина и Лазар се надяват да мотивират повече хора да доброволстват и да работят активно, за да направим България едно малко по-добро място за живот.", "date": "2019.04.11", "title": "Доброволци спасяват бебета и подменят кувьози... с капачки!"}
{"url": "https://offnews.bg/kultura/mezhdunaroden-kulturen-forum-veliki-preslav-istoria-na-tcial-edin-n-701077.html", "text": "На 19 април от 16.00 ч. в Археологически музей Велики Преслав, ще се състои церемонията по награждаването на победителите в конкурсната програма на Международен културен форум „Велики Преслав - история на цял един народ“.В конкурсната програма на форума се включиха деца и ученици от 6 до 19 години с литературно творчество и художествени творби.Конкурсът се провежда под патронажа на вицепрезидента Илияна Йотова. Наградите в определените три възрастови групи са парична, грамота и медал или статуетка. Наградените творби ще участват в открита изложба. Ще бъде издаден диск и алманах с творбите, които ще бъдат предоставени на българските училища у нас и в чужбина.Основната цел на форума е популяризиране и утвърждаване културно-историческото наследство на България и приносът ни за развитието на европейската и световна култура.Специфичните цели са:", "date": "2019.04.11", "title": "Международен културен форум 'Велики Преслав - история на цял един народ' връчва своите награди"}
{"url": "https://offnews.bg/sviat/brekzit-se-otlaga-do-31-oktomvri-es-i-velikobritania-se-sporazumiaha-701033.html", "text": "Великобритания и Европейския съюз се споразумяха за \"гъвкаво удължаване\" на Брекзит до 31 октомври, съобщи председателят на Европейския съвет Доналд Туск.След петчасови разговори на срещата на върха в Брюксел той каза, че неговото \"послание до британските му приятели\" е: \"Моля, не губете това време!\".Министър-председателят на Великобритания Тереза Мей заяви, че Великобритания все още се стреми да напусне ЕС колкото се може по-скоро.Ирландският премиер Лео Варадкар заяви, че сега Великобритания е длъжна да проведе Европейски избори през месец май и да излъчи евродепутати или да напусне на 1 юни без сделка с ЕС.По-рано Мей заяви пред европейските лидери, че иска да изведе Великобритания от ЕС до 30 юни, с възможността това да стане по-рано, ако предложеното от нея споразумение с ЕС бъде ратифицирано от британския парламент.Туск побърза да излезе от преговорите, за да направи обръщение пред репортерите на пресконференция, на която заяви: \"Ходът на действие ще бъде напълно в ръцете на Великобритания: те все още могат да ратифицират споразумението за напускане и в този случай отлагането може да бъде отменено\". Той заяви още, че Великобритания все още може да преосмисли стратегията си или да избере \"да отмени Брекзит\".", "date": "2019.04.11", "title": "Брекзит се отлага до 31 октомври: ЕС и Великобритания се споразумяха"}
{"url": "https://offnews.bg/futbol/tcska-i-bodurov-zapochvat-pregovori-za-nov-dogovor-701035.html", "text": "От ЦСКА ще се заемат с важната задача да подновят договора на своя стълб в защитата Николай Бодуров, пишат колегите от \"Меридиан мач\".Настоящият контракт на капитана изтича в края на сезона, което значи, че има реална опасност да си тръгне като свободен агент през лятото. разговорите между двете страни ще стартират до две седмици.Все още не е ясно за какъв срок ще преговарят играч и клуб - една или две години. Интерес към Бодуров от чужбина на липсва. Най-вече се говори за тимове от Турция. 32-годишният благоевградчанин подсили ЦСКА в началото на 2017 година.", "date": "2019.04.11", "title": "ЦСКА и Бодуров започват преговори за нов договор"}
{"url": "https://offnews.bg/sviat/kejti-bouman-momicheto-zad-snimkata-na-chernata-dupka-701045.html", "text": "29-годишна жена, компютърен специалист и учен, обра овациите по света за помощта си при разработването на алгоритъма, чрез който бе направена първата в историята снимка на черна дупка във Вселената.Името ѝ е Кейт Боуман. Д-р Бауман ръководи разработването на компютърната програма, която направи технологичния пробив.Благодарение на него в сряда обсерваторията Event Horizon Telescope - виртуална радиочиния, голяма колкото Земята - показа първата снимка на . Свръхмасивната черна дупка е в центъра на галактиката M87.Забележителната снимка показва ореол от прах и газ на 500 милиона трилиона километра от Земята.Доскоро подобно нещо е смятано за невъзможно.Тя качва снимката на лаптопа си и я споделя във Фейсбук. \"Гледам и не вярвам на очите си, докато първата снимка на черна дупка, която някога съм правила, е в процес на реконструкция\", пише тя към нея.Д-р Боуман започва да разработва алгоритъма преди 3 г. Тогава още е студентка в Масачузетския технологичен институт (MIT), където ръководи проекта, подпомаган от екип от Лабораторията по компютърни науки и изкуствен интелект към Харвардския университет и обсерваторията „Хайстак“ към MIT.За часове Кейти се превърна в сензация. Името ѝ е във всички международни издания. А демократът от Ню Йорк Окасио Кортес заяви, че Боуман \"трябва да заеме своето място в историята\".Приветстват я и от нейния университет - MIT, и от лабораториите, подкрепяли я през годините.Самата тя не мисли, че е единствената, заслужаваща похвали. Екипът до нея заслужава също толкова голямо признание. Той включва 200 учени. \"Никой от нас не би могъл да го направи сам\", казва тя пред CNN.", "date": "2019.04.11", "title": "Кейти Боуман - момичето зад снимката на черната дупка"}
{"url": "https://offnews.bg/futbol/leo-mesi-e-s-hematom-sled-sblasaka-s-kris-smoling-701037.html", "text": "Суперзвездата на Барселона Лионел Меси е получил хематом след удара, който получи от Крис Смолинг в окото по време на снощния 1/4-финален двубой от Шампионската лига между каталунците и Манчестър Юнайтед. Шампионът на Испания победи с минималното 1:0 на \"Олд Трафорд\", което е първа победата за тима на този стадион.В 30-ата минута на срещата се наложи да бъде прекъсната, за да бъде спряно обилното кръвотечение, което получи аржентинеца на лицето си. Той не бе сменен в срещата, но определено към края на мача изобщо не изглеждаше добре.\"Меси получи наистина доста тежък удар и има хематом, ще трябва да мине прегледи и да се види какво по-точно е състоянието му\", коментира треньорът на Барса Ернесто Валверде.Според медийния гигант \"ESPN\" аржентинецът със сигурност няма да играе в предстоящия мач срещу Уеска.", "date": "2019.04.11", "title": "Лео Меси е с хематом след сблъсъка с Крис Смолинг"}
{"url": "https://offnews.bg/politika/ivan-kostov-za-prehoda-i-upadaka-na-demokratciata-v-balgaria-701034.html", "text": "\"Една от амбициите на тази книга е хората да си обяснят защо днешната реалност е такава - казва Костов. - Много са митовете на прехода. Анатомията на митовете е нещо много сложно, те тръгват още от самата грешна рецепта на прехода. Тя беше една и съща за всички бивши комунистически страни, но беше реализирана по различни начини и даде различни резултати. Дори там, където изглеждаше, че дава блестящи резултати - в Централна Европа, се оказа, че има сериозен дефицит на демокрация.\"За бившия премиер основната пречка пред осъществяването на прехода към демокрация след падането на комунистическия режим през ноември 1989 г. са \"тези хора, които не можеха да се разделят с комунистическите си възгледи, те, техните медии, техните партии\". Тези хора винаги са били срещу или самите цели на прехода или средствата, с които той се осъществява, казва бившият премиер.Преходът е буржоазна контрареволюция, а как се прави буржоазна контрареволюция без буржоазия, как самата демокрация създава собствените си условия за съществуване в едно комунистическо общество и институции, пита той и допълва, че това изглежда невъзможна, много тежка е задачата.В книгата Костов показва този момент от историята ни, който е \"продукт на много сложен компромис\" - по думите му. Свидетелства как първият Съюз на демократичните сили (СДС) приема да създаване на нова конституция на страната, срещу което бившата БКП се съгласява да започне реформите.\"В този смисъл, голямата заслуга на Желю Желев е, че в условия, в които нямаше мнозинство, обществена подкрепа да бъдат статирани реформите, той успя да ги направи, да натисне този спусък на старта, правейки тази голяма жертва - да приеме комунистическата конституция, наложена от БСП.\"На корицата на книгата има снимка на Иван Костов, но не днес, а от тогава, от годините на управлението му.\"Нека хората не мислях, че тази снимка е сложена от суета - дето съм млад на нея. Причината е, че се опитвам да подчертая, че свидетелствам от онези години, с онова, което съм мислил, оценявал тогава, с онези ми убеждения, с онези ми грешки\" - казва Костов.Днес отчита, че най-големият му урок и най-голямата му грешка е, \"че не извършихме декомунизация\". А защо? \"Сложен въпрос - опитал съм се да дам отговор тук.\"\"В самото общество нямаше такава нагласа, нямаше мнозинство за такова нещо. Какво означава това? Пълна промяна на учебниците на история, пълна промяна на програмата по българска литература и на някои неща, които учат децата. След това - по друг начин да се обучават и образоват младите българи, те трябва да стават убедени привърженици на демокрацията. Това не означава, че някой не може да носи фланелка на Ернесто Че Гевара, да бъде марксист, комунист, но това не може да бъде общественото образование\", казва Костов и признава, че не е успял да спечели битката за децата.\"Битката за децата, за учениците, за подрастващите остана неспечелена. Те останаха в едно състояние на деидеологизация, което ги прави напълно безпомощни да осмислят света около себе си, бъдещата си роля в този свят. Големият ми дълг е към тях. Не могат децата да бъдат така пуснати в живота, не бива, това е голям проблем... Така няма да бъдат конкурентни европейски граждани, няма да бъдат способни да се борят за добрите позиции, няма да могат да създават високо конкурентна икономика в собствената си страна, няма да бъдат бранители на европейския си дом, на собствения си дом - България.\"Днес Костов счита, че е щяло да бъде много хубаво да не бъде избран за финансов министър .\"Щеше да бъде много хубаво да не бъда избран - казва той близо 30 години по-късно. - Нямаше да участвам в либерализацията на цените, която много хора свързват с тежки неща за себе си. Излизането от Лукановата зима беше тежко.\"За Андрей Луканов () и президента Желю Желев той си спомня, че са преследвали едно и също - да стартират прехода.\"Луканов, като много опитен политик, имаше много ясно изразена идея да направлява прехода така, че да бъде в интерес на собствената му политическа партия, а СДС да плати тежката политическа цена за реформите и първият СДС я плати.\"Попитан дали остават в сила думите, че в България има мафия, отговаря утвърдително.\"Мафията се роди от първото югоембарго, роди се от контрабандата\", припомня той и добавя, че така номенклатурата започва да изгражда първите натрупвания на пари.За силовите групировки от 90-те години Костов твърди, че тогава му изглеждало, че са спечелили битката с тях, че няколко пъти го твърдял, \"сигурно доста наивно\".Банковия срив от 1996 г. той определя като нещо \"ужасно\" и \"много по-тежко от КТБ\".\"Изпаднахме в много тежка ситуация заради голямата девалвация на лева. България изпадна във външна изолация, нямаше никакви пари и обезценяването на парите ги (банките - бел. ред.) поставиха в много тежка ситуация.\"Тогава \"държава тогава наистина нямаше\", признава Костов и припомня, че \"имаше стикери които се лепяха на всички магазинчета с по три букви и на тях пишеше кой е охранителят\", връщайки се към темата за мутрите и времето на СИК и ВИС.\"Това спря, тези стикери ги махнахме, фирмите не получиха лиценз за застрахователи. Ясно беше до кого бяха близки, до кои политически партии. Това бяха техните любими спортисти, момчетата до номенклатурата.\"Признава слабост, която проявява и днес: \"Изглеждаше, че съм бил силна фигура, но съм бил слаб, предоверявал съм се и продължавам да се предоверявам. Това е въпрос на светоглед\". На въпроса кой го е предал не отговаря: \"Това е тежка тема за мен. Аз дълго време се шегувах, че гърбът ми е като на таралеж от забити ножове. Разбира се, това е хипербола, но предателствата са един спорт, аз с някои отношения видях, че не само в България, навсякъде\".Със \"Свидетелства за прехода\" се надява \"донякъде да разчисти образа си\".Апартаментите и власттаДокато е във властта, се завихря подобен скандал на сегашния апартаментгейт, но тогава главно действащо лице е Христо Бисеров, наречен \"новодомец на 1998 година\". Двайсетина години по-късно Костов пита защо, ако те са прикрили действията му, защо следващата власт не го е разкрила. А за себе си и имотите си казва: \"Аз живея в къща, която съм построил със собствените си ръце, с ръцете на баща ми и мои приятели, от 1981 година, въпреки че дълго време в представите на българите живеех като човекът, заграбил половината страна\".Костов се разсмива на твърдението, че е заграбил страната и казва, че то няма нищо общо с истината. Недоумява: \"Каква България, каква собственост, каква приватизация?... След това става ясно, че много хора са представили собственото си забогатяване като мое. Тъжна работа\".Масовата приватизация\"Масовата приватизация беше изцяло идея на БСП, промените в Закона за приватизацията бяха направени от тях, тя беше проведена от тях. Идеята да се даде на хората нещо в онези условия може би има един-единствен жизнен аргумент, че България през 1995-1997, в годините на голямата девалвация на националната валута, нямаше налични пари, за да се продава срещу пари. Може би това е единственото им основание да го направят.Още тогава твърдях, че това няма да свърши добре.\"Попитан за Корнелия Нинова отговаря категорично, че не я познава, че е давал автономия на министрите да назначават хора, на които имат доверие, а не хора, на които Иван Костов има доверие. Далеч не съм познавал всички - казва Костов и допълва, че дори всички зам.-министри не е познавал.Всичко за приватизацията на БГА \"Балкан\" и \"Кремиковци\" - предизвиквали толкова крайни емоции през годините - е обяснено вътре, уверява Костов.\"Надявам се, че днес българинът много добре разбира какво означава човек да има дълг. Нетната стойност на \"Балкан\" е била отрицателна. Надявам се, че вече хората разбират, че когато една фирма е натрупала огромни задължения, които не може да върне, тя е фалирала и не струва нищо.\"Мултигруп\"От изборите през 1997 г. ДПС започна да се сближава силно и да осъществява политиката на \"Мултигруп\" - холдинг, създаден от Държавна сигурност\", казва Костов за знаковата организация от прехода. Подробности за ДПС и Ахмед Доган казва, че \"няма сили\" да даде.\"Тази книга ми донесе много болка, много неща съм преодолял, за да я напиша. Да се връщам отново и да се занимавам с българската политика е над моите възможности - добавя той. - Силите ми стигат за това - не се пишат лесно такива книги.\"МилошевичКак днес той оценява дадения от България въздушен коридор на НАТО за действията в Сърбия по време, когато страната ни не е членка на Алианса.\"Тогава се оценяваше като голямо предателство срещу братята сърби, огромно предателство. Като отзвук на това - 60 и няколко процента от хората бяха против да се дава коридор за действията на НАТО, да се свали Милошевич .Валутният борд\"Не се гордея, че съм въвеждал валутен борд и съм един от хората, които са лишили БНБ от нейната парична политика, тя е изключително важна за макроикономическата стабилност. Европейската централна банка, освен макроикономическа стабилност, преследва като втора главна цел инфлация от 2% на територията на страните от еврозоната. БНБ никога не може да си постави такава цел, никога, тя е лишена...\"\"Грешка беше, че създадох собствена партия - казва Костов - и додава, че за това ще напише във втора книга, ако има интерес към първата. Ако тя бъде създадена, може би ще обхваща периода от 2000 до 2010 г.Днешният упадък\"Много малко е известно в България, че според критериите на Freedom House за страните в преход, демокрацията в България, в сравнение с 2008 г., е в упадък, в отстъпление... Проявила е и проявява много дефекти. Ние сме в регрес и е много голям въпросът защо. Защо не запазихме онази позиция, защо не запазихме онези оценки?Този регрес не се усеща само в България, вижда се по обективните показатели, по които Freedom House следи как се развива и установява демокрацията в страните в преход, но той се усеща и от българските граждани.Как искам да бъда запомнен?Като човека, който написа \"Свидетелства за прехода\" - отговаря бившият български премиер на този въпрос.", "date": "2019.04.11", "title": "Иван Костов за прехода и упадъка на демокрацията в България"}
{"url": "https://offnews.bg/drugi/ot-supermarketa-do-evropejskia-vrah-patiat-na-shtangista-bozhidar-and-701038.html", "text": "Български щангист не беше стъпвал на върха на почетната стълбичка от европейско първенство от 2014 година насам. Това се промени с титлата на Божидар Андреев в категория до 73 килограма в надпреварата в грузинския град Батуми, която бе гарнирана и с нов рекорд в изтласкването.За да стигне дотук, българинът от ромски произход минава през много сериозни изпитания: безпаричие, неразбирателство с Федерацията по вдигане на тежести; в един момент е и без покрив над главата си.Андреев израства бедно в сливенското село Тополчане. Таланта му забелязва Пламен Братойчев. През 2011 г. треньорът по щанги работи с Божидар в Сливен, изтегляйки го от селото му. Оттогава до днес талантливият състезател тренира в града под сините камъни.Напрежението между щангиста и Федерацията се заражда на Евро 2016 за мъже във Фьорде (Норвегия), когато ръководството на организацията не позволява на Братойчев да пътува с Божидар по състезания.Във въпросната надпревара треньорът на националите Иван Иванов заявява за последния му опит 191 килограма и той ги изтласква. Братойчев критикува решението на Иванов, защото със 192 кг Андреев е щял да спечели бронзов медал в изтласкването и да получи по-добро финансиране за подготовката си. Това не се случва. Божидар трябва да живее с 200 лева на месец. Няма жилище в Сливен, не може и да плаща наем, затова е приютен за известно време от треньора си. Известно време Андреев работи в супермаркет, за да не гладува.Сливен все пак каза \"Да\" на младия Андреев. Това обаче се случва само два дни след като СКВТ Сливен обявява, че има вероятност щангистът да напусне града и страната, поради факта, че остава без жилище, а общината няма възможност да му предостави такова.В трудния за Андреев и треньора му момент се отзовава президентът на Спортна академия \"Ставен\" Лъчезар Темелков, който безвъзмездно дава жилище на щангиста за следващия олимпийски цикъл. Не иска Божидар да последва примера на Бетина Темелкова, друг млад талант от Сливен, която не се разбира с Българска федерация по джудо, напусна страната и вече е състезателка на Израел.Верен на родината си, Андреев отказва страхотна оферта от Азербайджан. Оттам го търсят през 2014 г., след като печели олимпийската титла на Игрите за младежи в Нанджин, и му предлагат $250 000. Божидар отказва да се състезава под флага на Азербайджан.Всеки ден той е в залата и тренира. Но дори часове преди триумфа на Европейското първенство, е поставен пред ново изпитание. Андреев почти не е мигнал, за да успее да премине кантара в деня на самото състезание. \"Свалянето на килограмите беше по-сериозна битка, отколкото опитите. Нощта беше дълга и тежка. Мина в размисли и сваляне на килограми. Надявам се вече да е разбрал какво е да имаш пълно професионално отношение. Имаше да стопи 1.5 килограма. Реално не са толкова много, но не му се получаваше. Беше много изтощен. За щастие, се възстанови за самото състезание\", сподели Братойчев пред \"България днес\".", "date": "2019.04.11", "title": "От супермаркета до европейския връх: Пътят на щангиста Божидар Андреев към успеха"}
{"url": "https://offnews.bg/medii/fajnenshal-tajms-otkri-ofis-v-sofia-701040.html", "text": "„Файненшъл таймс“ (Financial Times) откри офис в София. Предвижда се до края на годината в него да работят 130 служители, които ще отговарят за инженеринга, разработването, дизайна и икономически анализи. Изборът на София от една от най-авторитетните бизнес медии в света означава голямо доверие и възможности, каза при откриването кметът на София Йорданка Фандъкова.На събитието присъства Кейт О’Риърдън, главен продуктов и информационен директор във FT, която разказа за избора на София: „Оглеждахме различни възможни места за този офис – в Азия, Европа и Великобритания, преди да се спрем на България. Дългата репутация на София като център на технологиите, заедно с развитието на индустриите в областта на данните, изкуствения интелект, възраждащата се като столица на технологиите на Балканите София – всичко това прави вашия град неустоима дестинация за подобна инвестиция. Нашите екипи в София са двигателят в основните области. Продължаваме да инвестираме в София - възнамеряваме да разширим своята дейност тук, като създадем нов екип, който ще работи за специализираните издания на FT. Надявахме се, че градът ще ни предостави талантливи хора, които ще ни помогнат да преобразим FT. Действителността надхвърли нашите очаквания. Вашите отдаденост и енергия са изключително вълнуващи и нямам търпения да видя какво още можем да постигнем заедно.“Като медия сме ориентирани към цифровите технологии. Над ¾ от нашите читатели са абонати на цифровата ни платформа и София ще играе централна роля за постигане на растеж в тази насока.“, посочи също Кейт О’Риърдън.Част от политиката на изданието в цял свят са и образователните инициативи. „FT има образователни инициативи за гимназисти от горните класове, на които предоставя безплатен достъп до изданието. По този начин отглеждаме следващото поколение служители и читатели на FT. Освен това ние намираме и други начини, с които да допринасяме за образованието, като работим с училища, клубове, университети, организираме събития с ученици“, посочи още Кейт О’Риърдън.София получи и приза „Бизнес град“ в националната класация на „Дарик радио“. „Тази награда е за хората на София, за талантливите, предприемчиви и образовани млади хора, защото благодарение на тях, големите компании идват тук. На заседание на Министерски съвет беше одобрено и споразумение между България и „Световната банка“, която също открива свой офис в София. Това е възможност и перспектива за младите, образовани хора на нашия град, заяви още кметът Фандъкова.Приоритет на Столичната община е да привличане на инвестиции в публичната инфраструктура и в образованието. Според последното изследване на FDi Intelligence София е сред най-атрактивните локации за международни инвестиции в следващите 2 години.София се нарежда на 28 място от общо 283 европейски региона включени в индекса за работни позиции, изискващи интелектуална дейност. През 2018 г. София зае 18 място от 400 световни региона с високо владеене на английски език, което също е важно за привличане на международните компании в столицата.", "date": "2019.04.11", "title": "'Файненшъл Таймс' откри офис в София"}
{"url": "https://offnews.bg/sviat/istorichesko-sadebno-reshenie-v-iuzhna-koreia-otvaria-vrata-pred-abort-701042.html", "text": "Забраната за аборт на жените в Южна Корея бе обявена за противоконституционна с историческо решение не конституционния съд в страната, който разпореди законът да бъде преразгледан до 2020 година, предава Би Би Си.Според забраната от 1953 година, жените в страната, направили аборт, могат да бъдат глобени или лишени от свобода. Изключение са случаите, в които те са изнасилени, има кръвосмешение или риск за здравето им.Южна Корея е една от малкото развити страни, в които абортът е криминално престъпление. До преразглеждането на закона се е стигнало след сигнал от лекарка, която заявява, че забраната застрашава жените и ограничава правата им. Според кореспондента на Би Би Си Лаура Бикър, стремежът към промяна идва от процъфтяващо движение, което се бори за правата на жените в Южна Корея. Южна Корея е дом на голям брой евангелски християни, някои от които искат извършването на аборти да остане незаконно.Как реагираха активистите?Стотици протестиращи \"за\" и \"против\" запазването на забраната протестираха пред съда преди обявяването на решението, разделени от полицията. Активистите, подкрепящи отмяната на закона, го отпразнуваха, противници плачеха.Колко широко разпространен е абортът в Южна Корея?Въпреки ограничителния закон абортите са широко достъпни в Южна Корея и могат да се извършват безопасно.Проучване от миналата година установява, че една от пет жени, които са били бременни, е направила аборт и само 1% са попаднали под ударите на закона.Около 50 000 аборта са извършени в Южна Корея през 2017 г., при около 169 000 през 2010 г. Спадът се дължи до голяма степен на подобренията в контрацептивните услуги и продукти, които сега са широко достъпни, както и до по-доброто разбиране относно абортите и раждаемостта.", "date": "2019.04.11", "title": "Историческо съдебно решение в Южна Корея отваря врата пред абортите"}
{"url": "https://offnews.bg/futbol/hrabar-aiaks-ne-se-dade-na-iuventus-barselona-s-krehak-avans-predi-re-701032.html", "text": "Отборите на Аякс и Ювентус не излъчиха победител в първия 1/4-финал между двата тима, завършвайки 1-1. Резултатът на \"Йохан Кройф Арена\" откриха италианците чрез суперзвездата си Кристиано Роналдо в края на първата част. Португалецът засече с глава центриране на Жоао Кансело. 30 секунди след началото на второто полувреме Давид Нерес възстанови равенството.Домакините, окрилени от подкрепата на своите фенове, започнаха срещата по-вдъхновено и до 18-та минута на три пъти можеха да открият резултата, но и в трите случая Хаким Зиеш не успя да намери мрежата зад Войчех Шчесни. След това отборът на Ювентус се поокопити и започна да поглежда по смело към вратата на амстердамци. В 37-ата минута Ювентус създаде най-добрата си възможност до този момент. Кристиано Роналдо свали топката към Бернадески, който се завъртя и стреля, но сантиметри разделиха \"бианконерите\" от гол. В края на полувремето центиране на Кансело намери Роналдо, който с глава прати топката зад Онана, давайки преднина на своя отбор.Футболистите на Аякс започнаха вихрено втората част и се нуждаеха само от 30 секунди, за да изравнят, след като Давид Нерес се възползва от грешка на Кансело. Домакините бяха близо и до пълен обрат, но намеса на Алекс Сандро ги лиши от тази радост. В 83-та минута Ювентус бе на крачка да си тръгне с ценен аванс от Холандия, но ударът на влезлия на полувремето Дъглас Коща се спря в страничната греда.В другата среща Барселона успя да стигне до гол преднина преди реванша, побеждавайки с минималното 1:0 Манчестър Юнайтед на \"Олд Трафорд\".Двата отбора предложиха много битка, а единственото попадение падна в 12-та минута след като удар на Суарез се отби в Люк Шоу и попадна във вратата на Де Хеа. През първото полувреме и двата отбора бяха активни в търсенето на гол. Футболистите на \"червените дяволи\" така и не успяха да отправят точен удар по посока на Тер Щеген, а в течение на мача \"каталунците\" продължаваха да задържат топката и по този начин лимитираха възможностите на своя съперник. Това бе първа победа за Барселона на този стадион и ще чака реванша идната седмица с минимално предимство.", "date": "2019.04.11", "title": "Храбър Аякс не се даде на Ювентус, Барселона с крехък аванс преди реванша"}
{"url": "https://offnews.bg/politika/kmetat-na-slivnitca-shte-hodi-s-chsi-pri-ninova-osadil-ia-za-2000-lv-701076.html", "text": "Кметът на Сливница Васко Стоилков от ГЕРБ е осъдил лидерът на БСП Корнелия Нинова на три инстанции заради думи срещу него отпреди местния вот през 2015 г. Това стана ясно на извънредна пресконференция на ГЕРБ в централата на партията. Стоилков съобщи, че ще си търси 2000 лв. от Нинова със съдия изпълнител, а - като си вземе парите, ще ги дари на детската градина в Сливница. Преди два дни пък излезе информацията, че Елена Йончева е осъдила на втора инстанция Бойко Борисов за думите му, че държавата й е плащала милиони за интервюта. Делото ще отиде и на трета инстанция, обяви адвокат Марин Марковски. Кметът на Сливница обясни, че чак сега съобщава за делата, защото чакал Нинова да си плати 2000 лв. по иска, заведен срещу нея. ", "date": "2019.04.11", "title": "Кметът на Сливница ще ходи с ЧСИ при Нинова, осъдил я за 2000 лв."}
{"url": "https://offnews.bg/obshtestvo/v-sofijskite-kvartali-vasil-levski-i-poduiane-bez-voda-spirat-ia-na-o-700983.html", "text": "Ремонти налагат спиране на водоподаването в някои столични райони днес, предупреждава \"Софийска вода\".Във връзка с монтаж на спирателни кранове на ул. „Саранци“ в кв. „Васил Левски“, водата ще бъде спряна от 9 до 21 ч на бул. \"Ботевградско шосе\", ул. \"Летоструй\", ул. „Източна тангента“, ул. \"Стоян Попов\" и ул. \"Рилска обител\".Във връзка с подмяна на сградно водопроводно отклонение на ул. „Каймакчалан“ в кв. „Подуяне\", водата ще бъде спряна от 10 до 14 ч. на ул. „Каймакчалан“ - от ул. „Иларион Драгостинов“ до ул. „Стоил войвода\".Във връзка с подмяна на сградно водопроводно отклонение на ул. „Шипка“ в с. Герман, водата ще бъде спряна от 9 до 18 ч на ул. „Вела Пеева“, ул. „Христо Ботев“, ул. „Шипка“, ул. „Божур“ и ул. „Хан Крум“.Във връзка с подмяна на сградно водопроводно отклонение на ул. 406 във вилна зона „Милкова кория“, се налага спиране на водата от 9:30 до 17:30 часа на ул. „Зографска легенда“, ул. 406, ул. „Наум“, ул. „Свети Ангеларий“ и ул. 403.Във връзка с подмяна на сградно водопроводно отклонение на ул. „Генерал Гурко“ в с. Бусманци, водата ще бъде спряна на ул. „Генерал Гурко“ №2, №4, №8, №10 и №5.Ако работите продължат над 12 часа, ще бъде осигурена водоноска на ъгъла на улиците „Генерал Гурко“ и „Татарски път“.", "date": "2019.04.11", "title": "В софийските квартали Васил Левски и Подуяне без вода, спират я на още 3 места"}
{"url": "https://offnews.bg/112/zhandarmeria-v-gabrovo-sled-sblasatcite-snoshti-zaradi-prebitia-proda-701036.html", "text": "Районната прокуратура в Габрово обвини тримата,  в Габрово. Н.М.(на 21 години), Й.А. (на 20 години) и П.А. (на 30 години) са задържани за 72 часа, ще им бъде поискан постоянен арест, съобщиха от обвинението. Градът е със засилено полицейско присъствие след протеста и сблъсъците снощи. Протестиращите граждани щурмуваха местното следствие, а след това опустошиха няколко къщи в ромската махала на града.Рано тази сутрин е пристигнал вицепремиерът Томислав Дончев, който е бивш кмет на града. Вицепремиерът и министър на отбраната Красимир Каракачанов пък е свикал извънредно заседание на службите във връзка с възникналото напрежение в Габрово. „Има време да се прави анализ на ситуацията, първостепенният приоритет е да се върне реда и спокойствието. Има достатъчно полицейски сили и жандармерия, които да се погрижат за това. Не бива да съдим за ситуацията в обичайните лицемерни категории. Една от причините за избухване на обществено напрежение е начинът, по който се коментират интеграционните политики до момента. Самото усещане, че някой има малко по-особени права, че някой има възможност да не спазва законите, е една от причините да се стигне дотук. Аз не мога да толерирам никакви форми на насилие, независимо от кого се упражняват”, заяви Дончев, цитиран от Нова тв. „Нощта премина нормално. Допълнително тази нощ бяха дислоцирани достатъчно на брой сили от Дирекция „Жандармерия” и специализирани полицейски сили от София, които да гарантират сигурността и обществения ред на територията на Габрово. Те ще останат в Габрово докато е необходимо. Искам да призова гражданите към мир, спокойствие и разум, тъй като всяко едно ескалиране на напрежение може да доведе до нежелателни последствия”, коментира старши комисар Тодор Гребенаров, зам.-директор на главна дирекция \"Национална полиция\" (ГДНП).\"Както знаете, този протест беше нерегламентиран. Основният призив беше в социалните мрежи. Събра се голяма група от хора, ситуацията ескалира. Колегите бяха взели необходимите мерки, но никой не е очаквал да се получи такава ескалация на напрежение\", каза още Гребенаров. ", "date": "2019.04.11", "title": "Жандармерия в Габрово след сблъсъците снощи, заради пребития продавач"}
{"url": "https://offnews.bg/112/dve-ot-nahapanite-ot-rotvajleri-detca-ostavat-v-pirogov-701043.html", "text": "Две от нахапаните от ротвайлери три деца остават на лечение в „Пирогов”, съобщи bTV.Трите момчета - на 7, 9 и 12 г., както и възрастен мъж - бяха нахапани жестоко от кучетата в село Железница вчера към 13 ч. Те бяха откарани в болницата за спешна помощ с наранявания по ръцете и краката. Най-тежко пострадалото дете беше оперирано по спешност и остава в лечебното заведение. Там е и едно от братчетата му, чиито рани са обработени. Третото е освободено за домашно лечение.Възрастният мъж бе приет в болница \"Света Анна\".Децата живеят във Великобритания с родителите си от 5 г., тук били на гости на баба си и дядо си.Двете кучета са заловени и се намират в клиника. Те не са били агресивни при залавянето им.Полицията арестува за 24 часа собствениците на кучетата - майка и син.Разследването по случая продължава.За нападение и причиняване на средна или тежка телесна повреда от животно законът предвижда до 3 години лишаване от свобода или пробация и глоба от 5000 лв. на собственика. В случай на смърт предвиденото наказание е до 5 години затвор.", "date": "2019.04.11", "title": "Две от нахапаните от ротвайлери деца остават в 'Пирогов'"}
{"url": "https://offnews.bg/sviat/bashtata-na-boris-dzhonsan-shte-se-kandidatira-za-evrodeputat-701048.html", "text": "Бащата на бившия британски външен министър Борис Джонсън ще се кандидатира за евродепутат на изборите през май, съобщи \"Обзървър\". „Идеята, че трябва омаловажим тези евроизбори е абсурдна“, заяви 78-годишният Стенли Джонсън и се обяви за оставане на Великобритания в Европейския съюз.Борис Джонсън е краен привърженик на Брекзит. Той подаде оставка през юли миналата година заради несъгласие с преговорната стратегия на страната за излизането ѝ от Европейския съюз.Брекзит трябва да е възможност и надежда. Възможност да правим нещата другояче, да сме по-гъвкави и динамични и да извлечем максимума от особените предимства на Великобритания в една отворена, обърната навън глобална икономика. Тази мечта умира, задушена от ненужна неувереност в собствените ни сили, написа в изявление по повод оставката си Борис Джонсън.Сега се насочваме към статут на колония и за мнозина ще е трудно да видят икономическа или политическа полза от това споразумение, допълни той.Някои от критиците на Тереза Мей виждат в лицето на Борис Джонсън неин възможен приемник, в случай че тя бъде принудена да се оттегли заради Брекзит.Великобритания и Европейският съюз се споразумяха за \"гъвкаво удължаване\" на Брекзит до 31 октомври. Така Великобритания ще трябва да участва в евроизборите, които ще се проведат между 23 и 26 май. ", "date": "2019.04.11", "title": "Бащата на Борис Джонсън ще се кандидатира за евродепутат"}
{"url": "https://offnews.bg/112/kamion-se-preobarna-na-trakia-shofiorat-zagina-na-miasto-701049.html", "text": "59-годишен шофьор е загинал на място, след като камионът му се е обърнал в канавка в района на 125 км на АМ „Тракия“, в посока София, съобщи агенция \"Фокус\", като цитира говорителя на Областната дирекция на МВР в Пловдив.Инцидентът е станал сутринта, сигналът е получен в 8:30 ч.Камионът е фирмен.Кабината е била напълно смачкана, заради което се е е наложило тялото да бъде извадено с помощта на специализирана техника на службата за противопожарна безопасност.Причините и обстоятелствата, довели до тежкия инцидент, се разследват.", "date": "2019.04.11", "title": "Камион се преобърна на Тракия, шофьорът загина на място"}
{"url": "https://offnews.bg/sviat/v-india-zapochnaha-naj-mashtabnite-izbori-za-parlament-v-sveta-701047.html", "text": "В Индия започнаха най-мащабните и най-скъпите парламентарни избори в света. По време на първата от седем фази ще гласуват индийци от 20 щата и съюзни територии.По данни на местни медии с организацията на вота се занимават почти 11 милиона души и той ще струва повече от седем милиарда долара. Изборите са смятани за референдум за управлението на премиера Нерандра Моди и неговата националистическа партия. Основният ѝ опонент е формацията \"Индийски национален конгрес\".Вотът ще продължи до 19 май, а броенето на бюлетините - до 23 май. Право на глас имат около 900 милиона индийски граждани, като 15 милиона от тях са между 18 и 19 години, припомня Ройтерс. Ще се гласува за 543 депутати, а партията, събрала най-много гласове, ще назначи премиер, информира БТА.Гласуването в щатите Бихар, Утар Прадеш и Западна Бенгалия ще протече в седем фази, а в щата Джаму и Кашмир в пет фази. В щатите, в които действат маоистки бунтовници, също ще се гласува в няколко фази. В щатите Андра Прадеш, Одиша, Аруначал Прадеш и Сиким ще се гласува и за избори за щатски парламенти.Индийският премиер Нарендра Моди и неговата партия Бхаратия Джаната (Индийска народна партия) искат да запазят властта. Но няколко изборни провала на партията в ключови северни индийски щати в края на миналата година върнаха надеждите на нейните противници от партията Индийския национален конгрес, оглавявана от Рахул Ганди, който е правнук, внук и син на индийски премиери.", "date": "2019.04.11", "title": "В Индия започнаха най-мащабните избори за парламент в света"}
{"url": "https://offnews.bg/obshtestvo/oblachno-i-dazhdovno-s-temperaturi-do-18-gradusa-700985.html", "text": "Днес въздушната маса ще се задържи неустойчива, облачността ще е предимно значителна, а около и след обяд - купесто-дъждовна. На много места ще има краткотрайни валежи, в отделни райони в Източна България те ще са придружени и с гръмотевична дейност. Преобладаващите максимални температури ще са между 13° и 18°, минималните ще са 5-10 градуса, прогнозира Националният институт по метеорология и хидрология.Над планините ще е предимно облачно с превалявания от дъжд, на височина над 2000 метра от сняг. На места в Родопите след обяд ще има и гръмотевична дейност. Ще духа слаб до умерен вятър от западната четвърт. Максималната температура на 1200 метра ще е около 9°, на 2000 метра – около 2°.Над Черноморието ще е предимно облачно и главно в следобедните часове ще има валежи от дъжд, на места интензивни. Ще духа слаб юг-югоизточен вятър. Максималните температури ще са 12-15°. Температурата на морската вода е 11-12°. Морето ще е почти спокойно, в повечето райони с 1 бал вълнение.", "date": "2019.04.11", "title": "Облачно и дъждовно, с температури до 18 градуса"}
{"url": "https://offnews.bg/politika/karakachanov-kritikuva-mestnata-vlast-za-naprezhenieto-v-gabrovo-701044.html", "text": "Вицепремиерът Красимир Каракачанов отправи критики към местната власт във връзка с напрежението в Габрово.Жители на града излязоха на протест вчера заради нападение на служител в супермаркет от трима роми, които са били криминално проявени. По-късно напрежението ескалира, като се стигна до сблъсъци. \"Проблемът е, че местната власт трябва да бъде много по-наблюдателна и активна в тези процеси, според мен, за да не се стига до подобни инциденти и тогава полицията да дойде да си свърши работата, защото това означава организиране на човешки и финансов ресурс, подкрепление от съседни областни дирекции. Това коства големи усилия на полицията\", каза Каракачанов след извънредно заседание на службите.\"Местната власт трябва най-после да започне да си върши работата и там, където един кмет на населено място знае, че приходящи се заселват незаконно и строят жилища незаконно или се настаняват в изоставени сгради, да сигнализира полицията да се вземат предварителни мерки, а не да се чака да се случи инцидент и тогава да хвърляме полицията с целия ѝ възможен ресурс да овладява положението\", допълни той.Без ясна програма за решаване на ромския въпрос няма как да се решат и тези проблеми, защото 20 години те бяха замитани, за да не се разсърди някой в Брюксел, подчерта Каракачанов и допълни, че трябва да се започне с образованието, защото според него неграмотни хора няма да спазват обществения ред и закона. Вицепремиерът коментира, че в момента ситуацията в Габрово е овладяна, като полицията си е свършила работата. Към момента ситуацията е спокойна, предприети са всички необходими мерки, не се очакват нови провокации, увери Каракачанов. По думите му няма данни за политическо вмешателство при организиране на недоволството. Близките до този криминален контингент в голямата си част са напуснали града, което според Каракачанов до голяма степен облекчава ситуацията.Каракачанов уточни още, че в Габровско имало контингенти от Сливен, които били привличани заради дърводобива и така незаконно се настанявали в региона.", "date": "2019.04.11", "title": "Каракачанов критикува местната власт за напрежението в Габрово"}
{"url": "https://offnews.bg/politika/joncheva-koruptcia-ima-navsiakade-problem-u-nas-e-grabezhat-701039.html", "text": "Факт е, че Разград има проблеми с чистотата на въздуха. Общината не признава този проблем или не желае в града да има станции, които да измерват нивата на замърсеността на въздуха. Това каза говорителят на ПГ на „БСП за България” и водач на листата на БСП за европейските избори Елена Йончева на среща с жители на Разград. Тя коментира, че е нужно да има такива мобилни станции, за да знаят хората какво е качеството на въздуха и добави, че за това може да се работи и с граждански организации. Йончева каза още, че се е срещнала и с жители на Велико Търново, където също има такъв проблем. Тя добави, че там онкологичните и респираторни заболявания са се увеличи с 20% заради наличието на завишени нива фини прахови частици и различни химикали във въздуха.„И там местната власт и държавата отказват да признат този проблем и отново не се взимат никакви мерки”, каза още Елена Йончева. Народният представител коментира и друг наболял проблем в област Разград - качеството на пътищата. „Това е повсеместен проблем, защото става въпрос за сигурността на българските граждани. Опитваме се разберем- какво е качеството на ремонтираните през последните 5 години пътища и магистрали. Искаме го не само заради инцидента в Своге, където е използван варовик вместо твърди частици и в резултат на това- пътят е станал хлъзгав и нестабилен”, заяви Йончева. Тя каза още, че проблемът не е в строителите, а в това, че част от бюджета, предвиден за пътища, се връща при хора от властта и по този начин качеството на пътищата се занижава. Йончева даде конкретен пример- пътя Разград – Попово, който е завършен през 2016 година и само след три години- целият е в пукнатини и дупки.Пред жителите на Разград Елена Йончева обясни, че мнозина казват, че Европа е нещо далечно, а това, което се случва у нас, няма нищо общо с това там. Тя каза още, че европейските избори са изключително важни не заради това- кой колко представители ще изпрати в Брюксел, а защото това е вот на недоверие към ГЕРБ. „Хората трябва да разберат, че гласувайки на изборите за ЕП, гласуваме не само за своето бъдеще, но и за бъдещето на децата и внуците си. Нашите доходи зависят и от ЕП, от общите стандарти за минимална заплата и пенсия в съюза”, категорична бе Йончева. Тя добави, че през последните 10 години имахме много възможности, които точно ЕС ни даде, за да живеем добре. „За тези години трябваше да има радикална промяна в стандарта на живот у нас. Никой не може да обясни- защо след милиардите левове помощ от ЕС ние стигнахме дъното по всички показатели”, коментира още водачът на листата на левицата. Тя попита защо се случва това.„Случва се заради три основни неща – корупцията, лошата съдебна система и непредвидимостта на разходите на инвеститорите”, отбеляза Йончева. Тя заяви още, че корупция има навсякъде, но у нас големият проблем е грабежът и уточни, че 11 млрд. евро всяка година изтичат от страната ни заради корупцията.", "date": "2019.04.11", "title": "Йончева: Корупция има навсякъде, проблем у нас е грабежът"}
{"url": "https://offnews.bg/tenis/gergana-topalova-stigna-chetvartfinalite-na-turnira-po-tenis-na-dvojki-701075.html", "text": "Българката Гергана Топалова се класира за четвъртфиналите на двойки на турнира по тенис на твърди кортове в Обидош, Португалия с награден фонд 25 хиляди долара.Топалова и партньорката ѝ Даниела Висмане от Латвия спечелиха без игра първия си мач след като съперничките им Йоана Лоредана Роска (Румъния) и Олга Парес (Испания) се отказаха.Следващото препятствие пред Топалова и Висмане са водачките в схемата Сара Бет Грей и Кейти Дън от Великобритания.Топалова, която участва и в турнира на сингъл, загуби във втория кръг от испанката Нурия Парисас-Диас с 4:6, 4:6 за 87 минути.Другата българка в Обидош Александрина Найденова също достигна до четвъртфиналите на двойки. Найденова и Анастасия Шошина (Украйна) също спечелиха без игра след отказването на Амина Аншба (Русия) и Анастасия Детюц (Чехия).", "date": "2019.04.11", "title": "Гергана Топалова стигна четвъртфиналите на турнира по тенис на двойки в Обидош"}
{"url": "https://offnews.bg/112/vlastite-v-stara-zagora-sabariat-54-romski-kashti-701050.html", "text": "Предстои събарянето на 54 незаконни постройки в ромския квартал в Стара Загора, съобщи кметът Живко Тодоров пред \"Фокус\".\"Събаряйки тези 54 постройки, общо премахнатите ще станат около 180, което е наистина голям брой. Със завършването и на последния етап, който сме предвидили, ще имаме сериозен напредък в борбата с незаконното строителство и разрушаване на гетото, което само пречи, а не помага с нищо на живущите там. Дори хората, живеещи в законно застроената част на кв. Лозенец, подкрепят тази акция“, обясни той.Продължава и инсталирането на камери с цел повишаване сигурността на гражданите.Общината работи и по изграждането на модерна индустриална зона в града, която да привлича инвеститори.", "date": "2019.04.11", "title": "Властите в Стара Загора събарят 54 ромски къщи"}
{"url": "https://offnews.bg/obshtestvo/shtedrite-obshtina-varna-vdigna-200-pati-obezshtetenieto-za-dve-nivi-701054.html", "text": "Цената на два терена, предвидени за отчуждаване от община Варна, е скочила неоснователно близо 200 пъти за по-малко от две години, разкрива Земята е необходима за строителството на нова връзка към автомагистрала \"Хемус\".Внушителните разлики излизат при сравнението на заповедите, подписани от кмета на града Иван Портних, съответно през юни 2017 г. и март т. г. Те се отнасят до едни и същи урбанизирани поземлени имоти, определени и в единия, и в другия случай като земеделска земя.Терените, чиято цена рязко е скочила в хода на процедурата по отчуждаване, се намират в западната част на Варна и през тях трябва да премине връзката между ул. \"Атанас Москов\" и магистрала \"Хемус\". За първи път местната администрация предприема опит за отчуждаването им в началото на юни 2017 г. Тогава кметът на Варна издава две заповеди, с които отчуждава части от по-големи поземлени имоти – едната от 859 кв. м, а втората от 703 кв. м. Определените за тях цени са съответно 690 лв. и 790 лв. за целите терени. Така сметката показва, че общинската администрация във Варна е определила средна цена за кв. м от парцелите около 0.96 лв.Във връзка с двете заповеди Варненският Административен съд образува дело по жалба на собственика на терените \"Сибанк\" с правоприемник Обединена българска банка. Решението е постановено през май м.г. и с него двете заповеди на кмета на Варна са отменени, а административната преписка му е върната \"за произнасяне съобразно дадените указания за тълкуване и прилагане на закона\".След това решение отчуждаването на частите от двата имота е спряно, а до втория опит за подновяването минават почти десет месеца. На 5 март т. г. кметът на Варна издава две нови заповеди за отчуждаването вече не на части, а на целите имоти, необходими за изграждането на \"Пътна автомобилна рампа на Автомагистрала \"Хемус\".Междувременно те вече са преминали в собственост на акционерното дружество \"Бляк сенд инвестмент\", свързана с бизнесмена Митко Събев през едноличната му компания \"Боракай\".С двете нови заповеди на варненския кмет Иван Портних се отчуждават отново два поземлени имота, но вече с обща площ 3.5 хил. кв. м, като определеното за тях равностойно парично обезщетение е вече 654.4 хил. лв. Това прави 187 лв. на кв. м, или почти 200 пъти повече от цената определена за кв. м от същите имоти през юни 2017 г.Откъде идва огромната разлика?Позицията на общината е, че през 2017 г. частите от имотите, които са попадали в трасето на автомобилната рампа на магистрала \"Хемус\", са били остойностени като земеделски земи със съответната категория, но после след съдебното решение се оказало, че трябва да се оценяват като урбанизирана територия, съгласно преобладаващото предназначение на територията, в която попадат.Доколко става дума за равностойно обезщетение обаче е спорно, тъй като терените, отчуждени за реализацията на пътното трасе (т.нар. пробив на бул. \"Сливница\"), преминават през район, в който се намират няколко големи търговски обекта и дори на метри от няколко от тях. За прокарването на трасето е ликвидирана дори автокъща и е отнета част от индустриална база, показва справка с платформата Google maps, пише Дневник.В същото време на сателитните снимки, поместени в същата платформа, се вижда, че терените, отчуждени за бъдещата рампа на магистрала \"Хемус\", никога не са били застроявани или използвани за търговски цели. Въпреки това община Варна е решила да повиши цената им 200 пъти в сравнение с постановената пак от самата нея само две години по-рано.", "date": "2019.04.11", "title": "Щедрите: Община Варна вдигна 200 пъти обезщетението за две ниви за отчуждение"}
{"url": "https://offnews.bg/tenis/grigor-dimitrov-s-video-za-turnira-v-los-kabos-701051.html", "text": "Oрганизаторите на турнира от сериите АТР 250 в Лос Кабос публикуваха специално видео, за да приветстват Григор Димитров, който е един от участниците в надпреварата.Състезанието ще се проведе между 29 юли и 3 август на твърди кортове. То води началото си от 2016 година и през миналия сезон бе определено като третото най-добро от категорията АТР 250.Организаторите дадоха и подробности за турнира в официалния си сайт. За момента те са осигурили двама тенисисти от най-добрите 30 в светованата ранглиста - Диего Шварцман и Димитров.През 2018 година шампион в Лос Кабос стана Фабио Фонини, който стигна до изненадваща победа над Хуан Мартин дел Потро. Сега италианецът отново е заявил участие и ще защитава трофея си, а сред потвърдилите е и Фелисиано Лопес.", "date": "2019.04.11", "title": "Григор Димитров с видео за турнира в Лос Кабос"}
{"url": "https://offnews.bg/politika/krum-zarkov-imam-edin-apartament-s-ipotechen-kredit-shte-go-izplasht-701078.html", "text": "Вярвам, че когато те питат трябва просто да отговориш. Още повече, когато няма какво да криеш. Та питат ме цял ден за единственото недвижимо имущество, което притежавам. Апартамента съм придобил през 2015г., година преди да влеза в политиката с избора си за член на Изпълнителното бюро на БСП. В този апартамент живея със семейството си. Друг нямам. Това написа депутатът от БСП Крум Зарков във фейсбук по повод  която Върховна касационна прокуратура възложи на КПКОНПИ и НАП по публикации в медиите относно произхода на средства за придобиване на недвижими имоти на значителна стойност от народния представител Крум Зарков. За имота и парите си Зарков обяснява още: Закупен е за 155 000 евро, а е намерен през обява в интернет. В нотариалния акт е записана точно сумата, за която съм се споразумял с предишния собственик. Нито стотинка повече или по-малко. Цената излиза малко повече от 1100 евро на квадрат, каквито са пазарните цени към онзи момент и съответстват на доста окаяното състояние на сградата.Парите са всичките мои и на съпругата ми спестявания, плюс спестяванията на нейните и моите родители. Освен тях взехме ипотечен кредит на стойност 65 000 евро. Ще изплащаме този кредит още 20 години, тъй че апартаментът ще е напълно наш към 2039 г.Имам и една кола. Купена също преди 2016г. На 8-9 години е вече.Нямам сметки за деклариране, защото по закон на деклариране подлежат само тези над 10 000 лв. Всичките си сметки да сметна заедно, не мога да ги докарам до толкова. Нямам проблем да се вдигне банковата ми тайна, тъй като по нея има само движение на заплати. Доходи, извън трудовите, практически не съм имал. Това са моите отговори. ", "date": "2019.04.11", "title": "Крум Зарков: Имам един апартамент с ипотечен кредит, ще го изплащам до 2039 г."}
{"url": "https://offnews.bg/nauka/rodi-se-bebe-s-trima-roditeli-v-gartcia-701053.html", "text": "Бебе с трима родители се роди в Гърция, съобщи Би Би Си. Момченцето се появило на бял свят на 9 април. Тежи 2 кг. и 900 гр.Детето е създадено с помощта на експериментална ин витро процедури, извършени от гръцки и испански лекари, за да помогнат на безплодна жена да стане майка. Те оплодили яйцеклетка от майката със сперма от бащата и добавили яйцеклетка от жена - донор. Разработили метода си, за да помогнат на хора със смъртоносни митохондриални заболявания да ги предадат на евентуалното си поколение. Лекарите твърдят, че комбинирането на ДНК на майката с донорската митохондрия може да предотврати риска от заболяване.Те уверяват, че майката и бебето са в добро здраве. Твърдят, че стореното е \"напредък в историята на медицината\", който може да помогне на бездетни двойки по целия свят.Но не всички мислят като тях. Експерти от Великобритания повдигат въпроса за етичните стандарти. Смятат, че подобни неща не бива да се случват.Известен е само още един такъв случай - със семейство от Йордания, който предизвика много спорове.Родилката е 32-годишна гъркиня с четири неуспешни опита за ин витро оплождане зад гърба си. Тя вече е майка, а синът ѝ ще носи част от генетичния състав на жената, дарила допълнителната яйцеклетка.Президентът на атинския Институт за живота д-р Панайотис Псхатас коментира случая така:„Неотменното право на жената да стане майка със собствен генетичен материал се превърна в реалност. Ние сме много горди да обявим международна иновация в асистираната репродукция и сега сме в състояние да дадем възможност на жени с множество ин витро неуспехи или редки митохондриални генетични заболявания да имат здраво дете\".Гръцкият екип работи с испанския център „Ембриотулс“, който обяви, че още 24 жени участват в опитите. Лекарите заявяват готовност да имплантират още 8 ембриона.През февруари 2018 г. лекари от Нюкасъл, които са пионери на технологията, са получили разрешение да създадат първите три бебета с по трима родители във Великобритания. Съответният регулатор е одобрил два опита на семейства с редки митохондриални заболявания.Тим Чайлд от Оксфордския университет и медицински директор на Партньорство за фертилитет изрази загрижеността си от факта, че рисковете от технологията все още не са напълно изяснени. Той е скептичен към въпроса дали технологията може да се смята приемлива в превенцията на митохондриалните болести.", "date": "2019.04.11", "title": "Роди се бебе с трима родители в Гърция"}
{"url": "https://offnews.bg/sviat/prevrat-svali-prezidenta-na-sudan-omar-al-bashir-701056.html", "text": "Суданският президент Омар ал-Башир подаде оставка под натиск. Ръководилият страната с железен юмрук от 30 години държавен глава бе свален с въоръжен преврат, информира \"Ройтерс\".В тв обръщение по държавната телевизия министърът на отбраната Ауад Мохамед Ахмед Ибн Ауф казва, че 75-годишният Башир е в арест \"на сигурно място\" и че страната ще бъде управлявана от военен съвет. Неизвестно е къде военните държат сваления президент.Ауф обяви тримесечно извънредно положение, прекратяване на огъня и отмяна на конституцията. Въздушното пространство на Судан бе затворено за 24 часа. Сухопътните граници - също до второ нареждане.Судански източници на \"Ройтерс\" казват, че Башир е в президентската резиденция под сериозна охрана. Тв каналът \"Ал-Машхад\" обаче съобщава, че Башир е успял да напусне страната.Башир е обвинен от Международният наказателен съд в Хага в геноцид в района на Дарфур по време на бунтовете, започнали през 2003 г., довел до смъртта на около 300 000 души и срещу него е издадена заповед за арест.Безредиците в Судан не са утихнали от средата на декември 2018 г. Протестите обхванаха около 30 града, включително столицата Хартум. Жителите на африканската страна са недоволни от значителното поскъпване на горивата, хляба и брашното, от острия недостиг на основни хранителни продукти. На 23 февруари Башир освободи централното правителство, ръководителите на всички провинции и обяви извънредно положение за една година, за да предприеме мерки за преодоляване на кризата. По-късно парламентът намали срока на действие на шест месеца.Хиляди хора протестират по улиците на Хартум. В столицата са разположени допълнителни подразделения на армията и бронирани превозни средства.", "date": "2019.04.11", "title": "Преврат свали президента на Судан Омар ал-Башир"}
{"url": "https://offnews.bg/futbol/stanislav-kostov-bih-si-izpalnil-dogovora-s-levski-do-kraia-s-ogromno-701055.html", "text": "Нападателят на Левски Станислав Костов е категоричен, че с огромно желание би изпълнил договора си с 26-кратните шампиони на България.Футболистът бе избран за играч на 28-ия кръг на Първа лига, като по време на награждаването футболистът сподели, че по време на зимната пауза е имал оферти от Турция, но е предпочел да остане при \"сините\", където подчерта, че се чувства щастлив. Нападателят вече има 20 попадения от старта на шампионата и еднолично оглавява листата на реализаторите.\"\", каза Костов.", "date": "2019.04.11", "title": "Станислав Костов: Бих си изпълнил договора с Левски до края с огромно желание"}
