{"url": "https://offnews.bg/futbol/stanislav-todorov-e-refer-nomer-1-na-balgaria-671442.html", "text": "Министърът на младежта и спорта Красен Кралев по традиция връчи меча на Черният рицар на съдия №1 за 2017 г. - Станислав Тодоров на 9-те годишни награди на Асоциацията на съдиите по футбол в България.„Съдийската професия наистина е една от най-тежките, защото рядко получавате похвали за успешната си работа, грешките се виждат повече“, каза министър Кралев. „Има израз, че един съдия си е свършил работата, когато е незабележим на терена, затова искам да благодаря на всички тези съдии, които бяха незабележими по време на срещите си. Искам да благодаря и на тези, които взеха правилните решения в спорните ситуации. Благодаря и на тези, които сгрешиха, но имаха мъжеството да си признаят грешките. На тези, които грешаха и изпълняваха поръчки, няма да благодаря“, добави Кралев.Той пожела на присъстващите съдии да носят любовта към футбола в сърцето си и да помнят, че от техните решения зависят както съдбите на много хора, така и цялостната оценка за феърплей в първенството. „Пожелавам на български съдия да свири на финалите на световно първенство по футбол“, допълни Красен Кралев. На присъстващите в залата и на останалите любители на футбола министърът пожела през следващата година да не бъдат свидетели на мачове като „Черно море“ – „Септември“ във Варна от тази година.Министър Красен Кралев връчи и букет цветя на „Най-добрата футболна съдийка за 2017 г.“ – Християна Гутева. Церемонията беше открита от председателя на Асоциацията на съдиите по футбол в България Антон Генов. Той помоли присъстващите за едноминутно мълчание в памет на Стефан Орманджиев, Богдан Дочев и Димитър Джавков, които си отидоха през тази година. На церемонията по награждаването на най-добрите съдии за 2017 г. присъстваха още Атанас Фурнаджиев, Михаил Касабов, Павел Колев, Атанас Караиванов, Петър Петров, Неделчо Чакъров и много други футболни деятели от настоящето и близкото минало.Шефът на съдийската комисия към БФС Петър Петров пожела на всички съдии да бъдат по-смели през следващата година и се извини на всички футболни отбори, които са били ощетени от съдийски отсъждания през годината, защото по думите му извинението е проява на европейско поведение.За първи път на церемонията бяха връчени награди за най-добър съдия по плажен футбол и за животоспасяваща помощ и смелост на футболния терен. Призът на животоспасяваща помощ отиде при съдийката Йоана Василева, която заради бързата си реакция е спасила живота на дете, което вследствие на удар е глътнало езика си на терена по време на мач.Най-добрите съдии за 2017 г. бяха отличени в 7 категории и бяха връчени и няколко специални награди:Най-добър футболен съдия за 2017 г. – Станислав Тодоров Най-добра футболна съдийка за 2017 г. – Християна Гутева Най-добър футболен асистент-съдия за 2017 г. – Мартин Маргаритов Най-добра футболна асистент-съдийка за 2017 г. – Екатерина МариноваНай-добър съдия по футзал за 2017 г. – Борислав КолевНай-добър съдия по плажен футбол за 2017 г. – Владимир Ташков Най-проспериращ футболен асистент-съдия за 2017 г. – Мирослав ИвановНагради за дългогодишен принос към българското съдийство – Тодор Колев, Георги Кабаков старши, Величко ЦончевЗа животоспасяваща помощ и смелост на футболния терен – Йоана ВасилеваМедийно отразяване на футбола и футболното съдийство през 2017 г. – в. „Меридиан мач“ и Ангел КишинЗа достойно приключване на футболно съдийската кариера през 2017 г.: Таско Тасков, Николай Георгиев, Николай Стайков, Светослав Динев, Николай Христов.", "date": "2017.12.18", "title": "Станислав Тодоров е рефер номер 1 на България"}
{"url": "https://offnews.bg/izvan-terena/italia-ludna-po-novata-vodeshta-na-iuventus-tv-671444.html", "text": "Италианският хегемон Ювентус отново излезе с едни гърди напред пред конкуренцията. Верен на традицията да привлича най-добрите професионалисти в редиците си, грандът от Торино ангажира очарователната Моника Сома за водеща в клубната телевизия.39-годишната дама и майка на две деца кара дори и феновете на другите отбори да си пускат канала на \"Старата госпожа\", за да слушат анализите й на играта на Пауло Дибала и компания.Стилът на водене на Моника, както става ясно от видеото, определено предразполага гостите към откровения.", "date": "2017.12.18", "title": "Италия лудна по новата водеща на Ювентус ТВ"}
{"url": "https://offnews.bg/politika/hristo-ivanov-pod-znaka-na-borba-s-koruptciata-se-preminava-kam-bruta-671443.html", "text": "\"Досега имаше един баланс на свенливо беззаконие и липса на борба с корупцията. Сега под знака на борба с корупцията се преминава към един доста брутален режим\". Това заяви лидерът на \"Да, България\" Христо Иванов в ефира на bTV по повод новия антикорупционен закон, който беше приет преди дни на второ четене в Народното събрание.Лидерът на \"Да, България\" добави, че проблемът е преди всичко във философията на новия антикорупционен закон. Според него той се прави, за да се избегне реформа в прокуратурата, а борбата с престъпленията, свързани с корупция, е нейна отговорност. Христо Иванов коментира още политиката на държавата спрямо българските граждани в чужбина:Той каза още, че управляващите се опитват да атакуват правото на гласуване по интернет.", "date": "2017.12.18", "title": "Христо Иванов: Под знака на борба с корупцията се преминава към брутален режим"}
{"url": "https://offnews.bg/temida/godina-i-10-mesetca-zatvor-e-naj-tezhkata-prisada-za-biachite-na-detca-671447.html", "text": "Районният съд в Асеновград осъди единадесетте обвиняеми за побоя над деца спортисти край язовир \"40 извора\" на 26 юни тази година.На петима от подсъдимите съдът наложи ефективни наказания от 8 месеца до година и 10 месеца \"лишаване от свобода\" при общ режим. Останалите шестима получиха условни присъди.Срещу подсъдимите са повдигнати обвинения в хулиганство, извършено в съучастие, с особена дързост и цинизъм.По отношение на гражданския иск за пострадалото момче Тодор Тодоров, който бе за 40 000 лева, съдът постанови да бъде изплатена сумата от 8 000 лева.Делото днес се гледа по съкратената процедура, тъй като подсъдимите признаха вината си. В съдебната зала бяха , с които са нападнати децата и треньорите им.Паричните гаранции, наложени като мярка за неотклонение на част от побойниците, отпадат, реши още Асеновградският районен съд.Присъдите могат да бъдат обжалвани в 15-дневен срок пред Окръжен съд-Пловдив.Инцидентът през лятото доведе до серия от  и  в ромския квартал на Асеновград.", "date": "2017.12.18", "title": "Година и 10 месеца затвор е най-тежката присъда за биячите на деца в Асеновград"}
{"url": "https://offnews.bg/sviat/vlak-padna-varhu-magistrala-v-shtata-vashington-ima-zhertvi-671445.html", "text": "Най-малко 6 души са загинали при дерайлирането на пътнически влак на мост над магистрала в американския щат Вашингтон.Един вагон от дерайлиралия влак е паднал от моста върху натоварената Пета междущатска магистрала. Най-малко 77 души са откарани в болница.Инцидентът е станал северно от град Олимпия малко след 8 ч. местно време.Първоначалното разследване показва, че преди да дерайлира влакът вероятно се е ударил в нещо на релсите.Влакът със 78 пътници и 5 членове на екипажа се е движел по маршрут от Сиатъл за Портланд, щата Орегон.Заради инцидента всички платна, отиващи на юг на магистралата, са затворени за движение.", "date": "2017.12.18", "title": "Влак падна върху магистрала в щата Вашингтон, има жертви"}
{"url": "https://offnews.bg/zimni/kak-iuzhna-koreia-se-gotvi-za-zimnite-olimpijski-igri-prez-fevruari-671436.html", "text": "XXIII-те зимни олимпийски игри ще се проведат в Пьонгчан, Южна Корея от 9 до 25 февруари 2018 г. Това са вторите олимпийски игри, които се провеждат в страната, след летните в Сеул, проведени през 1988 г.Подготовката на игрите струва близо 13 милиарда долара. Освен спорт, в Пьонгчан ще могат да се видят много неща за първи път – Omni-view (гледната точка на спортистите) технологии, холограми и 3D без очила, IoT (Internet of Things) и персонализирани услуги, хуманоидни роботи, най-бързият интернет в света.През 17-те олимпийски дни ще бъдат раздадени 222 сета медали, за които ще се борят 3000 спортисти от цял свят.Атлетите ще се състезават в 15 дисциплини и общо 102 състезания.Готови са вече двете олимпийски села, които разполагат с 1522 апартамента и 6608 легла.Почти толкова са и местата, подготвени за журналисти в медийното село.1.18 милиона билета за игрите са вече в продажба като най-търсени са билетите за състезанията по фигурно пързаляне и шорттрек, както и за откриващата и закриващата церемония на PyeongChang 2018. След старта на продажбата половината билети вече са продадени.Олимпийският комитет на PyeongChang 2018 се е постарал да улесни максимално и посетителите на зимните олимпийски игри.Осигурени са 42,984 стаи за посетители, разположени на разстояние до един час от олимпийските зони.Построена и нова високоскоростна жп линия, която свързва летище Инчон, Сеул и Пьонгчан. Така разстоянието между Сеул и Пьонгчан (163.4 км) ще се изминава за 69 мин., а от летище Инчон до Пьонгчан (227.9 км) ще се стига за час и половина.Веднага след Олимпийските игри в Пьонгчан започват и Параолимпийските игри – между 9 и 18 март.", "date": "2017.12.18", "title": "Как Южна Корея се готви за зимните олимпийски игри през февруари"}
{"url": "https://offnews.bg/obshtestvo/trus-s-magnitud-3-po-rihter-e-registriran-kraj-satovcha-671450.html", "text": "В 19:51 ч. днес край село Ваклиново, община Сатовча, е регистрирано земетресение с магнитуд 3 по скалата на Рихтер.Трусът е регистриран на 2 километра дълбочина, съобщават от Националния институт по геофизика, геодезия и география.Дежурният сеизмолог в института проф. Емил Ботев съобщи пред агенция \"Фокус\", че трусът е усетен единствено в село Ваклиново, не е усетен от жителите на Сатовча и Гоце Делчев.Няма данни за пострадали и разрушения.", "date": "2017.12.18", "title": "Трус с магнитуд 3 по Рихтер е регистриран край Сатовча"}
{"url": "https://offnews.bg/sviat/sauditski-printc-e-tajnstveniat-kupuvach-na-naj-skapata-kashta-v-sveta-671433.html", "text": "Коронованият принц на Саудитска Арабия Мохамед бин Салман е бил мистериозният купувач на луксозно френско имение, според \"Ню Йорк Таймс\".Вестникът пише, че договорът за имота от 2015 г. сочи към него, като преди това минава през няколко други компании. Къщата, която се намира близо до Версай, разполага с винарска изба, кино, езерце с риби кои и есетрови риби, както и с подводна камера.Луксозният имот струва 272 милиона евро, а списание \"Fortune\" го нарече най-скъпата къща в света.Досега купувачът ѝ беше неизвестен.Но \"Ню Йорк Таймс\" разкрива документи, които показват, че къщата е притежавана от инвестиционна компания, управлявана от личната фондация на принц Мохамед.Саудитското правителство отказва коментар на твърденията. Говорител на посолството във Вашингтон дори обвини журналистите от \"Ню Йорк Таймс\" в субективно отразяване и обслужване на лични интереси.Отвън Chateau Louis XIV изглежда като замък от 17-и век, построен в подобен стил на близкия Версайски дворец. При по-внимателна проверка се вижда, че това не е точно така - построен е след като бизнесменът Емад Хашоги разрушава сградата от 19-и век, която преди е обхващала 23 хектара. Освен това луксозната къща е с модерен интериор. Фонтаните, вентилационната система, осветлението и музиката например могат да бъдат управлявани със смартфон.", "date": "2017.12.18", "title": "Саудитски принц е тайнственият купувач на най-скъпата къща в света"}
{"url": "https://offnews.bg/politika/vmro-svetiat-sinod-na-gartcia-pravi-opiti-da-vazrodi-novi-tcarkovni-v-671429.html", "text": "Светият Синод на Гърция прави опити да възроди нови църковни войни, заявиха днес от ВМРО.Партията реагира на , че Българската православна църква „се намесва в юрисдикцията на Сръбската православна църква“ с решението на Светия синод на БПЦ да приеме молбата на „схизматичната Македонска православна църква“ да поеме ролята на църква-майка.За нас тази позиция е ултимативна, невярна и опасна за отношенията в православния свят. Твърденията, че Македонската църква исторически е под шапката на сръбската, насаждат нови църковни интриги, които могат да върнат църковните отношения столетия назад, категорични са от ВМРО.Припомняме, че Охридската архиепископия, според своята история, е недвусмислено и доказано българска. Така е позната и призната. Опитът на гръцкия клир да я причисли към сръбската духовна територия възражда старото гръцко-сръбско съглашателство против интересите на народа в Македония. Народ, който само допреди половин век се определяше като български, а днес постепенно отново получава свободата на самоопределение, заявяват от българското национално движение.Българската православна църква черпи своите права да бъде църква-майка на македонската от историческия факт, че македонските епархии са епархии на Българската екзархия. Те са присъединени чрез Референдум. През мракобесния период на Коминтернов диктат са откъснати напълно неправомерно с чисто политически действия. Сега, в разгара на нова ера по отношение на политиката спрямо Македония и Западните Балкани като цяло, историческата справедливост трябва да бъде възстановена, твърдят от ВМРО.От партията са категорични, че \"само и единствено историческите факти към настоящия момент трябва да са водещи. Само и единствено те трябва да бъдат взети под внимание при бъдещите разговори за статута на Македонската православна църква.\"", "date": "2017.12.18", "title": "ВМРО: Светият Синод на Гърция прави опити да възроди нови църковни войни"}
{"url": "https://offnews.bg/kultura/broeni-dni-ni-deliat-ot-grandioznoto-shou-na-solar-christmas-671430.html", "text": "Най-специалното и мащабно събитие на клуб \"Ялта\" наближава.Този петък, 22 декември, фестивалът Solar Christmas ще посрещне Армин ван Бюрен и Феде ле Гранд за едно неповторимо коледно шоу в зала \"Арена Армеец\". Старт на вечерта ще даде DJ Runo.Solar Christmas е едно от най-очакваните събития в края на годината от феновете на електронната музика. Мащаба, специалната празнична атмосфера и артистите, които винаги са на световно ниво, са основните причини за любовта на феновете. Всяка година в нощта на събитието зала \"Арена Армеец\" е превзета от хиляди фенове, а огромната сцена в залата от много танцьори и акробатични изпълнения. Качественото озвучаване, което винаги е било приоритет за клуба, както и специалните визуализации, допринасят за най-емоционалните моменти от нощта.Тази година организаторите отново са се погрижили събитието да бъде неповторимо и са направили нещо, което не се е случвало досега в България. Качването на двете звезди на електронната музика Армин ван Бюрен и Феде ле Гранд на една сцена е изключително и предвещава едно наистина грандиозно парти. Двамата холандци с изключителни кариери са признавали неведнъж, че България е една от любимите им парти дестинации - заради публиката и невероятната атмосфера, която тя създава.Ограничено количество билети за Solar Christmas може да намерите в OMV, YALTA CLUB и в мрежата на Eventim.bg на цени от 60 лева (стандартен) и 100 лева за VIP билет.Повече поробности за програмата на клуб \"Ялта\" може да намерите на официалната страница в Facebook, както и на yaltaclub.com.", "date": "2017.12.18", "title": "Броени дни ни делят от грандиозното шоу на Solar Christmas"}
{"url": "https://offnews.bg/politika/milka-hristova-v-biudzheta-na-stolichna-obshtina-za-2018-g-prioritet-671449.html", "text": "В бюджета на Столична община за 2018 г. приоритетите се заявяват, но не се доказват. Липсва посоката на развитие на града. Това каза заместник-председателят на Столичния общински съвет от БСП Милка Христова по време на семинар на тема „Проект за бюджет на Столична община за 2018 година“.„Бюджетите на СО се различават само по леката корекция в цифрите нагоре“, посочи тя.„Не за първа година твърдим, че средствата не се разпределят равномерно между различните жилищни комплекси. Приоритизиран е центърът, особено в навечерието на европредседателството“, обясни Милка Христова.Според нея е необходимо да бъдат отделени повече средства и за социални дейности.„Смятам, че 900 места за социален патронаж са крайно недостатъчни за нашия милионен град“, коментира тя.„Искрено се надявам подходът, заявен в началото на годината, СОС да не бъде слушател и получател на крайни данни от администрацията, а да бъде активен участник в разработването на политиките, най-после да се състои“, заяви Милка Христова.Според нея в проектобюджета на Столична община за 2018 година липсва анализ и представяне на политики. Липсва убеждаването в това, че зад финансовите разчети стои възможността за трайни решения.„В презентацията за Сектор „Транспорт“ бяха представени редица обекти, по които е работено през 2017 г. и такива, по които ще се работи през 2018 г. Липсваше защо тези обекти са избрани, какви са вижданията за развитието на различните видове транспорт“, обясни тя. „Например трамвайният транспорт, който е най-екологичен, и би следвало наред с метрото да бъде гръбнак на градския транспорт, предвид проблема с честотата на атмосферния въздух“, уточни Христова.„Представянето на обекти, които не са свързани аналитично, не ни дават възможност да видим посоката, в която се развива града“, каза заместник-председателят на СОС.„Запознах се с разчетите в бюджета от медиите. Стана ясно, че на 12 януари ще получим разгърнатия вариант, а на 24 януари от нас се очаква да го гласуваме. Така политика не се прави“, категорична е Милка Христова.", "date": "2017.12.18", "title": "Милка Христова: В бюджета на Столична община за 2018 г. приоритетите се заявяват, но не се доказват"}
{"url": "https://offnews.bg/turizam/blagoevgradchanin-specheli-audi-na-otkrivaneto-na-sezona-v-bansko-671435.html", "text": "Любен Шумaрски от Благоевград спечели чисто ново Audi A3 по време на откриването на зимния сезон в Банско. 49-годишният късметлия изрови изпод снега сандък номер 15, който му донесе голямата награда от превърналата се в емблема за Банско игра „Ловци на съкровища”.Щастливият притежател на луксозния автомобил се изправи в битка за изравяне на наградата с над 450 ентусиасти. Всички те имаха по 4 минути на разположение да търсят награди на Бъндеришка поляна, заровени под снега. „Много съм щастлив, преди 2 години пак участвах, но не успях да спечеля нищо. Моля ви, дайте ми минута, за да кажа на жена ми, защото тя не ми вярва”, каза Любен, който беше дошъл в българския топ курорт заедно със сина си, за да участва в „Ловци на съкровища”. Любен има магазин за автобои в Благоевград и е замислил да подари новото „Ауди” на сина си, който скоро става пълнолетен.23-ма късметлии спечелиха награди от играта на Бъндеришка поляна. Шестима от тях станаха притежатели на сребърни кюлчета от Fibank. Сред тях беше Ягодина от Враца, която беше дошла в Банско в компанията на миналогодишния победител, който тогава спечели „Ауди”. До последно миналогодишният щастливец се бореше да извади сандък с надежда да вземе втори автомобил от откриването на сезона в Банско, но този път късметът се усмихна на Любен от Благоевград.Петима от ловците на съкровища си тръгнаха от Банско с нови придобивки от „Мтел”. Сред тях имаше таблети и тонколонки. Перлата на Пирин – хотел „Кемпински Гранд Арена Банско” зарадва играчите с три награди – уикенд в хотела, ваучер за двама в СПА центъра и вечеря в ресторант „Коме Прима”. От Maxsport подариха два ваучера на стойност 250 лв. Уикенди за двама в хотел „Стражите” и в хотел „Мура”, осигурени от “Балкан Холидейз”, също зарадваха двама притежатели на сандъчета.БНК се включиха в играта с бяло вино La Scolca Gavi, а от „Домейн Бойар” подариха вино на други двама щастливци. Печеливш сандък донесе карта за всички съоръжения в Банско на Мая от планинското градче. От „Юлен” подариха Bansko Premium Card и на един ловец на съкровица, и Александър Дурчов, който беше най-бързият състезател в играта „Влез в отбора на шампиона”. Там два отбора се надпреварваха, предвождани от легендарните ски звезди Кристиан Гедина и Марк Жирардели. Тази година отборът на Гедина беше по-бърз, с най-добро общо време в спускането.Сезон 2017/2018 започна и със съвсем ново изживяване за всички гости на планината. Най-добрият български ски курорт изненада посетителите си с новата игра „Открий злато в лифта”. В нея се включиха всички, които се качиха в планината с лифт в деня на откриването. Трима от тях спечелиха златни монети от Fibank, 20 гости - шапки и шалове от Maxsport, а цели 200 щастливци бяха почерпени с безплатни коктейли.Купонът в Банско традиционно беше подкрепен от много музика и танци. Михаела Филева изпя най-големите си хитове на Бъндеришка поляна, а в типичното си ведро настроение водещият Део забавляваше гостите. Вечерта купонът продължи и в центъра на Банско, където Ути Бъчваров направи истинско шоу с много вкусотии, сред които зрелищен 100-метров суджук.", "date": "2017.12.18", "title": "Благоевградчанин спечели 'Ауди' на откриването на сезона в Банско"}
{"url": "https://offnews.bg/obshtestvo/nad-50-detca-biaha-varnati-obratno-v-uchilishteto-v-burgaskia-kvartal-671439.html", "text": "Над 50 деца бяха върнати обратно в бургаското ОУ „Христо Ботев“ в кв. Победа. Това е крайният ефект от въвеждането на Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Образователните медиатори, назначени в рамките на Интегрирания проект за социално включване на ромите и другите уязвими групи в Бургас, Средец и Малко Търново, който се финансира в рамките на Програма ЗОВ също се включват в този процес.Плюсът е, че това са подготвени хора, които знаят как се работи „на терен“, споделя ръководителят на проекта Магдалена Япаджиева:„“, коментира Япаджиева. Община Бургас работи успешно от 2008 г. с образователните медиатори от Фондация „Областен ромски съюз“, един от партньорите по проекта, успешно от 2008 година насам. По проекта са назначени трима медиатори - Габриела Панайотова, Десислава Тенева и Нигяр Гънгърлак. Те работят и с ученици, и с родители. Работата не е лесна, защото трябва да се напасне и графикът на възрастните. Медиаторите работят в две основни направления – клубовете „Активен родител“ и „Отговорен родител“. Много от родителите са оставили изборът дали детето да ходи на училище именно на своите деца, споделя Габриела Панайотова. „“, пояснява Габриела и уточнява, че вече имат устойчиви групи, които посещават редовно групите. Медиаторите разказват и какво представлява Механизма, защо е важно детето да се върне в училище, разясняват и до какво водят отсъствията и защо е важно да се информират учителите за отсъствие от учебния процес. Споделя и един от случаите, в които успяват да върнат дете обратно в класната стая:„“, казва Габриела. Работата на образователните медиатори продължава, а една от целите на Интегрирания проект е и да се гарантира устойчивост. Затова и тяхната дейност ще бъде финансирана от Община Бургас след края на проекта. Проектът на Община Бургас се изпълнява в рамките на Програма ЗОВ (Здраве и Образование за Всички), финансирана от Българо-швейцарската програма за сътрудничество.„Интегрираният проект за социално включване на роми и други уязвими групи“ е по Програма ЗОВ, швейцарска подкрепа за социалното включване на роми и други уязвими групи, финансирана от Българо – швейцарската програма за сътрудничество. Партньори по проекта са община Средец, община Малко Търново, фондация „Областен ромски съюз“, Основно училище „Христо Ботев“ в бургаския квартал „Победа“ и фондация „ОФФ Медия“.", "date": "2017.12.18", "title": "Над 50 деца бяха върнати обратно в училището в бургаския квартал „Победа“"}
{"url": "https://offnews.bg/112/maskirani-prebiha-dete-ot-sirijski-proizhod-vav-varna-671438.html", "text": "Петокласник от сирийски произход е бил пребит от двама маскирани в двора на училище „Н. Вапцаров“ въвВарна.„На 14 декември, след приключване на часовете, детето тръгва да се прибира вкъщи, излиза на двора, където има много деца. Част от тях са на път към вкъщи след приключили занятия, а други два класа са имали занятия по физическо. При толкова много хора на двора изведнъж двама с качулки на главата прескачат оградата на училището и пребиват това дете. То е петокласник, има брат, който също е в V клас, но е по-голям, на възрастта на деветокласник. Детето е без брат си в този момент, пребиват го, удрят го в носа. Веднага му се притичват на помощ и то е отведено в болница. Правена му е операция на носа, днес вече е в дома си, при семейството си“, допълни Венцеслава Генова -  началник на Регионалното управление по образованието във Варна, цитирана от \"Фокус\".Детето в момента е в дома си, а директорът на училището е уведомил полицията. Властите във Варна разследват кои са извършителите и техните мотиви. Генова допълва, че детето не е от семейство на бежанци, тъй като от години живеят в града.", "date": "2017.12.18", "title": "Маскирани пребиха дете от сирийски произход във Варна"}
{"url": "https://offnews.bg/sviat/svarzani-s-rusia-akaunti-v-tuitar-zasilili-vredata-sled-atentati-vav-v-671437.html", "text": "Акаунти в Туитър, свързани с Русия, са използвани, за да се увеличи \"въздействието и вредата\" от четири терористични нападения във Великобритания през тази година. Това сочат данни от проучване на Университета в Кардиф, цитиран от Би Би Си. В рамките на проучването са открити стотици свързани съобщения от 47 акаунта, свързани по-рано с Русия. Някои от постовете са антимюсюлмански, а други са критични към хора с такива възгледи. До момента Москва не е коментирала данните от проучването, но по-рано Русия отхвърли обвиненията за намеса чрез социалните мрежи. \"Не е редно която и да е организация да разпространява фалшива информация след терористична атака с идеята да сее омраза и да влоши вече ужасната ситуация\", коментира Деймиън Колинс от комисията по технологии, култура, медии и спорт.Според проучването в това са били замесени 70 акаунта, 47 от които по-рано са свързвани с Русия. Става въпрос за общо 475 съобщения, които са били споделени над 153 000 пъти. Сред тях са туитове като \"Нов ден и нова мюсюлманска терористична атака. Сподели, ако мислиш, че ислямът трябва да се забрани\". Друго съобщение е със снимка на жена с хиджаб, която според автора на съобщението игнорира жертвите на нападението на моста Уестминстър. От друг акаунт, свързван с Русия, обаче се подава противоположното мнение: \"Значи така изглежда свят с очила на омразата - горката жена, съдят я само заради дрехите ѝ\". В някои от случаите тези акаунти са изпращали съобщения директно до известни хора, в това число и до авторката на \"Хари Потър\" Дж. К. Роулинг, в опит постовете им да достигнат до техните последователи. В един от тези случаи до Роулинг е изпратен туит, в който я питат защо не е изразила \"възмущение от мюсюлманската терористична атака\" в Манчестър. Много от съобщенията от този вид са насочвани и към политици, сред които Найджъл Фараж. \"Доказателствата сочат за систематична стратегическа политически насочена кампания, насочена към Великобритания с цел да се увеличи вредата за обществото от терористичните атаки\", посочват авторите на проучването.  Според американска компания обаче те са под 0,01% от съобщенията в Туитър 24 часа след всяка атака. ", "date": "2017.12.18", "title": "Свързани с Русия акаунти в Туитър засилили вредата след атентати във Великобритания, сочи проучване"}
{"url": "https://offnews.bg/zdrave/spetcialna-komisia-shte-razreshava-lechenieto-na-bolni-s-novi-lekarstv-671441.html", "text": "Специална комисия ще разрешава лечение с нови лекарства, засегнати от наложения мораториум, ако е доказано, че липсва алтернатива, съобщи здравният министър Кирил Ананиев. Мораториумът НЗОК да заплаща нови лекарства през 2018 г. беше приет заедно с бюджета на Касата за следващата година. Президентът Румен Радев наложи вето на текстовете за мораториума, но то беше преодоляно в парламента. Ананиев обяви, че е създал работна група, която да предвиди всички промени, които трябва да се направят в нормативните актове, като увери, че всичко ще е готово до края на декември. Възможно е в някакъв момент да работят и няколко комисии, ако се натрупат много заявления за лечение към основната комисия, каза Ананиев, цитиран от БТА.Той подчерта, че ще бъде \"гарант за бързото придвижване на документите на нуждаещите се пациенти, за да не се стига до забавяне на лечението\".Финансирането на новите молекули ще изисква много пари, но други пера в Министерството на здравеопазването няма да бъдат лишени от средства, подчерта Ананиев и изрази убеждението си, че правителството ще даде подкрепата си, ако са необходими допълнително пари. ", "date": "2017.12.18", "title": "Специална комисия ще разрешава лечението на болни с нови лекарства, обяви Ананиев"}
{"url": "https://offnews.bg/obshtestvo/avtobusi-stavat-i-d-tramvai-dogodina-liniata-na-petitcata-s-kameri-p-671418.html", "text": "Нов трамвай ще тръгне по столичния булевард \"Тодор Каблешков\", той ще свързва \"България\" и \"Черни връх\". Доста от трамваите обаче ще спрат и ще бъдат заменени от временни автобусни линии, заради ремонти на трасетата им. Това стана ясно от представянето на бюджета на Столична община в областта на транспорта, направено от зам.-кмета Евгени Крусев.Най-големите промени са по пътя на легендарната Петица - по целия маршрут от Княжево до Съдебната палата ще се сменят релси, на всички спирки ще бъдат монтирани камери, а зеленото трасе ще продължи от Руски паметник до площад Македония. Там ще се движат и нов мотриси.Проблем ще има и за пътуващите с трамвай №7 по бул. България след \"Гешов\", ремонтът там бе отложен заради станцията от третия лъч на метрото. Обмисля се вариант мотрисите да се движат по едни релси, обясни Крусев, другият вариант е и там да тръгнат автобуси вместо трамваи.За първи път резервни автобуси ще чакат по спирките и ще допълват редовните рейсове-трамваи, за да се избегне блъсканицата за пътуващите. Трамваят събира много повече хора, затова, ако рейсът се препълни, ще тръгва и резервният да превози чакащите, обясни Крусев. Заради очаквания ремонт на Петте кьошета пред сградата на Районния съд и тунела под НДК на стенд бай ще са още трамваи 6 и 1. Шестицата ще слезе в тунела, след края на ремонта, и ще продължава по стария си маршрут към басейна Спартак. Ремонт ще има и по ул. \"Каменоделска\", докъдето се движат трамваи 3, 4 и 18. Маршрутът на тролей № 5 пък ще бъде удължен след \"Младост\" 1 до \"Младост\" 2, като Столична община ще предложи на обществено обсъждане закриването на линия 306. Тя дублира 90% от маршрута на тролей 5, а електротранспортът замърсява по-малко въздуха, мотивира предложението Крусев. ", "date": "2017.12.18", "title": "Автобуси стават и.д. трамваи догодина, линията на Петицата с камери по новите спирки"}
{"url": "https://offnews.bg/sviat/sasht-blokiraha-rezoliutcia-v-oon-protiv-priznavaneto-na-jerusalim-za-671446.html", "text": "САЩ наложиха днес вето върху проекторезолюция на Съвета за сигурност на ООН против признаването на Йерусалим за столица на Израел.Останалите 14 членове на Съвета за сигурност подкрепиха подготвената от Египет резолюция, в която не се споменаваха конкретно САЩ или Тръмп, но се изразяваше \"дълбоко съжаление от решенията напоследък, засягащи статута на Йерусалим\".В нея също така се заявяваше, че \"всички решения и действия, претендиращи да променят характера, статута или демографския състав на Светия град Йерусалим, нямат правна сила, недействителни са и трябва да бъдат анулирани съгласно съответните резолюции на Съвета за сигурност\".Проекторезолюцията получи 14 гласа \"за\" и един \"против\". Тя не се приема заради отрицателния глас на постоянен член, заяви японският дипломат Коро Бешо, който председателства Съвета за сигурност през декември.Тръмп планира да премести американското посолство в Израел от Тел Авив в Йерусалим.Внасянето на проекторезолюцията за гласуване \"е обида, която ние никога няма да забравим\", заяви постоянният представител на САЩ в ООН Ники Хейли, цитирана от Франс прес.В изказване след вота тя подчерта финансовия ангажимент на САЩ в полза на палестинското население и заяви, че е защитавала палестински семейства по време на визитата си в Близкия изток през лятото.", "date": "2017.12.18", "title": "САЩ блокираха резолюция в ООН против признаването на Йерусалим за столица на Израел"}
{"url": "https://offnews.bg/politika/alfa-risarch-radev-e-naj-odobriavaniat-politik-gerb-vodi-ako-izbori-671448.html", "text": "Президентът Румен Радев продължава да е най-одобряваната политическа фигура у нас - той има 57% подкрепа, сочат данните от проучването NOVA ALPHA INDEX.Сондажът е на агенция Алфа Рисърч съвместно с Нова телевизия.Втората позиция в топ 5 на най-одобряваните политици е за Йорданка Фандъкова - тя има 36% одобрение от респондентите.Премиерът Борисов е трети - с 33,1% одобрение. Следват Красимир Каракачанов и Корнелия Нинова - съответно с 29.9% и 27.8% одобрение.Ако изборите бяха днес, ГЕРБ запазва водеща електорална позиция - 25%.БСП обаче успява да мобилизира привържениците си през последните три месеца и бележи лек ръст - подкрепата за партията е 21.2%.За Обединените патриоти биха гласували 5.6% от избирателите, а за ДПС - 4.7%.Според проучването, към момента извън парламента остават ВОЛЯ, Реформаторският блок, \"Да, България\" и \"Нова Република\".", "date": "2017.12.18", "title": "Алфа рисърч: Радев е най-одобряваният политик; ГЕРБ води, ако изборите са днес"}
{"url": "https://offnews.bg/sviat/smartta-na-mlada-pop-zvezda-shokira-iuzhna-koreia-671423.html", "text": "Един от най-популярните поп изпълнители в Южна Корея - Джонхьон от групата Shinee, е открит мъртъв в Сеул, съобщават западни агенции.Shinee е една от най-популярните k-pop банди в света и любима на милиони младежи в Азия.28-годишният Джонхьон е открит в безсъзнание в южнокорейската столица и откаран в болница.Според местната полиция, цитирана от Би Би Си, става въпрос за самоубийство.Според южнокорейската агенция Yonhap, Джонхьон е открит от сестра си, а смъртта му е обявена по-късно в болницата.Shinee е създадена през 2008-ма година, като проект на южнокорейска продуцентска компания и завладяват k-pop чаровете през годините. През 2015-та година Джонхьон започва и своята успешна соло кариера.", "date": "2017.12.18", "title": "Смъртта на млада поп звезда шокира Южна Корея"}
{"url": "https://offnews.bg/ikonomika/etcb-edna-goliama-banka-ot-evrozonata-ima-problem-671419.html", "text": "Една от големите банки от Еврозоната не отговаря на капиталовите изисквания и могат да ѝ бъдат наложени ограничения, обяви Европейската централна банка днес, предаде Ройтерс.ЕЦБ не назова името на проблемната финансова институция по време на ежегодния си анализ за състоянието на сектора.Според прегледа усилията на ЕЦБ да накарат банките да държат повече капитал дават резултат, но остават слабости при трезорите с високи нива на лоши кредити.\"Банките до голяма степен са са устойчиви и стабилни\", каза в изказването си Корбиниан Ибел, ръководител на ЕЦБ. Данните показват, че повечето финансовите институции от еврозоната поддържат значително по-висок капитал от минимално изискуемия.Въпреки това една банка не изпълнява изискванията, а друга е малко по-добре, но също в риск.В края на миналата година пет банки не покриваха изискванията за капиталова адекватност, а по-късно две от тях - италианските Banca Popolare di Vicenza и Veneto Banca, по-късно се сринаха.", "date": "2017.12.18", "title": "ЕЦБ: Една голяма банка от Еврозоната има проблем"}
{"url": "https://offnews.bg/obshtestvo/balgarski-manifest-za-evropa-iska-da-zashtiti-pravata-na-sanarodnitc-671420.html", "text": "Правителството ясно и публично да заяви пред българската общност и пред останалите държави членки на ЕС, че опазването на правата на българските граждани във Великобритания е най-важен приоритет на страна ни по време на преговорите за Брекзит. За това призоваха участници в инициативата \"Български манифест за Европа\" в отворено писмо до министър-председателя Бойко Борисов. Писмото е подписано от Мария Спирова, активист за правата на европейските граждани след Брекзит, Светослав Малинов, член на Европейския парламент, и Стефан Тафров, дипломат и бивш посланик на България във Великобритания. В отвореното писмо се посочва, че въпреки всички уверения от британска страна окончателното споразумение между ЕС и Великобритания може да крие неприятни изненади за българите, които искат за останат в Обединеното кралство без излишни бюрократични спънки и ненужни разноски.В рамките на събитието се проведе дискусия на тема \"Голямата България\". В нея бяха изложени данни за мащаба на българската общност в чужбина, както и тенденциите по отношение на емиграцията на българина. От изнесената информация става ясно, че в периода от 1989 г. до 2017 г. повече от 1,5 млн. българи са напуснали страната. През последните 3 години обаче се наблюдава завръщане на българските емигранти, като през 2017 г. те са повече от 10 000.Според участниците в дискусията, сред които бяха Божидар Божанов от \"Да, България\" и журналистката Мартина Шопова, основната причина българите да напускат страната е чувството на безправие и липсва на справедливост. Навън е по-лесно да измериш възможностите си. Емигрантите избират страни, в които сумата на корупцията и шуробаджанащината не надхвърля общото чувство на справедливост.В публиката на събитието присъстваха Христо Иванов (\"Да, България\"), Атанас Атанасов и Радан Кънев (ДСБ) и др ", "date": "2017.12.18", "title": "'Български манифест за Европа' иска да защити правата на сънародниците ни след Брекзит"}
{"url": "https://offnews.bg/obshtestvo/priemni-roditeli-se-oplakaha-ot-lipsa-na-podkrepa-ot-darzhavata-671426.html", "text": "Приемни родители обявиха, че не получават подкрепа от държавата и са третирани с неразбиране от обществото за това, което правят, като опровергаха, че гледат деца само за пари. От Националната асоциация за приемна грижа коментираха разследвания, които разкриват как хората в цяло ромско село се издържат като приемни родители, като подчертаха, че това са единични случаи, в които са виновни социалните работници, които са ги утвърдили като приемни родители, и липсата на контрол. От Асоциацията обясниха, че издръжката, която държавата дава за децата в приемни семейства, е 195 лева за бебета и деца до 3 години, 227 лева за дете между 3 и 14 години, и 260 лева за децата от 14 до 18 години, като в тази сума се включват всички разходи на детето - дрехи и обувки, джобни, лекарства и т.н., като често цялата сума отива само за медикаменти.  Затова приемният родител често използва собствени средства, за да покрие нуждите на детето. В същото време приемните родители често не получават подкрепа за трудностите, които срещат в отношенията с децата. Някои се притесняват да споделят проблемите си със социалните работници, защото са заплашвани и обвинявани. Около 20% от децата в приемните семейства не идват от биологичните си семейства. Голяма част от тях са неглижирани, насилвани. Други 20% идват от центрове за настаняване, от болниците. Тези деца са много измъчени, много изтормозени. Те са като малки зверчета, които не вярват на никого, разказаха приемните родители. \"Това е професия като на социалния работник. Местоработата са нашите домове, работим на граждански договор, самоосигуряваме се. Изчислили сме, че приемният родител получава 80 стотинки за 1 работен час, 19 лева за ден. Чистата сума, която получават приемните родители, е 599 лева. За две деца увеличението е 160% за 3 - 170%. Заплащането на приемния родител се увеличава с 10%, а не получава две или три заплати, както се интерпретира\", обясни приемната майка Гинка Илиева.От Асоциацията подчертаха, че приемният родител няма право на болничен или на отпуск по майчинство. Ако на приемно семейство се роди собствено дете, жената няма да получава майчинство. Приемният родител няма право и на обезщетение за безработица. Ако приемен родител се разболее, детето бива извеждано от семейството, а родителят няма възможност да се лекува. Много приемни родители си отиват от онкологични заболявания и остават неподкрепени от държавата, допълниха от НАПГ.Приемните родители срещат трудности и в стремежа си да осигурят добри развитие на децата, защото не могат без съгласието на биологичния родител да запишат детето на училище, например. Трудности срещат родителите и когато става въпрос за получаване на медицинска помощ, а в някои детски градини отказват да приемат деца от приемни семейства. Приемните родители се сблъскват и с много предразсъдъци, особено ако хората видят бяла жена с мургави деца.Друг проблем е, че социалните работници у нас са претоварени. Според председателя на Асоциацията Мирослав Долапчиев социалните работници в България работят по 80 - 100 случая, докато в Европа стандартът е социален работник да поема по около 12 случая, особено ако детето е в риск.Проучване на \"Тренд\" от септември 2017 г. показва, че 33% от безработните българи и 31% от хората със средни доходи биха станали приемни родители, ако получават заплата и издръжка за това. Според данните от проучването едва 4% от българите биха станали приемни родители. В същото време 76% от българите смятат, че децата, лишени от родителска грижа, трябва да бъдат настанявани в приемни семейства, а не в социални домове.24% от българите свързват приемната грижа с грижа за изоставени деца, 11% я възприемат като временна грижа за деца в семейна среда, 9% я определят като вид работа за безработни.По данни на Агенцията за социално подпомагане към края на ноември в България има 2215 приемни семейства, като най-много са те в областите Варна, Велико Търново, Плевен, Шумен, Монтана, Хасково и Пазарджик. Най-малко приемни семейства има в София-област, Силистра и Кърджали. Професионалните приемни родители са 2206, а доброволните са 9.Към края на октомври 2017 г., в приемни семейства са настанени 2103 деца. 2016 от тях са здрави, а 162 са с увреждания. ", "date": "2017.12.18", "title": "Приемни родители се оплакаха от липса на подкрепа от държавата"}
{"url": "https://offnews.bg/112/tcatcarov-trudno-e-da-se-kazhe-che-ima-zapodozrian-za-ubijstvoto-v-m-671399.html", "text": "Трудно е да се каже, че има заподозряно лице за убийството в Момчилград до този момент, заяви главният прокурор Сотир Цацаров пред журналисти. 7-годишното момиченце беше намерено мъртво от майка му вчера сутринта. Жената открила трупа на детето у дома, прибирайки се от нощна смяна. Детето е било само през нощта. Обикновено баба му се грижи за него, когато майка му била на работа, но тя заминала за Турция, за да се грижи за сестра си. Бащата на момичето работел в чужбина. Семейството има и по-голям син, който живеел в Турция.Изнасянето на информация може да увреди интересите на разследването. Мога да кажа, че не малка част от ключа към решението ще бъде даден от експертните заключения след съдебно-медицинската експертиза, посочи Цацаров.След аутопсията лекарите са потвърдили, че смъртта е причинена от задушаване, но не от материала, с който е било овързано и запушено лицето на детето - извършено е преди това.Всички материали ще бъдат предадени утре в Националния институт по криминалистика и криминология или на частна лаборатория за незабавна обработка на ДНК материал.Ще работим максимално бързо. До този момент е трудно да се каже, че има лице, което е заподозряно, каза още главният прокурор.По думите му има оперативни версии, като част от тях са далеч по-истинни от другите, но в крайна сметка се нуждаят от доказателства.Към момента няма повдигнато обвинение. Засега разследващите не обявяват официално по какви версии работят.Вчера беше съобщено, че е образувано дело за умишлено умъртвяване на малолетно дете. Назначена е тройна съдебно-медицинска експертиза, която трябва да покаже как е починало момичето. Неофициално се говори за задушаване, отново неофициално се твърди и че главата му е била облепена с тиксо.В Момчилград от Турция се прибраха братът и вуйчото на момичето, днес се очаква да се прибере и бащата от Белгия.", "date": "2017.12.18", "title": "Цацаров: Трудно е да се каже, че има заподозрян за убийството в Момчилград"}
{"url": "https://offnews.bg/sviat/zapodozriaha-shofior-na-uber-za-ubijstvoto-na-britanska-diplomatka-671424.html", "text": "Шофьор на Uber е заподозрян за убийството на служителка на британското посолство в Ливан, предаде Ройтерс, като цитира източници от полицията в Ливан.Ребека Дайкс беше намерена удушена край път източно от Бейрут, а информацията за убийството бе съобщена вчера.Дайкс работила там за първа година, била ръководител на програма за международно развитие.\"Съсипани сме от загубата на нашата любима Ребека. Правим всичко, което можем, за да разберем какво се е случило\", се казва изявление на семейството на Дайкс.Според нейни приятели в деня на смъртта си тя трябвало да пътува за Великобритания за празниците.", "date": "2017.12.18", "title": "Заподозряха шофьор на Uber за убийството на британска дипломатка"}
{"url": "https://offnews.bg/obshtestvo/babh-zapochva-zasileni-proverki-za-kolednite-i-novogodishni-praznitci-671410.html", "text": "От утре Българската агенция по безопасност на храните започва засилени проверки, по повод коледните и новогодишните празници. Ще се инспектират предприятия за производство и търговия с храни, складове на едро, заведения за обществено хранене, обекти за търговия на дребно, пазари и борси. Инспекторите ще следят за произхода, сроковете, условията на съхранение и правилното етикетиране на храните, както и регистрацията на обектите и съответствието на сградов фонд и оборудване.Целта е да се гарантира безопасността на храните и да се предотврати всеки опит на недобросъвестни производители или търговци за злоупотреби, за да могат потребителите спокойно да посрещнат празничните дни. По време на празниците Агенцията по безопасност на храните ще има дежурни екипи. Те ще извършват проверки по сигнали за нередности, които потребителите ще могат да подават онлайн, или да използват за това горещия телефон на БАБХ – 0700 122 99.", "date": "2017.12.18", "title": "БАБХ започва засилени проверки за коледните и новогодишни празници"}
{"url": "https://offnews.bg/temida/razbiha-kiurdski-kanal-za-migranti-prez-balgaria-671422.html", "text": "Специализираната прокуратура повдигна обвинения срещу седем участници в организирана престъпна група за превеждане на мигранти през територията на България. Шестима от тях са задържани на 14 декември 2017 г. при специализирана операция на ГДБОП и Специализираната прокуратура в София.Един от участниците се укрива и е обявен за общодържавно издирване. Групата е била организирана и водена от кюрди (трима от които са сред обвинените) и е превеждала през българската територия кюрди от Ирак, Иран и Сирия по посока Сърбия или Румъния. Събраните доказателства сочат, че крайната дестинацията на канала са били страни от Западна Европа.Мигрантите пристигали от Турция нелегално през зелена граница или в тайници на международни автобуси и камиони. На уречени места участници в групата ги посрещали с автомобили, откарвали ги в София и ги настанявали по квартири срещу 20 лв. на ден на човек.За превеждането от Турция до София те плащали по 2000 евро всеки. Част от парите за „услугата“ били „превеждани“ по арабската система „Хавала“. Към Сърбия или Румъния мигрантите били транспортирани на малки групи от по 7-8 човека, където ги поемали местни каналджии.С постановления на прокурор от Специализирана прокуратура на четирима от участниците в групата бе наложено задържане до 72 часа. На 17 декември 2017 г. Специализираният наказателен съд уважи искането на прокуратурата за налагане на мярка „Задържане под стража“ и за четиримата. На другите двама обвинени са наложени парични гаранции. Предстои предявяване на обвиненията на седмия участник, след като бъде задържан.", "date": "2017.12.18", "title": "Разбиха кюрдски канал за мигранти през България"}
{"url": "https://offnews.bg/snukar/chomovski-i-hubanov-shte-premeriat-sili-s-tramp-i-robartsan-671409.html", "text": "Станаха ясни имената на двамата български играчи, които ще излязат на снукър масата с Джъд Тръмп и Нийл Робъртсън.Теодор Чомовски (19г) и Александър Хубанов (16г) са двамата играчи под 21 години, които се класираха най-напред в четвъртия ранкинг турнир към Българска Снукър Федерация, който се проведе през уикенда в спортен клуб „Академията“.Вчера пък Нийл Робъртсън спечели силния турнир Scottish Open и пристига в България като фаворит. Тръмп и Робъртсън ще играят във формат 6 от 11 фрейма пред българската публика в зала „Универсиада“ на 19 декември (вторник).Турнирът към Българска Снукър Федерация бе спечелен от Братислав Кръстев, който надви Георги Величков с 4:1 във финала. По този начин Брандо записа трета титла от началото на сезона в четири турнира.Финалистът Георги Величков реализира единствения сенчъри брейк в турнира от 102 точки при победата си над Жан Лаушман в 1/4 финалите. През настоящия сезон българските играчи реализират по един сенчъри брейк във всеки турнир, с което вдигат нивото на снукъра у нас.Георги Величков се справи с Теодор Чомовски в полуфиналите, докато Братислав Кръстев надделя над Александър Хубанов. Двамата ни таланти, които ще бъдат част от мача между Тръмп и Робъртсън ще получат безценен опит в играта на високо ниво.След месец и половина България ще бъде домакин на Европейското първенство по снукър за младежи, юноши и мъже.", "date": "2017.12.18", "title": "Чомовски и Хубанов ще премерят сили с Тръмп и Робъртсън"}
{"url": "https://offnews.bg/temida/s-lopati-i-bradvi-napadnali-detcata-ot-otbora-po-kanu-v-asenovgrad-671415.html", "text": "С лопати и други строителни и земеделски инструменти били нападнати децата от отбора по кану-каяк в Асеновград. Това стана ясно по време на делото срещу нападателите, които  и треньорите им на 26 юли.Инцидентът стана край язовир „40-те извора” по време на тренировка на отбора по кану-каяк от детско-юношеската школа на СК „Асеновец”. Конфликтът станал, след като част от биячите предложили помощ на децата, които обаче им отказали. Това провокирало младежите от ромски произход да проявят агресия. Днес пред съда всичките 11 подсъдими се признаха за виновни и поискаха делото да се гледа по бързата процедура. По този начин те си осигуряват намаляване на наказанието с 1/3 от предвиденото в закона. За част от тях прокуратурата поиска условни присъди. За двама от нападателите бяха поискани съответно две и три години затвор.Нападателите признаха, че са били децата и казаха, че съжаляват за стореното. В съдебната зала бяха показани брадвите, лопатите и дъските, с които са били нападнати децата и треньорите им, съобщава bTV. Единият от битите треньори е призован по делото само като свидетел, но не и като потърпевш.Бащата, чийто две деца бяха бити, иска мъжете да бъдат съдени не за хулиганство, а за опит за убийство. Оказа се, че част от подсъдимите са завели контрадело срещу децата с обвинение, че те са ги нападнали и пребили.Инцидентът през лятото доведе до серия от  и  в ромския квартал на Асеновград. ", "date": "2017.12.18", "title": "С лопати и брадви нападнали децата от отбора по кану в Асеновград"}
{"url": "https://offnews.bg/ikonomika/ek-razsledva-ikea-zaradi-danachni-sporazumenia-s-dania-671417.html", "text": "Регулативните органи на ЕС ще разследват дали споразумения между шведския мебелен гигант ИКЕА и датските данъчни власти помагат на компанията да плаща по-малко данъци, предаде Ройтерс. Мярката е в синхрон с последните действия на Съюза срещу нечестните данъчни сделки между правителствата на страните в ЕС и мултинационалните компании.Европейската комисия обяви в понеделник, че проверява две данъчни решения, засягащи Inter Ikea - компания, която управлява франчайз бизнеса на ИКЕА и събира такси в размер на 3% от оборота от всички магазини ИКЕА чрез дъщерното си дружество в Холандия.Всички компании - големи или малки, мултинационални или не, трябва да плащат техния справедлив дял от данъци\", заяви комисарят по конкуренцията Маргрете Вестагер.Комисията обяви, че първото данъчно решение, което покрива периода от 2006 до 2011 година, е довело до прехвърляне на значителна част от печалбата в Люксембург, където не е била обложена. Второто решение, от 2011 г., било взето, след като Комисията обявила първото за незаконно, позволило значителна част от печалбата, придобита след 2011 г., да бъде прехвърлена в Лихтенщайн.Веригата за бързо хранене McDonald’s и френската компания Engie също попадат по ударите на европейските проверки заради данъчни споразумения.", "date": "2017.12.18", "title": "ЕК разследва ИКЕА заради данъчни споразумения с Дания"}
{"url": "https://offnews.bg/112/trima-raneni-v-katastrofa-kraj-selo-kichevo-671431.html", "text": "Двама мъже бяха тежко ранени и са с опасност за живота след катастрофа на пътя Кичево - Суворово, съобщи варненската полиция.Инцидентът е станал днес към 12 ч., когато \"Нисан\" и \"Хонда\" се удрят, когато 20-годишният водач на \"Нисан\"-а прави ляв завой по посока с. Каменар и блъска другия автомобил, движещ се към Кичево.След сблъсъка трима души са откарани в болница - водачът на първия и на втория автомобил, който е на 72 години, и неговият спътник - на 70 г.След обстойни прегледи е установено, че двамата водачи са получили вътрешни наранявания и кръвоизливи, като и двамата са настанени за оперативно лечение в МБАЛ „Св. Анна”, с опасност за живота.70-годишният мъж е получил контузни наранявания.По случая има образувано досъдебно производство.", "date": "2017.12.18", "title": "Трима ранени в катастрофа край село Кичево"}
{"url": "https://offnews.bg/obshtestvo/podupraviteliat-na-nzok-se-razdelia-s-posta-si-671408.html", "text": "Подуправителят на Националната здравноосигурителна каса (НЗОК) д-р Димитър Петров се разделя с поста си, стана ясно днес.Пред БТА той казва, че е бил освободен от поста по настояване на управителя на касата д-р Камен Плочев.В същото време, от пресцентъра на институцията съобщиха за OFFNews, чe подуправителят е напуснал по свое решение след дълъг болничен. Мотивите му не се съобщават.Пред БТА д-р Петров казва също, че в Касата настъпва \"прогресиращ хаос\" и повече не желае да работи там.Димитър Петров заема поста от февруари т.г., като преди това е бил на същата позиция до септември 2015 г.", "date": "2017.12.18", "title": "Подуправителят на НЗОК се разделя с поста си"}
{"url": "https://offnews.bg/temida/10-dela-za-tezhki-prestaplenia-otivat-v-sledstvieto-671414.html", "text": "Десет дела за тежки криминални престъпления ще бъдат възложени на НСлС до края на годината.Това обяви главният прокурор Сотир Цацаров по време на церемонията по встъпване в длъжност като директор на Националната следствена служба на зам.-главния прокурор .Цацаров обясни, че има визия кои ще бъдат тези дела, но когато бъдат възложени, ще станат ясни, съобщава БНТ.Цацаров заяви пълната си подкрепа за осъществяване на промени, свързани със структурата, ръководството и натовареността на НСлС. Той препоръча на Сарафов да направи събрание на следователите, за да чуе колегите си и тяхната визия, а след това да пристъпи към действия.Борислав Сарафов си пожела добро взаимодействие с институциите. Той се обърна към следователите с думите, че заедно ще \"успеем да възстановим имиджа и мястото на НСлС в системата\" и отбеляза, че авторитетът на службата се е позагубил в годините.След тържественото назначение, Сотир Цацаров пожела на своя колега да подкрепи НСлС и да направи така, че на нея да не се гледа като нещо, което е малко встрани от прокуратурата, защото тя трябва да бъде в началото.Пред медиите Сарафов коментира, че промяната в работата на НСлС може да се случи и с огранизационни мерки, и със законодателна промяна. По думите му законодателна промяна в посока натоварване на НСлС с дела би била изключително ценна и полезна.", "date": "2017.12.18", "title": "10 дела за тежки престъпления отиват в Следствието"}
{"url": "https://offnews.bg/zdrave/lekari-shte-vrashtat-desetki-hiliadi-zaradi-neverni-telk-reshenia-671412.html", "text": "Лекари ще трябва да върнат 56 000 лева заради неверни решения за даване на степен на инвалидност, на базата на които НОИ е отпускал пенсии. Случаите са 25 за 2016 г., а до септември 2017 г. - 39.Това съобщи управителят на Националния осигурителен институт Ивайло Иванов пред БНР.Миналата седмица лекари заплашиха да напуснат системата, ако заради отмяна на техни решения трябва да връщат пари.“Когато лекарите в ТЕЛК са издали актове, които не са правомерни, тоест това е установено чрез решение на НЕЛК или на съответния административен съд, едва тогава и само в този случай на лекарите се налага такава санкция от експертните комисии към НОИ, и те, естествено, трябва да възстановят сумата, която е надвзета или с която е ощетено държавното обществено осигуряване“, обясни Иванов.Миналата седмица след среща с зам.-здравния министър Бойко Пенков лекарите от ТЕЛК-Пловдив се отказаха да подават оставки и бяха уверени, че правителството напредва с реформата на медицинската експертиза на трудоспособността. Пенков съобщи, че работните групи финализират текстовете по новия модел на трудово-медицинската експертиза, като очакванията са той да заработи още през 2018 г.“Тези промени ще облекчат и хората, и лекарите. Ще им бъде осигурено спокойствие, едните да се грижат за здравето си, а другите да се чувстват оценени и защитени“, увери лекарите д-р Пенков.", "date": "2017.12.18", "title": "Лекари ще връщат десетки хиляди заради неверни ТЕЛК решения"}
{"url": "https://offnews.bg/ikonomika/kaloian-pargov-v-biudzhet-2018-na-stolichna-obshtina-niama-kachestven-671427.html", "text": "„В бюджета на Столична община за 2018 година има минимално увеличение на общинското участие във всяка една от дейностите, но като цяло можем да кажем, че това е поредният бюджет, който няма да реши нито един проблем на столицата.Tова каза лидерът на БСП-София и председател на групата общински съветници от БСП в СОС Калоян Паргов по време на семинар на тема „Проект за бюджет на Столична община за 2018 година“.„Бюджетът е по-голям от миналата година и причината за това са по-високите трансфери заради повишаването на минималната работна заплата и осигурителните прагове\", заяви той. „Кажете ми - транспортът ли ще бъде уреден? Благоустройството, най-вече в крайните квартали, ли ще бъде решено? Всички училища и детски градини ли ще санираме, след като за поредна година образованието е приоритет?\", попита Калоян Паргов.„Имаме финансова рамка, от която софиянци няма да почувстват ефективност, така както ние от БСП настояваме\", заяви лидерът на столичните социалисти. „За тази цел би трябвало да има програмни политики, базирани на предварително съгласуване и обсъждане, както поискахме тази година от управляващите. Очевидно обаче това беше имитация, защото нарочната комисия не започна да работи по-рано, така че да обсъждаме конкретните проблеми и насоки. Това беше „прах в очите\" на опозицията“, каза още той.„В рамките на този бюджет не очаквам някаква качествена промяна в развитието на София, освен това, че ще се приближим повече до третия метродиаметър, за който са заложени над 300 милиона лева от европейските фондове. Критиките ни са градивни, а не са просто защото сме от БСП\", заяви Паргов.„На софиянци можем да кажем, особено на тези в крайните квартали, където живее 2/3 от населението, че ще продължават да газят в кал и да падат в дупки. Децата им ще продължават да играят в необезопасени пясъчници и градинки или изобщо ще липсват такива\", допълни той.„Единственото място, където ще можем да се почувстваме европейци отново ще бъде идеалният център. Въпреки че и той се задъхва от куп проблеми, най-вече с липсата на добра транспортно-комуникационна схема и буферни паркинги, които да извадят колите от центъра и да накарат хората да ходят пеша или с велосипеди\", обясни той.", "date": "2017.12.18", "title": "Калоян Паргов: В Бюджет 2018 на Столична община няма качествена промяна в развитието на София"}
{"url": "https://offnews.bg/bojni/kontuzia-spria-topalski-za-boj-v-chechnia-671421.html", "text": "Един от водещите български ММА боец и кикбоксьор Деян Топалски се контузи на силната галавечер WFCA 44 в Грозни, Чечня. Той имаше за съперник местния боец Магомед Героев.Срещата беше много равностойна в началото, а двамата се дебнеха доста. Минута и половина след началото на мача, без видима причина българинът се срина на земята, след като лявото коляно подаде. Срещата беше прекратена, защото българинът не успя да продължи.„Общо взето едва ли можеше да стане по тъпо нещо – написа на своята Фейсбук стрница Топалски. - 1000 пъти предпочитам да бях пребит, нокаутиран или събмитнат, отколкото това! Бях уверен, силен, натрениран до безобразност и готов на всичко за тази победа.Едва ли за друг мач съм правил по-хубава подготовка от тази, но уви. Сега трябва да изчакам ядрено-магнитния резонанс, след като спадне оттока и да разбера какво точно се случи с коляното и как ще се възстановявам. Но каквото и да е, няма да се дам на никой и нищо!!!Благодаря на всички момчета, които ми помогнаха през последните месеци. Благодаря на жена си и сина ми, че изтърпяха да ме няма когато им трябвах най-много!Благодаря на спонсорите си за подкрепата и на всички приятели и непознати които стискаха палци за мен днес! Започваме нова битка! Сега!“.", "date": "2017.12.18", "title": "Контузия спря Топалски за бой в Чечня"}
{"url": "https://offnews.bg/drugi/grigor-dimitrov-izprevari-simona-halep-za-1-na-balkanite-671406.html", "text": "Най-добрият ни тенисист Григор Димитров беше определен за Спортист на Балканите за 2017 година в 45-то издание на анкетата на Българската телеграфна агенция. Призовата тройка допълниха Симона Халеп (Румъния) и Рамил Гулиев (Турция).В традиционното допитване участваха националните агенции на страните от региона - БТА (България), АНА-МПА (Гърция), АДЖЕРПРЕС (Румъния), Анадолска Агенция (Турция), ТАНЮГ (Сърбия), МИНА (Черна гора), МИА (Македония), ХИНА (Хърватия), ФЕНА (Босна и Херцеговина) и АТА (Албания).Димитров получи 62 точки, след като попадна в анкетните карти на всички гласували агенции. Той направи най-силния сезон в кариерата си и завърши на трето място в световната ранглиста, след като спечели финалния турнир на АТП на осемте най-добри през годината в Лондон. 26-годишният хасковлия взе още три титли в Бризбейн, в София и на турнира \"Мастърс\" в Синсинати. Той също така игра полуфинал на Откритото първенство на Австралия, където отпадна драматично в пет сета от Рафаел Надал (Испания).\"Щастлив съм да разбера, че съм избран за спортист на Балканите за 2017 година! Добрата работа дава добри резултати. Постоянството, вярата в себе си и пълната отдаденост се отплащат. Годината е силна и специална за мен и моя екип. Благодаря на семейството и екипа ми, на всички, които вярват в мен и ме подкрепят в трудните моменти и в успехите. За мен е чест да представям България! Весели празници и успешна 2018 година, България\", коментира за БТА Григор Димитров.Димитров е първият българин, който печели приза Спортист на Балканите, след Станка Златева през 2010 година. На второ място с 60 точки се класира водачката в световната ранглиста по тенис при жените Симона Халеп, която достигна до финала на \"Ролан Гарос\". Тя стана първата румънка в историята, която оглави класацията на Женската тенис асоциация. Трети с 49 точки е световният шампион в спринта на 200 метра Рамил Гулиев.Четвърта с 48 точки се нареди световната шампионка и европейска златна медалистка в зала на овчарски скок Катерина Стефаниди (Гърция), а пета с 46 точки е световната шампионка на диск и миналогодишна победителка в анкетата Сандра Перкович (Хърватия). Хърватският футболист Лука Модрич, който спечели пет трофея с Реал Мадрид през годината, в това число Шампионската лига, титлата на Испания, световното клубно първенство, Суперкупата на Испания и на Европа, е шести с 31 точки.Световният и европейски шампион по спортна гимнастика на халки Елефтериос Петруниас (Гърция) е седми с 21 точки. Осми с 19 точки е баскетболистът Богдан Богданович, който спечели Евролигата с Фенербахче, а с националния отбор на Сърбия стигна до сребърните медали на Европейския шампионат. Девета със 17 точки е волейболистката Тияна Бошкович, която беше определена за най-полезен играч при триумфа на Сърбия на Европейското първенство. Десети е македонският хандбалист Стоянче Стоилов, капитан на победителя в Шампионската лига Вардар (Скопие).На 23-о място с 5 точки беше класиран носителят на малката Световна купа по сноуборд в паралелния гигантски слалом Радослав Янков. Общо 30 състезатели получиха точки в анкетата.", "date": "2017.12.18", "title": "Григор Димитров изпревари Симона Халеп за №1 на Балканите"}
{"url": "https://offnews.bg/obshtestvo/dzhared-leto-prati-pismo-do-borisov-za-sadbata-na-pirin-671407.html", "text": "Холивудската звезда Джаред Лето се включи в кампанията за защита на Пирин на WWF (Световния фонд за дивата природа) и изпрати писмо до премиера Борисов.Текстът на писмото, който се генерира автоматично от системата на сайта WWF, призовава Борисов да вземе мерки казуса, да спаси вековните гори и да опази околната среда.Кампанията на WWF е споделена и от Джаред Лето. Звездата на филма Suicide Squad и фронтмен на 30 Seconds To Mars е споделил линк в своя Туитър акаунт, в който има близо 5 млн. последователи.\"Присъединиете се към мен и WWF, за да спасим вековните гори на Пирин от разширяването на ски зоната. Споделете и разпространете\", е написал Лето в социалната мрежа.Неговото послание е харесано от над 2,5 хил. потребители и споделено над хиляда пъти.", "date": "2017.12.18", "title": "Джаред Лето прати писмо до Борисов за съдбата на Пирин"}
{"url": "https://offnews.bg/obshtestvo/finalno-ndk-sled-golemia-remont-snimki-671413.html", "text": "Много работа, 45 млн. лв., скандали, протести, смяна на директори. Така изминаха последните месеци в подготовка на най-важната сграда за българското председателство на Съвета на ЕС - НДК. Днес Дворецът отвори вратите си, за да покаже как изглежда броени дни преди в него да влезе част от върха на Европейския съюз.Министърът на българското председателство Лиляна Павлова и министърът на културата Боил Банов, директорът на НДК Ангел Митев и шефът на борда на директорите разведоха журналисти из двореца.Главният вход на частта от НДК, домакинстваща председателството, е А4 (между новото културно пространство - зала \"42\", и \"Студио 5\"). От там ще влизат всички освен ВИП персоните, за които е предвиден вход А6 (след \"Студио 5\" в посока на Моста на влюбените). Пред последния са засадени лалета в цвета на европредседателството ни (синьо и бяло), припомни Павлова. Тях обаче ще видим чак на пролет.След влизането си ВИП гостите ще бъдат посрещнати от статуя на лъв - реплика на този, който стои до паметника на Незнайния войн.Близо до вход А6 се намира и международният пресцентър, където ще се провеждат медийните събития на председателството. Европейските гости ще се насладят на монументалното пано на акад. Светлин Русев. То е реставрирано, както и всички останали произведения на изкуството на НДК в частта на председателството.Емблематичните полилеи на НДК, които нощем се виждат на десетки метри от сградата, също са освежени и занемареният им вид е в историята, а таваните са пребоядисани в бяло, на места са сложени и окачени.На вход А4 е разположена специалната система за влизане, където гостите на града и всички, които имат достъп до събитията на председателството, ще получават своите документи. В някои от дните само частта, ангажирана като временен дом на Съвета на ЕС, може да събере хиляди души. Зала 3, в която ще се извършват всички пленарни заседания, изглежда неузнаваемо. Нова тъмнокафява ламперия контрастира с белите кожени столове и синия мокет в допълнение със златни лайсни. Според министър Банов \"няма втора такава зала в Европа\". Обновени са преводаческите кабини, а прожектори ще се грижат за цветното осветление по време на заседания.Залите 7, 8 и 9 също са с подчертан характер, благодарение на реставрираните произведения на изкуството. Някои от тях почти не са оборудвани, тъй като ще бъдат дом на \"разчупени\" и неформални срещи, каза Павлова.Бившата зала 10 пък е преобразувана в място за конферентен обяд. По традиция заседателите обядват в конферентен формат, обясни Павлова. Ресторант \"Скай плаза\" отива в историята. Там ще се хранят гостите на Двореца, а също така е възстановена и кухнята-майка на НДК, която не е използвана от много години. На много места стълбите са облицовани с гранит, сложени са и нови парапети.Макар и ремонтът от външната страна на сградата да не е много сполучлив или забележим, то отвътре е възвърнат загубеният чар на НДК.", "date": "2017.12.18", "title": "Финално: НДК след големия ремонт (снимки)"}
{"url": "https://offnews.bg/izvan-terena/grigor-dimitrov-se-sreshtna-sas-zvezden-turski-mesar-671389.html", "text": "Най-добрият ни тенисист Григор Димитров се похвали със среща с популярния турски майстор на барбекюто и звезден месар Нусрет Гьокче.Виртуозът на стековете има верига ресторанти, в които се сервира изключително месо, и набра огромна популярност. Той е стартирал бизнеса си в Германия, където се е преместил да живее от Анадола, но веригата му има ресторанти и в САЩ, включително най-големите мегаполиси като Ню Йорк, Лос Анджелис, Маями, където има платежоспособна клиентела. Гьокче има профил в Инстаграм с внушителните 2 милиона абонати.Сред посетителите на заведенията му са много футболни и светски звезди, които се забавляват особено с коронния му номер, когато по специфичен начин осолява вече готовата продукция, наричан SaltBae.Двама играчи на Байер Леверкузен от турски произход - Хакан Чалханоолу и Йомер Топлак дори обезсмъртиха оригиналното му движение след празнуване на гол. Сред феновете му е и Джъстин Бийбър, който също си качи снимка, на която имитира осолявенето на Гьокче. Мегазвездата Риана пък облича тишърт с неговия лик.Междувременно Григор Димитров, Роджър Федерер, Новак Джокович, Стан Вавринка, Доминик Тийм и други звезди в мъжкия тенис взеха участие в двеминутен клип, с който ATP поздрави феновете с предстоящите коледни и новогодишни празници.Димитров и колегите му нямат много време за празнуване. Българинът специално има да защитава миналогодишната си титла на турнира в Бризбън още в първите дни на 2018-а.", "date": "2017.12.18", "title": "Григор Димитров се срещна със звезден турски месар"}
{"url": "https://offnews.bg/112/24rodopi-com-majkata-na-ubitata-7-godishna-damla-e-zadarzhana-671428.html", "text": "Майката на седемгодишната Дамла, която бе убита при странни обстоятелства в Момчилград, е задържана от полицията, съобщи сайтът 24rodopi.com.Според регионалната медия снощи, около 22 часа майката на момиченцето Садет Муса е била докарана в болницата за преглед, който е задължителен преди задържане. След това тя и нейна приятелка били разпитвани до 4.00 часа сутринта.Убийството на детето доведе до напрежение в родопския град. Малко преди 15 часа започна протестно шествие. Хората в Момчилград са недоволни заради липсата на официална информация за убийството на Дамла.Около 50 души се събраха пред блок „Слава“, където живее семейството. След това групата тръгна покрай Общината към центъра и зави в посока към сградата на Районното управление на полицията. В протестното шествие се включиха още хора.„Искаме цялата истина за смъртта на Дамла“, заявиха протестиращи пред 24rodopi.com.Трупът на детето бе открит от майката като главичката на детето бе облепена с тиксо. Тогава Садет Муса твърдеше, че е намерила момиченцето си безжизнено, връщайки се от нощна смяна.", "date": "2017.12.18", "title": "24rodopi.com: Майката на убитата 7-годишна Дамла е задържана"}
{"url": "https://offnews.bg/zvezdi/brad-pit-stava-na-54-dnes-671434.html", "text": "Брад Пит отбелязва 54-тия си рожден ден днес.Носителят на наградата „Оскар“ е роден в щата Оклахома, а цялото му име е Уилям Брадли Пит.Пит изучава актьорско майсторство, което плаща със събрани от него пари. Първата му роля в киното е във филма „Телма и Луис“ през 1990 година, в който се появява само за 1 минута.След кратко му участие режисьорите започват да го канят в повече продукции, а участието му във филмите „A River Runs Through It“ и „Интервю с вампир“ го правят един от най-търсените и високоплатени актьори.Пит участва в над 50 филма. Печели „Оскар“ за най-добър филм като продуцент на „12 години в робство“. Удостоен е с наградата „Златен Глобус“ за най-добър поддържащ актьор за филма „12 маймуни“ и за най-добър за „12 години в робство“.Брад Пит бе женен за актрисата Дженифър Анистън, но през 2014 година се раздели със звездата от сериала „Приятели“ и се ожени за Анджелина Джоли. С актрисата имат 6 деца (3 от които осиновени), но се разделиха през 2016 година.", "date": "2017.12.18", "title": "Брад Пит става на 54 днес"}
{"url": "https://offnews.bg/112/danachen-sluzhitel-e-prostrelian-v-kolata-si-v-sofia-tazi-sutrin-obno-671391.html", "text": "43-годишен мъж е бил прострелян в автомобила си в София тази сутрин. По информация на БГНЕС пострадалият е служител на Националната агенция по приходите.Името му е Ивайло Стаменов Цветков, съобщи БНР.Той е началник на отдел \"Фискален контрол\".Срещу него не е имало заплахи.Инцидентът е станал тази сутрин около 8.40 часа на ул. \"Дунав\", на метри от детска градина и близо до Столична община, съобщават от СДВР.Стреляно е почти от упор. Ранен е на три места – в рамото и два пъти в ръката.Пострадалият е откаран във ВМА. Състоянието му е тежко. Раната в ляво - между рамото и гърдите, е сериозна.От полицията съобщават, че униформени са започнали издирването на стрелеца и изясняване на обстоятелствата около инцидента. Работи се по всички версии - от поръчка до лични мотиви.Районът е заграден, извършва се оглед.", "date": "2017.12.18", "title": "Данъчен служител е прострелян в колата си в София тази сутрин (обновена)"}
{"url": "https://offnews.bg/politika/horata-v-general-toshevo-zashtitiha-balgarskata-zemia-obiavi-kornelia-671392.html", "text": "„Респект и уважение към всички, които гласуваха против добива на природен газ на референдума в Генерал Тошево“.Това пише лидерът на БСП Корнелия Нинова във Фейсбук.„Преди месец и половина, на протеста им заявих, че Добруджа е национална кауза. Днес те защитиха българската земя“, отбелязва още тя.Близо 97% от гласувалите вчера в референдума казаха \"не\" на добива на газ.Те трябваше да отговорят на въпроса: \"Против ли сте Община Генерал Тошево чрез Общинския съвет или кмета на общината да одобрява устройствени планове, определящи територии за проучване, добив, преработка на нефт, природен газ, твърди горива, минни отпадъци?\".2,58% от гласоподавателите са дали отговор \"не\", а под 1% от гласовете са невалидни.Избирателната активност е над 52%, което прави допитването валидно. Гласували са 6 672 души.Решението за провеждане на референдума бе взето от Общинския съвет на 1 ноември след масови протести на местното население срещу намеренията на инвеститора \"Русгеоком БГ\" за 35-годишна концесия и добив на природен газ от находище „Спасово”, което обхваща 18 села в региона.Добруджанци се опасяват, че добивът ще отрови водата и почвата.", "date": "2017.12.18", "title": "Хората в Генерал Тошево защитиха българската земя, обяви Корнелия Нинова"}
{"url": "https://offnews.bg/izvan-terena/puskat-marka-za-125-ata-godishnina-ot-rozhdenieto-na-dan-kolov-671393.html", "text": "Пощенска марка, посветена на 125-годишнината от рождението на един от най-успешните български спортисти за всички времена Дан Колов, ще бъде валидирана утре в къща-музей „Дан Колов“ в село Сенник, община Севлиево.Пощенско–филателното издание се състои от една пощенска марка с номинал 0.65 лв. и специален пощенски печат.Тиражът на марката е 11 000 бр. Проектът е дело на българския художник акад. Иван Газдов.В официалната церемония ще вземат участие кметът на гр.Севлиево  д-р Иван Иванов, областният управител на Габрово Невена Петкова и роднини на Дан Колов.Марка с винетка за Дан Колов е издавана и през 2001 година, като част от серия от 3 марки с по 3 винетки, посветена на „Легендарни имена в българския спорт“ – Георги Аспарухов – Гунди, генерал Крум Лекарски и Дончо Колев – Дан Колов.Художник на изданието е Людмил Методиев.", "date": "2017.12.18", "title": "Пускат марка за 125-ата годишнина от рождението на Дан Колов"}
{"url": "https://offnews.bg/nashite-avtori/iz-delnitcite-na-edin-lud-11-15-dekemvri-671395.html", "text": "Понеделник, 11 декемвриДа се изясним още в самото начало, братя и сестри. Днес няма да се забавляваме, а ще сме сериозни, много сериозни, сериозни като инфаркт, сериозни като гробарска лопата, като пенсия кога брои рестото, като… А бе, много сериозни. Ще прегледаме свинщините, които са станали през седмицата и толкова. Както някои от вас знаят, докторът претърпя тежка операция, която още не е зараснала напълно и го боли, когато се смее. Като оня, дето го закарали в болницата с нож между ребрата. А лекарят го питал боли ли. Не, рекъл, само когато се смея… Обаче хич не му било до смях. И на нас не ни е. Лекуващият каза, че по-нататък не е изключено да ни стане весело, но на първо време едва ли… А има на какво да се посмеем. Например на гледката как госпожа Филипова, която до вчера не знаеше на кое се вика каца и на кое чеп, претака зелето. Лекуващият ни е запретил за два месеца да вдигаме по-тежко от вилица и лъжица. И тя ще-не ще… Животът е най-големият учител, да знаете.И предвид на забраната за вдигане на тежко, да започнем с по-лежерни теми. Например, културни.Ръководството на Академията за музикално, танцово и изобразително изкуство (АМТИИ) в Пловдив удостои шефката на бюджетната комисия в НС Мента Стоянова със званието Доктор хонорис кауза. Защото ходатайствала да се отпуснат 1.1 млн. лв. държавни пари на АМТИИ за ремонт на т. нар. Жълто училище.Лауреатката е малко притеснена. Ох, вика, аз нямам нищо общо с музиката… Което е малко пресилено, разбира се. Да се усмихва е второто най-хубаво нещо, което всяка жена може да прави с уста… Първото, както добре знаят всички мъже, са малките музикални форми. Така де, не е ли така? Е, в случая може и да не е. Госпожа Мента е вече на години. От друга страна обаче специалистите твърдят, че малките музикални форми не се влияели от възрастта. Дори обратно, битуват мнения, че „свирка на венец“ било едно от най-вълнуващите преживявания, които могат да се случат на един мъж. Засега нямаме мнение по тоя въпрос. Пенсиите, вие какво ще кажете?Пък „лорд“ Евгени Минчев е удостоен с голямата награда на Шестия международен конкурс за поезия \"Лирични гласове\". Отличието му бе връчено от поетесата Маргарита Петкова, председател на журито. Другите членове на журито са Венко Евтимов, Валя Василева, Весела Цалова и Пламен Тотев. Струваше ми се важно да ги спомена всички.Лично ние няма да вземем отношение по тая награда. Не за друго, ами лордът е много докачлив. Преди време се изпуснахме, та написахме, че Женята е единственият лорд в света, дето си е спечелил титлата със задника, и едва се отървахме от съд. И то само щото многократно се извинихме. Но, за да не сте капо, ето какво написа близката до сърцето ни колега Евелина Гечева: „Рядко мога да стигна до такъв потрес от литературна новина. Този \"издател\", това \"жури\" и тези \"творци\", взели решението, са синтезирали в себе си всичко, заради което мога да напусна България окончателно.“За да можете сами да прецените, ето едно от стихотворенията на наградения поет:Изкушавам се да цитирам още едно стихотворение, но малко ме притесняват семплите рими: скиор-ликьор; земетресение-кръвосмешение; птички-боички…Да се оправят поетите. Ние сме прозаик.И последната новина от културния фронт. В изложбата \"Спорът за реалността\" е показана интересна скулптура, наречена \"Цар\". Представлява златна маска на лице, което удивително не прилича на цар Терес, както би очаквал непредубеденият зрител. Напротив, същински Делян Пеефски.Авторът на произведението Стоян Дечев признава, че творбата му е провокация, но такава била ролята на изкуството.Не знам, понякога се стъписвам пред съвременното изкуство.Вторник, 12 декемвриЧервените отлагат вота на недоверие за януари. Толкова им е акълът! Оставят време на герберите да се подготвят. Цветанов беше категоричен: „Вот на недоверие няма да разклати стабилността в държавата. Разбира се, ние ще направим съответната защита на всичко, което смятаме, че е безпочвено.\"Безпочвените неща не са едно и две, но ГЕРБ ще ги защити всичките. Къде се изучиха всичките тия празнодумци, бе?!Ще ви кажа - в Брашняната лига. За който не знае, Брашняната лига обединява водещите университети от Банкя, Перник и Суходол….И кметицата, и тя е от същата лига. Рекла: Не съобщаваме данни за замърсяването на въздуха в София, защото ще ни питате за мерките… А то мерки, доколкото има, все са неадекватни. Сто пъти им се обясни на общинските лемури, че през лятото автомобилите са основният замърсител на въздуха, но през зимата не е така.От май месец съм осиновител на станции за измерване на ФПЧ по проекта AirBG.info на фондация \"Код: България\". И всяка сутрин гледам какво дишаме в София. До началото на ноември данните на датчиците показваха, че замърсяването с двата вида частици (PM10 и PM 2.5) е в допустимите граници. Но откакто комина на комшията почна да бълва кюмюрени облаци, картината рязко се промени. Истината е тази – отоплението на дърва и особено въглища е основният замърсител. За това трябва да помисли общината. Дали ще задължи собствениците да сложат филтри на комините или нещо друго, не е наша работа… Но бих искал да попитам защо лемурите от Топлофикация не присъединяват нови обекти. Познавам хора, които имат парно по кръговия модел и са доволни и от услугата, и от цената. Само че опитайте се да се присъедините… То е дявол на магаре тая работа.Понеже, нали, на думи всички сме ревностни привърженици на гражданското общество, та ако искате и на дело да сте такива, ви предлагам да станете осиновител на станция, което ще ви струва 80 лв. Срещу което ще знаете не само какво диша цяла София, но и конкретно вие какво дишате на вашия балкон. И ще подпомагате изработването на общата картина на замърсяването на въздуха в София. И от общината няма да могат да ви лъжат, както си искат, и да ви крият данните.Сряда, 13 декемвриВ средата на миналия месец една циганка (а може и българка да е била) гледала на ръка на Иво Прокопиев и му предрекла, че от КОНПИ (Комисията за отнемане на незаконно придобито имущество) му гласят запор и конфискация на имуществото. Нали знаете, те, богатите момчета имат навсякъде хора, които ги гледат в ръцете.И въпросната гадачка се оказа права. Цялата държавна репресивна машина се стовари върху Прокопиев. КОНПИ му блокира имот в Созопол, банкови сметки и дялове и акции в 40 фирми на обща стойност 199 млн. лв. Защото били придобити с парите от Работническо-мениджърската приватизация на разградското предприятие \"Каолин\" през 1999-2000 г., която била престъпна. Лично председателят на КОНПИ Пламен Георгиев обясни колко \"престъпна\". Но първо се направи, че не знае, че тая сделка многократно е проверявана и е разглеждана на три съдебни инстанции, които не са открили престъпление. Георгиев обяви закона \"Лучников\" за лобистки и постави под съмнение решение на ВКС. С една дума изплези се на правовия ред и неприкосновеността на частната собственост.Ще изпреваря разказа и ще кажа, че Прокопиев е обвинен в законни действия! Нито едно от обвиненията, посочени от шефа на КОНПИ, не е престъпно.1. Първо обвинение – „Каолин“ бил приватизиран от РМД.2. Второ обвинение: РМД-то било договорило да плати при сключването на договора само 10% от цената, а остатъка - на вноски?3. За плащането били използвани компенсаторки.4. И за капак на цялото престъпно поведение през 2013 г. Прокопито продал акциите си в \"Каолин\" на германска компания за 150 млн. лева.5. А докато бил акционер в \"Каолин\", получавал дивиденти.Както отбелязва Юлиана Бончева в „Сега“, ако разследването целеше истината, то трябваше да е насочено на първо място към Агенция за приватизация, която е продала предприятието при тези престъпни условия. Защото Прокопиев не го е откраднал Каолин, а го е купил. Е, верно, при условия, които някои не без основание наричат кражба… Но много странно, за вината на АП изобщо не се споменава.Тази незаконна саморазправа с Прокопиев е представена като възтържествуване на справедливостта. Дали може да се добие справедливост с несправедливи методи? Моят отговор е категорично не, но из Фейсбук срещнах много доволни от случващото се с Прокопиев, щастливи дори, че си е получил заслуженото.Това обаче не е мечта за справедливост. Това е онова грозно чувство, което Ницше наричаше ресантиман - завистта на неуспелия към успелия.Между другото, за нас, българите, това определение е тясно. У нас и успял на успял завижда, да не говорим пък за неуспял на неуспял. Българската завист не я хващат научните определения.Иво вика: „Удря се не бизнесът, а медиите на \"Икономедиа\". Има опит за подчиняването на цялото медийно пространство на няколко души от политическия елит.“Напълно сме съгласен. В момента се правят опити за приключване на процеса на комасация на вестникарската нива. И ако тези няколко души, по-точно трима, успеят да издялкат медиите на Прокопиев, на сергията ще остане само „Сега“ на газовия барон. Но и на него ще му намерят цаката. Помните навярно как с любезното съдействие на прокуратурата Пъпката и Донев бяха принудени да продадат дяловете си в „24 часа“ и „Труд“ на Пеевски и да се откажат от издателските си мераци. Схемата е тествана и работи перфектно. Всъщност, те схемите са много. Пламен Каменов, бивш гл. редактор на \"Нощен Труд\" и един от собствениците на \"Интермедиа\" (издател на \"Блиц\"), виеше миналия месец като флекс: Пеевски ни открадна \"Блиц\" със знанието на Борисов. Извикали ги на едно място, вкарали ги в една стая, в която били адвокатът на Пеевски Александър Ангелов и адвокатът на Домусчиев и „ние, вика Каменов, подписахме за нула време....“ Продават официално на Славка Бозукова, а в действителност на Пеефски и Домусчиев.И като бастисат „Икономедия“, ще настъпи пълното тържество на свинските медии.Ако не можете да си го представите, ще ви помогна с един пример. Таня Дончева си немала работа, та се изказала накриво срещу законопроекта на Шиши и Ментата за КТБ. И сега три деня събира гилзи…„Ламтящата за слава провинциалистка Татяна Дончева… Бившата консултантка на \"Мултигруп\" разположи грамадния си багажник в медията, която ръководи бившата глашатайка на Иван Костов - Стоянка Георгиева. В характерния си пазарен стил пред \"Медиапул\" известната като адвокатката на мафията юристка надрънка куп глупости…Провинциалната кака обаче не казва и дума за участието на главатаря Костов и приятелите му от кръга \"Олимп\" в присвояване на предприятия за стотици милиони левове. Дамата с багажника угодно пропуска и вторичния грабеж на активите на КТБ, от които толкова щедро се възползва Цветан Василев…“„Дамата с багажника…“, демек дамата с големия г… И това във вестника на най-дебелия издател, най-дебел депутат и политик и един от най-свинеподобните българи!Което ме подсеща да ви съобщя да търсите на пазара специалната емисия коледни картички на „Да, България“ с лика на прасе разбойник. Серията е от четири картички, а посланието на всяка от тях се разбира след като се изтрие посочено поле от прасето, както е в талоните на лотариите.Медиапул: Цецка Цачева вече представя идеите на Цацаров като препоръки на Брюксел. Цацата настоява от известно време да се въведат общи процедури за разследване на т.нар. \"трима големи\" в съдебната власт (шефовете на ВКС и ВАС и главния прокурор). И по телевизора правосъдният министър Тетка Цачева на три пъти излъга, че това, всъщност, е препоръка на Брюксел.Малий, ма много проста тая Тетка бе! Питат я - за царските имоти. Щото нали сега пак се редят някакви далавери около тях… Та Тетка вика: „Недобър знак е 20 г. вече да не се реши казусът с имотите на Фердинанд и Борис ТРИ“Ай, ай, ай… Борис Три. Много се смяхме на депутатката от ГЕРБ Диана Йорданова, която четеше римските цифри с английската азбука, например римско VІІ като „ви ай ай“. Но теткиното е направо дебилизъм. Паметливите веднага се сетиха, че това Борис Три всъщност е патент на Стратега от Мировяне. В знаменитото си участие в „Стани богат“ на Стратега му се падна въпроса кой политик е популяризирал знака с два пръста под формата на V? И един от възможните отговори беше Борис III, който отговор Стратега прочете като Тетка: „Борис Три“.С една дума, Тетка Цачева е на нивото на Стратега.Ама какво да се чудим на таз леля, израснала в рустикална среда, когато шефът ѝ, отличник и златен медалист от гимназията в гр. Банкя, рече, че и Първата, и Втората световна война започват от Балканите.Всичко Мара втасала, само гъза си не сресала. Прокуратурата щяла да се заеме с конкурса за красота „Мис България“.Категорично възразяваме! Ако в една държава простите печелят изборите, не виждам защо грозните да не печелят конкурсите за красота.Лично ние не се наемаме да кажем дали тазгодишната носителка на короната Тамара Георгиева е красива или грозна. Красотата е субективен въпрос. Но все пак не мога да скрия от вас, че, ако така изглежда красотата, която ще спаси света, то светът ще бъде доста нещастен. А за тези, които не са виждали победителката, ще кажа само, че малко прилича на Илияна Беновска.Четвъртък, 14 декемвриВеждито тежък реваншист. Понеже от кръга на Прокопиев му искали оставката, та сега, когато са в немилост, гледа и той да си отбие. И пуска компромати със задна дата. Иван Кръстев, жена му, Иво и неговата жена искали да приватизират „Червената къща“, но Веждито попречил. И те го обявили за враг № 1 и редовно водели разни хора да му викат под прозореца „Оставка!“Но палачинката се обърна и сега е ред на Веждито да тържествува: „На мен тези хора винаги са ми били несимпатични и смятам, че е време да отидат на мястото, което заслужават! Слава Богу, че затворът в София не е единствен в България! Мисля, че Старозагорският затвор и този в Пазарджик не са лоши.“И като един истински демократ, Веждито не възразява, ако на Прокопиев бъде дадена възможност да си избере къде би му било най-приятно. Ако искал, тъй като имал 200 млн., можел дори в Разград да си построи едно затворче и да си лежи срещу дома си, дето се вика.Подла душица крие Веждичката, не за пръв път проличава.Борисов объркал плановете на Симеонов с втория лифт. И явно Далавери няма да може да си изпълни обещанието към един човек. В такива случаи обикновено се налага да се връщат едни пари, ако вече са взети. Или да се отписват бъдещи приходи, които вече са разпределени по направления и пера… Което е много неприятно. И Симеонов е бесен. Борисов, вика, ме изработи! Той саботира моето предложение за промяна на концесията в Банско. Не искам да го виждам… Сега аз сядам и мисля до 28 декември, когато ще има заседание на МС. Всичко е възможно да стане – да не мислите, че аз съм от тези дето слушкат и папкат, и искат да си начешат егото!“Тоя е такъв прабългарин, че като нищо може да счупи снопа с клечките…Депутатите преодоляха ветото на президента и приеха отново Закона за бюджета на НЗОК. Със 126 гласа \"за\" и 95 \"против\" решиха, че догодина Здравната каца няма да покрива разходите за около 20 нови молекули за пациенти с онкологични, автоимунни и различни редки заболявания.В случая става въпрос за едни 25 млн. лева, които ще се икономисат от лечението на около 1000 души. А само вчера на МС, както справедливо отбеляза президентът Радев, се раздадоха 740 млн. лв. по доста неясни критерии. Президент Радев коментира: „Управляващите са на път да изгубят човешкия си облик…“ Според Радев решението на депутатите да откажат едни пикливи 25 млн. лв. за тежко болни хора става още по-цинично на фона на раздадените предния ден 740 лв. по доста неясни критерии. В смисъл, те ся ясни, де, едни хора трябва да станат още по-богати.Богатите ще плащат с пари, бедните ще плащат със здраве, това е повелята на новото време. Запитайте се къде се лекуваха Вежди, Мая Манолова, Фандъкова, Стефан Данаилов… И тогава ще си отговорите защо на българските депутати не им дреме, че в България няма да се внасят най-новите медикаменти за лечение.Петък, 15 декемвриНова свинщина с парламентарен адрес. Депутатите скопиха и без това яловия закон за борба с корупцията по високите етажи.Внесеният в зала вариант предвиждаше подателите на сигнали да бъдат защитени, да не носят отговорност, ако се окаже, че информацията им е била невярна. Обаче патриотите настояха този текст да отпадне. И той отпадна с гласовете на ОП, ДПС и БСП. Интересното е, че от ГЕРБ в залата присъствали само половината депутати и те се въздържали, вместо да гласуват \"против\". Което говори за какво? За предварителна договорка с ОП да осакатят закона. Кой ще подаде сигнал за престъпление, ако знае, че може да бъде съден за набеждаване?! Не е въпрос, отговор е.Драмата с мораториума върху молекулите продължава. Както казваше Йожи Бера, не е свършило, докато не свърши. Лично Борисов казва кога ще свърши. Сега зае народополезна позиция: \"Готов съм да преразгледам, ако трябва и след срещата с Радев, и мораториума с лекарствата. Майка ми, Бог да я прости, умря от рак. Ние със сестра ми си продадохме, каквото имахме, за да я купуваме молекулата за борба с рака…\"В такива моменти наистина ставам атеист. Ако имаше Господ, то той щеше да го изпепели на място за такава грозна лъжа, такава мръсна спекулация със смъртта на майка му. Продали с кака си каквото имали… Годината е 1998, Борисов отдавна вече си е надвил на масрафа, създал е десетки фирми, ИПОН, ИПОН-2, развива съвместен бизнес с Маджо, Пашата, Трактора… Та не се е налагало нищо да продава, за да купува молекули. Още повече, че въпросните молекули ще бъдат открити петнайсетина години по-късно! Повтарям, 1998 г. няма и идея за този тип лечение. Не мога да си обясня що за дребен боклук трябва да си, за да замесваш смъртта на майка си в такива долни лъжи!Това ми се струва такава низост, че на нейния фон дори съм готов да преглътна гаврата с парламентаризма у нас. „Готов съм да преразгледам…“ Той! Еднолично!Емил Кошлуков е новият програмен директор в БНТ1. Каменарчето вика: „Кошлуков доказа, че има модерна визия за обществената телевизия... Присъединяването на силни личности с професионални качества е приоритет за БНТ…\"И ние, разбира се, напълно му вярваме…Е, не чак напълно. Защото в обществото от доста време се шушумуши, че Кошлуков ще е офицер за свръзка на Пеевски в националната телевизия.Хватката се затяга и не само на вестникарския фронт. Напомням, че от миналия месец близкият до ГЕРБ Георги Харизанов стана изпълнителен директор на телевизия \"Европа\". Кулезич, която напоследък се изживяваше като борец срещу режима, я изфъчкаха от BIT. Дуетът Анка и Виктор набързо беше демонтиран и остатъчната част от него вече има едно наум.И сме на крачка от идеала:ВОЙНАТА Е МИРСВОБОДАТА Е РОБСТВОНЕВЕЖЕСТВОТО Е СИЛАСвободата на словото е достигнала онази точка, която се характеризира с думата коремусет от новговора на ангсоца. Тя означава приемане със сляп ентусиазъм на думите на Големия брат. Каквото и да каже премиерът, вестниците на Пеевски и контролираните от него електронни медии отговарят с коремусет.Това е положението Минке. Можеше да е и друго, но не и с народ като нас.", "date": "2017.12.18", "title": "Из делниците на един луд (11-15 декември)"}
{"url": "https://offnews.bg/zdrave/patcienti-obiasniavat-kak-mozhe-da-se-prebori-moratoriumat-za-novi-lek-671394.html", "text": "Пациентски организации \"Заедно с теб\" излязоха с мерки за това как мораториумът за нови лекарства все пак може да бъде преодолян. Мораториумът Здравната каса да заплаща нови лекарства през 2018 г. беше приет заедно с бюджета на Касата за догодина. Президентът Румен Радев наложи вето на текстовете, но то беше преодоляно от парламента. Според действащото законодателство административните процедури за промяна на Закона за бюджета на НЗОК за 2018 г. ще отнемат около три месеца.Затова пациентските организации предлагат спешно до края на 2017 г. да приключат преговорите на НЗОК за отстъпки с притежателите на разрешение за употреба на лекарства за одобрените от комисиите 32 иновативни молекули, за да могат да влязат в Позитивната листа на НЗОК за 2018 г. и да изчакат падането на мораториума.Пациентските организации обясняват, че по тяхна информация тези преговори са замразени, но ако те не приключат спешно, ще се забави осигуряването на лечението на пациентите. Те предлагат още специализираната Комисия за одобряване на нови терапии, предлагана от здравното министерство, да заработи временно и палиативно, докато изтекат изискваните по закон три месеца от приемането на бюджета. \"Бихме приели реимбурсирането на тези молекули, които се покриват от здравните фондове на 9 европейски държави като условие, тъй като повечето от тези, които кандидатстват в НЗОК отговарят на това изискване\", подчертават от \"Заедно с теб\".", "date": "2017.12.18", "title": "Пациенти обясняват как може да се пребори мораториумът за нови лекарства"}
{"url": "https://offnews.bg/bojni/bg-ronaldo-stava-boetc-ot-mma-671400.html", "text": "Популярният като БГ Роналдо футболист Даниел Златков обяви официално, че влиза в смесените бойни изкуства. Първата му битка ще бъде на 13 януари в зала \"Арена Армеец\".Участникът в последния сезон на Биг Брадър твърди, че е подписал най-скъпия договор в историята на ММА у нас и обяви, че му е писнало от женчовци във футбола.\"Много се изписа напоследък за моето бъдеще и искам да обявя на всички, които мислеха, че се бъзикам: Аз влизам с гръм и трясък в ММА. Вярвам, че подписах най-скъпия договор в историята на българския ММА.Надявам се да ми е подсигурен подходящ и здрав съперник, защото ми е писнало от женчовци във футбола. Елате на 13 януари в зала \"Арена Армеец\", за да видите как ги мачкам\", сподели българският Роналдо във видео, което публикува във Фейсбук.", "date": "2017.12.18", "title": "БГ Роналдо става боец от ММА"}
{"url": "https://offnews.bg/sviat/pinera-otnovo-prezident-na-chili-sled-4-godishna-pauza-671386.html", "text": "Консервативният милиардер и бивш президент Себастиан Пинера спечели предизборната президентска надпревара в Чили, предаде Би Би Си.Левият Алехандро Гилиер поздрави опонента си за победата и завръщането му в президентството след 4-годишна пауза. Той управляваше в периода 2010-2014 г.Пинера печели повече от 54% от гласове, което е ясен знак за завоя надясно на страната, която в момента е управлявана от президента социалист Мишел Бачлен, която подкрепяше Гилиер.Имащите право на глас в Чили са около 14 милиона, а избирателната активност беше 48.5%.\"Чили има нужда от разбирателство повече, отколкото от противопоставяне. Пътеките на бъдещето ни обединяват\", заяви новоизбраният президент.", "date": "2017.12.18", "title": "Пинера отново президент на Чили след 4-годишна пауза"}
{"url": "https://offnews.bg/112/arestuvaha-zhena-za-ubijstvoto-na-momichentceto-ot-momchilgrad-671383.html", "text": "Има задържан за убийството на 7-годишното момиченце в Момчилград, съобщи полицията, цитирана от Нова тв.Става въпрос за жена, която е много близка роднина на семейството.Името ѝ не се съобщава.Майката на детето намери трупа на дъщеря си в апартамента им в Момчилград вчера сутрин. Детето е било със залепена с тиксо уста. Детето живеело в апартамент в центъра на града с майка си, която работела на смени в местно предприятие. Тя открила трупа на детето, когато се върнала от нощна смяна около 6-7 часа сутринта.Детето е било само през нощта. Обикновено баба му се грижи за него, когато майка му била на работа, но тя заминала за Турция, за да се грижи за сестра си.Бащата на момичето работел в чужбина. Семейството има и по-голям син, който живеел в Турция.В Момчилград е засилено полицейското присъствие, като има и патрули на изходите на града.За момента от полицията и от прокуратурата не коментират мотива на престъплението. Не е ясно и как убиецът е влязъл в жилището.", "date": "2017.12.18", "title": "Арестуваха жена за убийството на момиченцето от Момчилград"}
{"url": "https://offnews.bg/zdrave/sestrata-na-premiera-nzok-triabva-da-plashta-i-za-inovativnite-lechen-671388.html", "text": "„НЗОК би трябвало да плаща за всички иновативни лечения при тежките и редките заболявания за пациенти, които са здравноосигурени и смятам, че това е справедливо”. Това заяви пред Нова телевизия сестрата на премиера Бойко Борисов - д-р Красимира Иванова.От 35 години тя работи в системата на здравеопазването и в момента тя е началник на отделението по неонатология в столичната АГ болница „Света София”.Според нея в медицината не трябва да има политика.\"На първо място трябва да се гледа ползата за болния човек, с какво може да се помогне и доколко\", каза още тя.Д-р Иванова посочи, че е изключително важна превенцията на тежките заболявания и че това е особено важно за това последващото лечение да е успешно.Тя разказа, че вчера се е видяла с брат си Бойко Борисов, но не са коментирали темата за мораториума върху иновативните лекарства.", "date": "2017.12.18", "title": "Сестрата на премиера: НЗОК трябва да плаща и за иновативните лечения"}
{"url": "https://offnews.bg/sviat/tramp-otreche-da-planira-uvolnenieto-na-spetcprokurora-za-ruskata-name-671396.html", "text": "Американският президент Доналд Тръмп отрече да планира уволнението на спецпрокурора по делото за руската намеса на изборите Робърт Мюлер. За възможно уволнение на Мюлер се заговори, след като президентът отправи критики срещу Мюлер, който е получил достъп до хиляди имейли, изпратени и получени от членове на екипа на Тръмп преди встъпването му в длъжност. Имейлите са на 13 души от екипа на Тръмп, в това число и бившият съветник по отбраната Майкъл Флин, който по-рано този месец призна, че е излъгал ФБР в рамките на разследването за руската намеса на изборите. Говорител на спецпрокурора заяви, че имейлите са получени от федерална агенция, а не от предходния екип на Тръмп и достъпът е получен по законен начин. Демократите също изразиха притеснението си през последните дни, че Тръмп може да уволни спецпрокурора. Той обаче отрече категорично да планира да го уволни. Не мога да си представя, че в имейлите има каквото и да било, защото, както казахме, няма тайни споразумения, каза Тръмп. Администрацията на Тръмп отрече да е работила с Русия в рамките на предизборната кампания през 2016 г. Самият Тръмп определи разследването като \"лов на вещици\". ", "date": "2017.12.18", "title": "Тръмп отрече да планира уволнението на спецпрокурора за руската намеса на изборите"}
{"url": "https://offnews.bg/obshtestvo/adresi-na-bul-tcarigradsko-shose-i-v-gorna-bania-bez-voda-dnes-671369.html", "text": "\"Симеоновско шосе\", \"Цариградско шосе\" и село Казичене са в списъка на местата, които ще останат без вода днес заради планирани ремонти от \"Софийска вода\".Ето и всички адреси.От 9:30 до 21:30 ч няма да има вода на бул. „Симеоновско шосе“ - от бул. „Г. М. Димитров“ до ул. „Димитър Шишманов“, ул. „Тодор Кожухаров“, ул. „Стефан Гечев“, ул. „Леа Иванова“, ул. „455- та“, ул. „Димитър Шишманов“.Във връзка с подмяна на сградно водопроводно отклонение на ул. „Кокиче“, кв. „Челопечене“ водата ще бъде спряна от 10 до 16 ч на ул. „Ангел Маджаров“, ул. „Петър Хр. Стойнов“, ул. „Старо селище“, ул. „Челопешко шосе“.Във връзка с подмяна на спирателен кран на ул. „Бойчо Бойчев“, кв. „Горна баня“ се налага спиране на водоподаването от 9 до 21 ч на ул. „Бойчо Бойчев“, ул. „Околовръстен път“, местност „Подлозище“, местност „Горни Смърдан“, ул. „Суходолска“ в района на бившия АРЗ „Люлин“. В „Горна баня“ водата ще бъде спряна и на ул. 646 от ул. „Обзор“ до ул. „Димитър Шишманов“ от 9 до 16:30 ч.В с. Казичине няма да има вода от 9:30 до 16:30 часа в кв. „Видните“.Заради изграждане на сградно водопроводно отклонение на ул. „Владимир Димитров - Майстора“, вилна зона „Беловодски път“, се налага спиране на водоподаването от 10 до 22 часа на ул. „Владимир Димитров - Майстора“.Заради реконструкция на уличен водопровод на ул. „Изворът на белоногата“ местност „Цариградско шосе“ - 7 км., се налага спиране на водоподаването от 9 до 21 часа на бул. „Цариградско шосе“ от №123 до №139; ул. „Магнаурска школа“; ул.“ Проф. Константин Илиев“, ул. „Константин Костенечки“, ул. „Изворът на Белоногата“, бензиностанция ОМВ на бул.“ Цариградско шосе“ 123АСлед възстановяване на водоснабдяването е възможно временно повишаване мътността на водата.След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.", "date": "2017.12.18", "title": "Адреси на бул. 'Цариградско шосе' и в 'Горна баня' без вода днес"}
{"url": "https://offnews.bg/obshtestvo/detca-organizirat-dva-kontcerta-v-pomosht-na-svoia-bolna-sauchenichka-671405.html", "text": "Приятели и съученици на Поли, която страда от рядко заболяване, ще направят две благотворителни представления тази седмица в помощ на своята приятелка.Този петък под надслов \"Да помогнем на Поли\" ще има концерт и театрално представление.От 15 часа в петък в дом на културата \"Искър\" в столичния кв. \"Дружба\" ще бъде концертът, а входът-дарение ще бъде 2 лева, като всеки, ако желае, може да остави и повече.В центъра на София, в камерната зала на \"Свалянска беседа\" пък ще има театрално представление от 17 часа. Входът ще е 5 лева, датата отново е 22-ри. Историята на ПолиПоли учи в столичното 32-ро СОУ и днес нейните приятели, родители и учители искат да ѝ помогнат повече от всичко. В следствие на рядка генна мутация на 10 годишна възраст /през 2012 г./ бъбреците и отказват и от тогава е на перитонеална диализа. От пет години Поли живее благодарение на поддържащото лечение.През всичкото това време Поли не се оплака, нито се предаде – продължи да ходи на училище и да получава отлични бележки. Не спря да мечтае и да вярва, че има шанс за нормален живот. Диализното лечение за такъв продължителен период, започна невъзвратимо и прогресивно да уврежда органите и костите и.Поли получи усложнения, които и причиняват ежедневни болки и заплашват живота и. Сега има шанс за бъбречна трансплантация в Минск, Беларус, която струва 60 000 евро- сума непосилна за семейството и.Единственият ни шанс да съберем тази сума е чрез помощта на хора, готови да дарят, за да спасят един млад живот. Всеки, който иска да помогне на Поли, :Дарителска сметка: IBAN номер BG11 BPBI 7942 4022 5345 01, BIC код BPBIBGSFТитуляр на сметката:Полина Димитрова Петрова. Гр. София 1000PAY PAL: irenapetr72@gmail.comЗа контакт и повече информация:Тел. +359886177670E-Mail: irenapetr@abv.bg", "date": "2017.12.18", "title": "Деца организират два концерта в помощ на своя болна съученичка"}
{"url": "https://offnews.bg/ikonomika/liutenitca-ot-baba-ili-zashto-filikon-reshi-da-naema-pensioneri-na-671186.html", "text": "Популярната пловдивска компания за производство на лютеница \"Филикон\" поде пионерска кампания за набиране на персонал, като се обърна към хората от третата възраст.Фирмата покани на работа пенсионери, които да се включат в производството със своя опит и съвети.Нетрадиционният подход на ръководството на консервената фабрика е продиктуван от глада за работна ръка в региона, а ефектът е в три посоки. От една страна, работата в консервната фабрика допринася да се подобри финансовото състояние на пенсионерите, много от които желаят да работят и след навършване на пенсионната възраст, но трудно откриват работни места. От друга страна, компанията разчита на традиционно добрите работни навици на тази възрастова група. И не на последно място, те са ценни със своя опит и съвети в производството на лютеница.Не като от баба, а от бабаОт компанията споделят, че в рецептите за своите едросмлени лютеници \"Нашенска\" и \"Балкански вкус\" разчитат на опита и любовта на нашите баби. \"Филикон\" произвежда зимнина вече повече от 70 години.По данни на Териториално статистическо бюро Юг, безработицата в Пловдив е намаляла с близо 7% през 2016 г. – в Пловдив тя е около 3%, а за региона е под 6%. Причината за това е динамичното развитие на икономиката през последните години, дължащо се преди всичко на производството – сферата, в която компаниите изпитват най-остър недостиг на кадри. Като част от този сектор, консервната компания е един от работодателите, които сами се опитват да решат проблема с липсата на работна ръка, наемайки и хора извън пазара на труда.\"Това не е трудно, защото дори и да се пенсионират, хората пак искат да работят – за да си добавят средства, да не бъдат в тежест на децата и внуците си и за да не се чувстват социално изолирани\", казва Иван Калибацев, изпълнителен директор на \"Филикон\". И можем да си бъдем взаимно полезни, продължава Калибацев, възрастните хора се нуждаят от допълнителна финансова помощ, а ние – от техните опит и знания.В началото на месец септември дружеството стартира кампания, насочена към две аудитории – възрастните хора и техните деца и внуци от града и региона. Оф- и онлайн обявите имат за цел набирането и на хора в предпенсионна и пенсионна възраст за производството на лютеница – работа на трудов договор, с коректно изплащане на възнагражденията и при стриктно спазване на всички изисквания на трудовото законодателство в България.\"Очаквахме да кандидатстват най-вече баби, но дядовците бяха дори повече. В крайна сметка наехме 7-8 души, повечето мъже\", разказа пред OFFNews Иван Калибацев. Новите служители все още са на работа във фабриката. По съвет на една от бабите, например, била леко променена пропорцията на подправките в една от лютениците, за да стане по-вкусна.Сега една пета от наетите в есенната кампания работници са в пенсионна възраст. \"А всяко бурканче Нашенска и Балкански вкус е приготвено с любов от ръцете на най-добрите експерти по домашен вкус – нашите баби. Не го пише на етикета, но ще го усетите още с първата хапка\", казват от компанията.", "date": "2017.12.18", "title": "Лютеница от баба - или защо 'Филикон' реши да наема пенсионери на работа"}
{"url": "https://offnews.bg/analizi/zashto-kogato-mrazim-miusiulmanite-pak-mrazim-evreite-671371.html", "text": "Може да се спори какъв точно ефект е целяла да произведе КОНПИ със запорирането на имуществото на семейство Прокопиеви, заради приватизацията на завода „Каолин”, но той очевидно не е в полза на репутацията й. Мотивите на комисията прозвучаха неубедително дори за тези, които по принцип гледат с дълбоко съмнение на всеки, натрупал милиони от приватизацията в България. Защото през нея са минали общо 1646 промишлени предприятия и ако си решил да подложиш на проверка начина, по който това е станало, няма как да се спреш на едно от тях. И съответно няма как да не те заподозрат в персонално насочена наказателна акция.Тук опираме до актуалната напоследък тема за ревизия на приватизацията. Дали тя би могла със стара дата да възстанови справедливостта, там където е била нарушена, или с днешна дата би породила нови несправедливости е отделен въпрос. Но, така или иначе, ако ревизията все пак тръгне, първо са необходими сериозни нормативни промени, включително и на конституционно ниво. А после тя трябва да засегне всички приватизационни сделки, независимо участниците в тях до кои политически кръгове са близки или от коя страна на фронта са в медийните войни. Пък и единствената институция, която би имала право да се произнася по тях, е съдът.Тъй като това не е станало, а и далеч не е ясно дали въобще ще стане, действията на комисията сега нанасят удар върху публичния й образ. Тя вероятно би могла да каже, че това не я интересува, защото е силова институция и няма как да бъде харесвана. Обратното е. Ако работата ти е да уличаваш другите в незаконност, ти самият не можеш да си позволиш да бъдеш улечен в каквото и да е.Ненадейното признаване, дошло от САЩ, на Ерусалим за столица на Израел разпали антисемитизма в световен мащаб и в този смисъл то не беше в полза дори на евреите, независимо от благодарността, с която го приеха. Пък и решението на Тръмп нито има някакви практически измерения, нито е израз на някаква видима политическа стратегия. Стои самотно и заядливо, като повечето негови жестове, които обслужват главно стремежа му да изглежда ексцентричен и непредвидим.Но по-важно е друго: за да се разпали антисемитизмът, значи че той съществува, а напоследък, насърчаван от десния радикализъм, пак става заплашителен с откровени елементи на фашизоидност. Въпреки тежкото чувство за вина, останало след Холокост, евреите продължават да бъдат за Християнската цивилизация обобщения образ на другия, на когото не искаш да признаеш правото да бъде като теб. И днес се получава следния парадокс: нарасналата враждебност към мюсюлманите, заради тероризма и бежанската вълна, на свой ред увеличава и враждебността към евреите. Парадокс е, защото признаването на Ерусалим за столица на Израел среща непримирима съпротива, включително и кървава, тъкмо от страна на мюсюлманите, които приемат града за техен по изконно право.Всъщност, това е един от многото парадокси, които идват от парадоксалността, съдържаща се в самата враждебност към някой, само защото е с различна вяра или етнос, при това не по собствено желание.", "date": "2017.12.18", "title": "Защо, когато мразим мюсюлманите, пак мразим евреите"}
{"url": "https://offnews.bg/obshtestvo/bnr-organizira-kontcert-v-pomosht-na-zhurnalistka-nuzhdaeshta-se-ot-s-671366.html", "text": "БНР и Софийската Света митрополия организират концерт в помощ на журналистка от радиото, която се нужда от спешна операция заради тумор в мозъка.Предрождественският концерт е на 21 декември от 18 ч. в храм \"Св. София - Премъдрост Божия\". Набраните средства ще бъдат предоставени на водещата от програма \"Хоризонт\" Станислава Пирчева. За операцията в Германия са необходими около 50 000 евро.В концерта ще участват Софийският свещенически хор с диригент иконом Кирил Попов, Смесеният хор на БНР с диригент Любомира Александрова и Детският радиохор с диригент Венеция Караманова.Ставрофорен иконом Ангел Ангелов, духовен надзорник на Софийска епархия, ще поздрави гостите на концерта, а водещ на събитието ще бъде доц. д-р Костадин Нушев, преподавател в Богословския факултет на Софийския университет \"Св. Климент Охридски\".За набиране на средства за операцията на Станислава Пирчева е разкрита дарителска сметка: Raiffeisen Bank: IBAN BG53 RZBB 9155 1008 770 503", "date": "2017.12.18", "title": "БНР организира концерт в помощ на журналистка, нуждаеща се от скъпа операция"}
{"url": "https://offnews.bg/sviat/naj-natovarenoto-letishte-v-sveta-bez-tok-11-chasa-nad-1000-poleta-s-671381.html", "text": "Най-натовареното летище в света остана без ток в продължение на 11 часа. Повече от 1000 полета на американското Хартсфийлд-Джаксън в Атланта бяха осуетени или отложени, а аварията засегна хиляди пътници, предаде Би Би Си.Терминалите потънаха в мрак, а самолетите останаха неподвижни край пистите, пише Ройтерс.Електричеството бе спряно малко след 13 ч. в неделя и бе възстановено 11 часа по-късно. Полетите ще започнат да се изпълняват в в 6 ч. местно време (13 ч. българско).Хартсфийлд-Джаксън превозва 275 000 пътници по близо 2 500 полета всеки ден.Федералното управление по въздухоплаване спря полетите към Атланта, заминаващите полети бяха отложени заради неработещата техника в терминалите, а международните полети бяха отклонени.Контролната кула работи нормално.Сред най-засегнатите от спирането на тока на летището в Атланта са летищата в Чикаго, съобщи АП. Десетки полети от или до Атланта са отменени от международното летище О'Хеър в Чикаго, най-натовареното в САЩ след с Хартсфийлд-Джаксън.Летището Хартсфийлд-Джаксън обслужва 104 милиона пътници годишно и е най-натовареното в света от 1998 г., отбелязва Асошиейтед прес.Проблеми имаше и на летището във Франкфурт, най-голямото в Германия. То отмени 170 полета заради снеговалежи, съобщи Асошиейтед прес. Засегнати бяха полетите към Берлин, Хамбург, Мюнхен, Виена, Дъблин и Варшава. Полетите на Делта и Луфтханза между Франкфурт и САЩ също са засегнати поради прекъсване на електрозахранването на летището в Атланта.", "date": "2017.12.18", "title": "Най-натовареното летище в света без ток 11 часа, над 1000 полета с осуетени и отложени полети"}
{"url": "https://offnews.bg/zimni/evrosport-predstavia-osobenostite-na-biatlona-s-pomoshtta-na-uvelichen-671401.html", "text": "Ексклузивната поредица на Евроспорт „Спортът отблизо“ продължава да ни показва тънкостите на някои от най-популярните спортни дисциплини.В новия епизод на поредицата на фокус е една от най-атрактивните и очакваните от феновете зими дисциплини, която всяка година привлича нови фенове – биатлонът.Той е една от най-старите практикувани дисциплини в олимпийската програма. Дебютът му е на олимпийски игри през 1960 г. в Скуо Вали (САЩ), а първият женски олимпийски турнир по биатлон е проведен на Игрите в Албeрвил през 1992 г.Новият ексклузивен епизод от поредица „Спортът отблизо“ представя детайли за 5-те дисциплини в биатлона – индивидуален старт, спринт, преследване, масов старт и щафета. Във всяка състезателна обиколка има стрелба, освен в последната.Именно стрелбата е моментът, в който майсторите на биатлона се отличават от останалите. Непосредствено след бягането пулсът на състезателите достига до 150 удара. Биатлонистите трябва много бързо да успокоят дишането си, тъй като това е от огромно значение за успешната стрелба. Половината от стрелбите са от изправена позиция, а другата половина – от легнала.Мишените са отдалечени на 50 метра разстояние, като техният диаметър е 4,5 см за стрелба от легнала позиция и 11,5 см за стрелба от изправена. Мишените са общо 5 при всяка стрелба, като за всяка пропусната мишена се налага изминаването на 1 наказателна обиколка в специално създаден участък на трасето.Дължината на въпросния участък е 150 метра, като за изминаването му са нужни между 20 и 30 секунди. При индивидуалния старт за всяка пропусната мишена се добавя 1 минута към състезателното време на участника. Целта на биатлона е съвсем проста - да бягаш най-бързо, да стреляш най-точно и да финишираш пръв.Новият клип от поредицата „Спортът отблизо“ е създаден чрез използването на увеличена реалност и използването на статистически данни, предоставени от множество специалисти в областта на биатлона.Олимпийските стартове по биатлон традиционно ще бъдат едни от най-интересните дисциплини на Зимните олимпийски игри в Пьончан, които ще можете да наблюдавате на живо в ефира на Евроспорт от 9 до 25 февруари 2018 г.", "date": "2017.12.18", "title": "Евроспорт представя особеностите на биатлона с помощта на увеличена реалност"}
{"url": "https://offnews.bg/obshtestvo/sniag-na-zapad-dazhd-na-iztok-a-temperaturite-ot-minus-3-do-6-nad-671372.html", "text": "След слабите валежи от сняг в Северна България тази нощ сутринта облачността отново ще се увеличи и вплътни и главно в югозападната половина от страната ще вали сняг, в югоизточните райони - дъжд. Ще духа слаб, в Източна България - до умерен северен вятър. Минималните температури ще са от минус 3° до 2°, а максималните ще са между 1° и 6°, показва прогнозата на НИМХ-БАН.Атмосферното налягане ще е близко до средното за декември и ще остане без съществена промяна.В планините ще е облачно с валежи от сняг. Ще духа слаб, по най-високите части – умерен вятър от юг-югозапад. Максималната температура на 1200 метра ще е около 0°, на 2000 метра – около минус 5°.По Черноморието облачността ще е значителна. Слаби валежи от дъжд ще има на места по южното крайбрежие. Ще духа до умерен вятър от север-северозапад, който постепенно ще се ориентира от север-североизток. Максималните температури ще са 4-6°. Температурата на морската вода е 10-11°. Вълнението на морето ще е около 2 бала.Валежи от сняг се очакват във вторник и сряда, когато температурите ще са между 0 и минус 4 градуса. В четвъртък и петък времето ще остане сухо и студено, със средна минимална температура за страната минус 7 градуса. Малко по-топло ще е в събота, когато отново ще вали сняг, а градусите ще са между минус 5 и 3 над нулата. В неделя, 24 декември, не се очакват валежи. Тогава температурите ще са между минус 5 и плюс 1 градус.", "date": "2017.12.18", "title": "Сняг на запад, дъжд на изток, а температурите - от минус 3 до 6 над нулата"}
{"url": "https://offnews.bg/politika/liliana-pavlova-razhozhda-zhurnalisti-iz-ndk-671376.html", "text": "Министрите на българското председателство на Съвета на ЕС 2018 - Лиляна Павлова, и на културата - Боил Банов, ще разхождат журналисти из НДК, за да се похвалят с ремонтираните зали, в които ще се провеждат събитията и срещите от календара на Българското председателство.Преди дни от стени на ремонтираната за десетки милиони сграда стърчаха кабели, а от покрива течеше вода.Обиколката започва в 11 ч. от вход А6, а българското председателство - след две седмици.", "date": "2017.12.18", "title": "Лиляна Павлова разхожда журналисти из НДК"}
{"url": "https://offnews.bg/futbol/koroniasvat-futbolist-1-na-7-ianuari-671387.html", "text": "Церемония по награждаването на Футболист на годината все пак ще има, разкриха организаторите.До последно самото провеждане на анкетата беше под въпрос, но през тази седмица ще бъдат уточнени всички подробности около гласуването, спонсорите и самата церемония, която е планирана за 7 януари, неделя, пише \"Тема Спорт\".Фаворит за отличието отново е националът Ивелин Попов, който изпраща успешна година на клубно ниво с руския Спартак Москва. Попето спечели титлата и игра в Шампионската лига. С националния отбор беше част от паметните победи над Холандия и Швеция в световните квалификации.Ако бъде избран, Попов ще се изравни с легендата Христо Бонев, като и двамата ще имат по три отличия.Рекордьор е Димитър Бербатов със седем награди, а Христо Стоичков има пет. Ще има също така награди по постове, както и за треньор на годината, където фаворите е Станимир Стоилов.Днес пък ще бъдат наградени най-добрите футболни съдии. Церемонията идва на фона на нестихващите след всеки кръг скандали със съдийството.", "date": "2017.12.18", "title": "Коронясват футболист №1 на 7 януари"}
{"url": "https://offnews.bg/ikonomika/blizo-97-ot-horata-v-general-toshevo-kazaha-ne-na-dobiva-na-gaz-671380.html", "text": "Референдумът в Генерал Тошево е валиден. Близо 97% от избирателите са гласували против добива на газ.Данните са от паралелното преброяване на вота, съобщи бТВ.96,91% от гласувалите са отговорили с \"Да\" на въпроса \"Против ли сте Община Генерал Тошево чрез Общинския съвет или кмета на общината да одобрява устройствени планове, определящи територии за проучване, добив, преработка на нефт, природен газ, твърди горива, минни отпадъци?\".2,58% от гласоподавателите са дали отговор \"не\", а под 1% от гласовете са невалидни.Избирателната активност е над 52%, което прави допитването валидно. Гласували са 6 672 души. Не са регистрирани жалби и сигнали.Решението за провеждане на референдума бе взето от Общинския съвет на 1 ноември след масови протести на местното население срещу намеренията на инвеститора \"Русгеоком БГ\" за 35-годишна концесия и добив на природен газ от находище „Спасово”, което обхваща 18 села в региона.Добруджанци се опасяват, че добивът ще отрови водата и почвата.", "date": "2017.12.18", "title": "Близо 97% от хората в Генерал Тошево казаха НЕ на добива на газ"}
{"url": "https://offnews.bg/sviat/honduras-preizbra-prezidenta-si-v-sporen-vot-671384.html", "text": "Досегашният президент на Хондурас Хуан Орландо Ернандес е победител в президентските избори на 26 ноември, съобщи избирателният трибунал след повторно преброяване на гласовете.По официални данни на трибунала Ернандес печели изборите с 42,95% от гласовете, а за Насрала са гласували 41,42%.Той ще управлява централноамериканската държава до 2022 г.Повече от месец привържениците на левия кандидат Салвадор Насрала протестират и твърдят, че изборите са фалшифицирани. В безредици при протестите бяха убити 17 души, напомня Асошиейтед прес.Вчера Насрала отиде във Вашингтон, за да представи доказателства за изборни измами. Той каза, че възнамерява да се срещне с представители на Организацията на американските държави (ОАД), на правозащитни организации и на Държавния департамент на САЩ.Сериозни въпросителни остават за резултата от президентските избори в Хондурас, написа в Туитър генералният секретар на ОАД Луис Алмогро. Той напомни, че двете главни опозиционни партии оспорват изборния резултат, към който изразяват съмнение и мнозина чужди дипломати в Тегусигалпа.", "date": "2017.12.18", "title": "Хондурас преизбра президента си в спорен вот"}
{"url": "https://offnews.bg/sviat/kanadski-miliarder-i-saprugata-mu-namereni-udusheni-v-doma-im-671382.html", "text": "Канадският милиардер Бърнард - Бари Шърман и съпругата му Хъни са били намерени удушени в дома им в Торонто, предаде Франс прес.Полицията намерила телата им след сигнал, получен в петък по обед от агента им, който бил ангажиран с продажбата на имота. Не е имало следи от взлом.75-годишният основател на фармацевтичната компания \"Апотекс\" и 70-годишната му съпругата лежали безжизнено в дома им.Пред канадски вестници полицейски източници заявиха, че третират смъртта на съпрузите като \"подозрителна\" и че е възможно да става въпрос за убийство-самоубийство, т.е. единият да умъртвил другия и да се е самоубил. Официално полицията съобщи, че не търси заподозрени в този случай.В отговор на тази версия семейството излезе с изявление, в което категорично я отхвърли.\"Родителите ни споделяха ентусиазъм за живот и посвещение към семейството си - напълно несъвместими със слуховете, които, за съжаление, циркулират в медиите.Шокирани сме и мислим, че е безотговорно полицейски източници да разказват теория, която нито семейството им, нито приятелите, нито колегите смятат за истинна\", се казва в него.Бари Шърман роден през 1942 г. Той е един от най-богатите хора в Канада. Основал е Апотекс (Apotex) през 1974 г. Компанията изнася лекарства в повече от 115 страни.", "date": "2017.12.18", "title": "Канадски милиардер и съпругата му намерени удушени в дома им"}
{"url": "https://offnews.bg/obshtestvo/sofia-sas-svoia-sistema-sreshtu-mrasnia-vazduh-prokuraturata-vliza-v-671398.html", "text": "Прокуратурата влиза в битката за чист въздух в София. Кметът Йорданка Фандъкова ще проведе среща с главния прокурор Сотир Цацаров и министъра на екологията Нено Димов, за да се реши какви мерки да се предприемат срещу горенето на отпадъци за отопление. 40% от запрашаването на въздуха в столицата се дължи именно на битовото отопление, заяви Фандъкова на семинар за представянето на бюджета на Столична община за 2018 година. Общината вече събира по райони старите гуми - акции бяха проведени в Овча купел и Младост, но това е само малка стъпка в битката с отоплението в гетата.Мръсният въздух в София ще бъде тема и на отделен форум по време на Председателството, обяви още Фандъкова. Столична община стартира пилотен проект за смяна на печките на 30 домакинства в район Нови Искър със системи на екопелети, на следващ етап ще се кандидатства за пари от ЕС по проект за нови инсталации за отопление. Столична община планира и да създаде инсталация за производство на пелети, с които да се подпомагат социално слаби семейства. В бюджета за 2018 година са предвидени и средства за засаждане на 2000 дървета по улици и булеварди. Столична община иска и промяна в законодателството, която да задължи автомобилите да имат стикер за екоклас. При първа регистрация той ще се поставя в КАТ, като ще се използват газ анализаторите, които Столична община купи за пътна полиция. За останалите коли еко стандартът ще се определя при преминаване на годишния технически преглед. Всички пунктове за технически прегледи ще трябва да се снабдят с необходимите устройства, за да могат да определят екокласът на автомобила, обясни за OFFNews Лорита Радева, шеф на комисията по екология в Столична община. През 2018 г. ЦГМ ще гради още два буферни паркинга край спирки на метрото - при националния стадион \"Васил Левски\" и при станция \"Люлин\", съобщи още Фандъкова. Тя ще внесе бюджет 2018 в размер на 1,433 млрд. лева за обсъждане и гласуване в СОС на 12 януари. Бюджетът е със 105 млн. лв. повече от сегашния. Догодина ще инвестираме в развитието на града 492,9 млн. лв. Над 75% от тях, или 383,6 млн. лв. са европейски средства, каза Фандъкова.През 2018 г. приоритет ще са транспортната инфраструктура - с над 103 млн. лв. за ремонт на улици и булеварди. Най-големият проект ще е третият лъч на метрото. В строителството му през 2018 г. ще се инвестират 327, 3 млн. лв.С над 135 млн. лв. ще бъдат купени 142 автобуса и 20 електробуса за градския транспорт. 13 нови трамвая ще бъдат доставени за линия 5, чието трасе ще бъде обновено изцяло догодина, както и релсите по Графа, улица \"Каменоделска\" и по бул. \"България\". ", "date": "2017.12.18", "title": "София със своя система срещу мръсния въздух, прокуратурата влиза в битката"}
{"url": "https://offnews.bg/zimni/marten-furkad-podari-zlatoto-ot-anesi-na-momichentce-671404.html", "text": "Френският доминатор в биатлона Мартен Фуркад показа, че в гърдите му тупти златно сърце.След изстраданата победа в масовия старт за Световната купа в Анеси двукратният олимпийски, 11-кратен световен шампион и шесткратен победител в генералното класиране за Световната купа подари своя златен медал на малко момиченце от публиката. Преди това Фуркад стори същото и със сребърния медал от преследването.По време на състезателния уикенд в Анеси французинът неведнъж подчертаваше важността на подкрепата на публиката и й се отблагодари по най-добрия начин.С успеха си в неделя Фуркад удържа преднината си във временното генерално класиране пред намиращия се в невероятна форма норвежец Йоханес Бьо, който преди това беше записал четири поредни победи.", "date": "2017.12.18", "title": "Мартен Фуркад подари златото от Анеси на момиченце"}
{"url": "https://offnews.bg/kuhnia/mahat-kiselite-krastavichki-ot-ruskata-salata-671397.html", "text": "Учени от Сибирския държавен медицински университет са категорични, че Русия трябва да преразгледа рецептите на редица традиционни новогодишни блюда, включително и таза на руската салата, която в страната е известна като салата \"Оливие\".Изводите са част от резултатите от проект, наречен \"Школа за здравословно хранене\".Според диетолозите от ВУЗ-а от руската салата трябва да бъдат премахнати киселите краставички. Причината за това не е толкова заради калоричността, а заради високото съдържание на сол в тях.А според тях в новогодишната нощ вълчият апетит може да изиграе жестока шега на празнуващите.Друг техен съвет е за направата на традиционната салата да не се използва купешка майонеза и колбаси, защото в тях има твърде много химически добавки и трансмазнини. Съветът им е да си приготвяме домашна майонеза от яйца и мляко, а вместо салам да ползваме варено месо - най-добре бяло месо от пиле.", "date": "2017.12.18", "title": "Махат киселите краставички от руската салата"}
{"url": "https://offnews.bg/ikonomika/nad-100-uchenitci-kandidatstvat-za-stipendii-ot-chez-671385.html", "text": "Над 100 дванайсетокласници от 17 професионални гимназии се явиха на първи кръг в конкурса „Стани стипендиант на ЧЕЗ“. Те отговаряха на онлайн тест от 60 въпроса в продължение на 45 минути на 15 декември. Резултатите ще бъдат публикувани на сайта  до 22.12.2017 г. Тогава ще стане ясно и кои ученици продължават във втория регионален кръг.Конкурсът „Стани стипендиант на ЧЕЗ“ е ориентиран към учениците от XII клас на техническите професионални гимназии на територията на Западна България. Той се провежда под патронажа на Карел Крал – регионален мениджър на Групата ЧЕЗ за България, и е включен в графика за провеждане на националните състезания по професии през учебната 2017-2018 г. на Министерството на образованието и науката.Чрез конкурса гимназистите кандидатстват за стиндендия от ЧЕЗ в размер на 100 лева месечно за втория учебен срок на учебната 2017-2018 г. Освен нея победителите ще получат правото да кандидатстват с оценката от третия национален кръг на конкурса във висши учебни заведения – Технически университет-София, Колежа по енергетика, електроника към ТУ-София и Минно-геоложкия университет „Св. Иван Рилски“ и ВТУ „Тодор Каблешков“. Задължително условие за използване на преференцията е успешно положена матура.Състезанието „Стани стипендиант на ЧЕЗ“ е част от политиката на компанията да насърчава развитието на професионалното образование в България.ЧЕЗ е една от първите компании, които подкрепиха дуалното обучение по електротехника, като от началото на настоящата учебна година компанията съдейства за обучението на бъдещите електротехници в четири паралелки в градовете София и Плевен. Целта на компанията е да осигури подходяща среда и да даде възможности за професионално и личностно развитие на младите хора, за да останат да се развиват в България.", "date": "2017.12.18", "title": "Над 100 ученици кандидатстват за стипендии от ЧЕЗ"}
{"url": "https://offnews.bg/lajfstajl/mezhduzvezdni-vojni-poslednite-dzhedai-specheli-nad-450-mln-za-se-671403.html", "text": "Най-новият филм на \"Междузвездни войни\" генерира повече от 450 милиона долара от продажбите на билети в световен мащаб през първата седмица, съобщи Би Би Си. Филмът надскочи съперника си - компютърната анимационна комедия \"Фердинанд\", която спечели 13 милиона долара.Общата сума за \" включва 220 милиона долара от кинопрожекциите в САЩ и Канада, поставяйки филма на второ място в списъка на най-посещаваните филми за всички времена за Северна Америка.Той надмина и последния филм \"Междузвездни войни: Силата се пробужда\" от 2015 година, който спечели рекордните 248 милиона долара.На трето място е анимацията на Disney \"Коко\", който донесе малко над 10 милиона долара за четвъртата си седмица в американските кина.„Междузвездни войни: Последните джедаи“ е осмата част от 40-годишната космическа сага и е режисиран от Риан Джонсън.Актьорите Марк Хамил и Кари Фишър отново влязоха в ролите на Люк Скайуокър и принцеса Лея. Британските актьори Дейзи Ридли и Джон Бойега също са сред актьорския състав.Филмът е добре приет от критиците и е с положителе вот от 93% на уеб сайта за оценяване на филмите Rotten Tomatoes.", "date": "2017.12.18", "title": "'Междузвездни войни: Последните джедаи' спечели над $450 млн. за седмица"}
{"url": "https://offnews.bg/112/streliali-po-danachnia-pochti-ot-upor-671402.html", "text": "Простреляният  в София данъчен служител е бил нападнат на метри от входа на детска градина в центъра на София. Той е бил прострелян почти от упор, вероятно от пистолет.Пред БНР директорът на Столичната полиция старши комисар Ивайло Иванов съобщи, че 43-годишният Ивайло Стаменов Цветков е бил причакан от нападателите си на ул. \"Дунав\". Мъжът е нападнат, докато е бил в джипа си.Полицията работи по абсолютно всички версии за стрелбата – от поръчково покушение до лични мотиви, обясниха още от Столичната дирекция на вътрешните работи. Проверява се и версията дали стрелбата не е свързана с разследване срещу двама колеги на Цветков. Самият Цветков все още не е разпитан, а състоянието му остава тежко. Той беше откаран във Военномедицинската академия със сериозна рана в лявата част между рамото и гърдите. Засегнати са и кръвоносни съдове, съобщиха от ВМА.Районът на покушението остава отцепен от полицията. Очевидци разказаха, че са чули три изстрела. Сигналът е получен около 8.40 часа в СДВР.", "date": "2017.12.18", "title": "Стреляли по данъчния почти от упор"}
