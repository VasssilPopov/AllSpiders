{"url": "https://offnews.bg/futbol/selektcionerat-na-anglia-povika-atomnoto-si-napadenie-za-kvalifikatcia-710273.html", "text": "Селекционерът на английския национален отбор по фубтол Гарет Саутгейт повика всичките звездни нападатели, с които разполагат \"трите лъва\" към момента за квалификацията с България.Двубоят между двата тима е на 7 септември на \"Уембли\". Три дни по-късно британците ще се изправят срещу Косово. Новото попълнение на Манчестър Юнайтед Аарън Уан-Бисака и централният бранител на Астън Вила Тайрън Мингс пък получиха първите си повиквателни за националния отбор.Младият халф на Челси Мeйсън Маунт, който се представя много силно от началото на сезона, и крилото на Ливърпул Алекс Окслейд-Чембърлейн, който пропусна близо година заради тежка контузия, също са част от списъка.\"Имаме още само осем мача, преди да обявя състава за Европейското първенство през следващата година. През септември винаги е било трудно да селектираш отбора заради ограничения брой мачове на клубно ниво.Извадихме си някои поуки от миналия септември от гледна точка на важността на физическото състояние на играчите в този период от годината. Освен това искахме да видим някои вълнуващи млади играчи.Следихме отблизо изявите на Аарън Уан-Бисака още през миналата година. Той направи изключителен сезон, но тогава трябваше да остане с отбора до 21 години. Искахме да върнем и Киърън Трипър, за да знае, че продължава да бъде в нашите планове\", каза Саутгейт.Вратари: Том Хийтън, Джордан Пикфорд, Ник ПоупЗащитници: Трент Александър-Арнолд, Бен Чилуел, Джо Гомес, Майкъл Кийн, Хари Магуайър, Тайрън Мингс, Дани Роуз, Киърън Трипиър, Аарън Уан-БисакаХалфове: Рос Баркли, Джордан Хендерсън, Джеймс Мадисън, Мейсън Маунт, Алекс Окслейд-Чембърлейн, Деклан Райс, Хари УинксНападатели: Хари Кейн, Джеси Лингард, Маркъс Рашфорд, Джейдън Санчо, Рахийм Стърлинг, Калъм Уилсън", "date": "2019.08.29", "title": "Селекционерът на Англия повика атомното си нападение за квалификацията с България"}
{"url": "https://offnews.bg/futbol/ludogoretc-se-klasira-za-liga-evropa-sled-infarktno-ravenstvo-s-maribo-710282.html", "text": "Лудогорец се класира за груповата фаза на Лига Европа по изключително драматичен начин! Разградчани стигнаха до инфарктно равенство с Марибор 2:2 в реванша на стадион \"Людски врът\" и след 0:0 в първата среща \"орлите\" полетяха към заветната цел.Футболистите на треньора Станислав Генчев започнаха агресивно срещата и заслужено дръпнаха в резултата с голове на Марселиньо (17') и Клаудиу Кешерю (26'), който се разписа от дузпа.През втората част играта на разградчани се срина тотално и те допуснаха да бъдат изравнени, като Маркош Тавареш (65'), Руди Ванцаш (72') бяха точни за домакините. Последваха инфарктни минути, в които разградчани стоически удържаха атаките на окрилените домакини и не допуснаха ново попадение.Така Лудогорец ще изживее нова европейска есен и вече чака жребия за груповата фаза на втория по сила турнир, който ще бъде теглен утре в Монако.Марибор: Пирич, Милеч (Клинар 46'), Ивкович, Перичич, Вилер, Връховец, Крецу (Миланич 87'), Мешанович, Кронаватер (Тавареш 60'), Пошек, ЗаховТреньор: Дарко МиланичЛудогорец: Илиев, Недялков, Форстър, Моци, Сисиньо, Баджи, Анисе, Жоржиньо (Григоре 90'), Марселиньо (Шверчок 85'), Вандерсон, Кешерю (Дяков 69')Треньор: Станислав Генчев", "date": "2019.08.29", "title": "Лудогорец се класира за Лига Европа след инфарктно равенство с Марибор"}
{"url": "https://offnews.bg/112/stolichnata-politcia-izdirva-31-godishna-zhena-710281.html", "text": "Столичното 6 РУ издирва Христина Георгиева Джунева.31-годишната жена е в неизвестност от 6 август, когато за последно е напуснала дома си в София.Христина е висока около 160 см, с кестенява, права коса и кафяви очи.Умоляват се всички, които имат информация за нея, да сигнализират на тел. 112, 02/9821755, 02/9821760 или в най-близкото районно управление на МВР.", "date": "2019.08.29", "title": "Столичната полиция издирва 31-годишна жена"}
{"url": "https://offnews.bg/obshtestvo/manolova-s-otchet-za-dejnostta-si-122-199-grazhdani-sa-potarsili-sade-710278.html", "text": "Омбудсманът Мая Манолова публикува отчет за дейността си за близо 4-годишния период, през който заема поста на обществен защитник.Отчетът е за периода 20.10.2015 г. – 29.08.2019 г. От документа става ясно, че 122 199 граждани са потърсили съдействие от омбудсмана.45 016 са постъпилите жалби и сигнали на граждани. Най-честите жалби и сигнали през годините са нарушения на: права на потребители – 11 291 бр.; социални права – 6 360 бр.; основни права и свободи – 5 858 бр.; право на собственост – 4 584 бр.; в изпълнителното производство – 3 318 бр.В отчета на Манолова е посочено, че приключените жалби и сигнали са 43 569.5 113 препоръки са отправени към държавни и общински органи, от които всяка втора е изпълнена.114 са изнесените приемни на омбудсмана в страната и чужбина.Сред законодателните инициативи на Манолова и препоръките за нормативни промени са: Граждански процесуален кодекс, Закон за защита на потребителите и Закон за международен търговски арбитраж; Изборен кодекс; Закон за кредитиране на студентите и докторантите; Закон за управление на отпадъците; Законопроект за равнопоставеност на жените и мъжете; Закон за уреждане правата на граждани с многогодишни жилищно-спестовни влогове; Закон за изпълнение на наказанията и задържането под стража; Закон за частните съдебни изпълнители; Закон за гарантираните вземания на работниците и служителите при несъстоятелност на работодателя; Законодателство за хората с увреждания; Закон за семейните помощи за деца; Становище относно т.нар. „екотакси“ и др.Пълния текст на отчета на омбудсмана Мая Манолова за 4-годишния период на поста ", "date": "2019.08.29", "title": "Манолова с отчет за дейността си: 122 199 граждани са потърсили съдействие от омбудсмана"}
{"url": "https://offnews.bg/112/sinat-na-shefa-na-nap-plovdiv-e-blasnal-zhena-na%c2%a0peshehodna-pateka-i-710274.html", "text": "Полицията арестува 20-годишния Ивайло Найденов - сина на шефа на НАП-Пловдив Венелин Найденов. Малко преди 21 ч. вчера пред блок в жк „Тракия“ Ивайло Найденов е блъснал с Мерцедеса си 78-годишна жена, която е пресичала пътното платно.Шофьорът е напуснал местопроизшествието. Малко по-късно е издирен, тестван е за употреба на алкохол и наркотици - резултатите са отрицателни, съобщават от пресцентъра на МВР-Пловдив.Днес възрастната жена е починала в болница.По информация на bTV това не е първото провинение на Ивайло Найденов - за двегодишния си стаж като шофьор той има 18 нарушения на пътя.", "date": "2019.08.29", "title": "Синът на шефа на НАП-Пловдив е блъснал жена на пешеходна пътека и е избягал с Мерцедеса си"}
{"url": "https://offnews.bg/politika/borisov-iskame-v-novata-ek-resor-kojto-e-svarzan-s-razvitie-novi-te-710277.html", "text": "Страната ни иска да получи в новата Европейска комисия ресор, който е свързан с развитие, нови технологии, дигитална среда, иновации, които да носят полза на гражданите, особено на младите хора, както и на бизнеса. Това коментира премиерът Борисов след срещата си в Министерския съвет с новоизбрания председател на ЕК Урсула фон дер Лайен.Важно е да направим максималното за това Европа да държи водеща роля в икономиката, образованието, научната дейност, коментира българският премиер.С радост посрещнах в София Урсула фон дер Лайен, с която се познаваме от години и ни свързва чудесно приятелство.След официалната среща ѝ показах част от голямото ни културно и историческо наследство, от което тя остана впечатлена, похвали се във Facebook Борисов.", "date": "2019.08.29", "title": "Борисов: Искаме в новата ЕК ресор, който е свързан с развитие, нови технологии, дигитална среда"}
{"url": "https://offnews.bg/volejbol/lavitci-volejbolistkite-ni-se-klasiraha-za-1-8-finalite-na-evro-2019-710279.html", "text": "Националният ни отбор по волейбол на България при жените се класира за 1/8-финалите на Европейското първенство. Националките ни, водени от селекционера Иван Петков, победиха Финландия с 3:0 (25:14, 25:21, 25:19) в последния си мач от група А на шампионата, игран пред около 500 зрители в зала \"Ататюрк\" в турската столица Анкара.Така България записа втора чиста победа в групата, като с три загуби и актив от 7 точки приключи на трето място в крайното класиране. Със същия актив, но с 6 точки завърши съставът на Гърция, който остана на четвърта позиция.Отборите на Сърбия и Турция играят по-късно за първото място в групата.Класиране в груповата фаза на европейското първенство можете да видите тук.На 1/8-финалите волейболистките на България ще играят състава на Азербайджан, който завърши на втора позиция в група С. В последния си мач азерките надиграха Румъния също с 3:0 гейма.Двубоят между България и Азербайджан ще бъде в неделя (1 септември), като началния час ще бъде определен след края на всички мачове от груповата фаза.Финландия пък остана на предпоследното 5-о място в групата с 1 победа, 4 загуби и 4 точки и отпадна от по-нататъшно участие на първенството.\"Лъвиците\" имаха водеща роля в първите два гейма, като взимаха аванс, поддържаха го докрай и затвориха частитите, като поведоха с 2:0. В третия гейм финландките се опитаха да се противопоставят, като поведоха с 6:1.Това обаче бе моментно състояние, нашите момичета бързо наваксаха пасива си и изравниха резултата. В следващите моменти тимът ни отново започна да диктува темпото и затвори мача с чиста победа.", "date": "2019.08.29", "title": "Лъвици! Волейболистките ни се класираха за 1/8-финалите на Евро 2019"}
{"url": "https://offnews.bg/zdrave/psiholozi-shte-rabotiat-s-patcienti-i-lekari-v-natcionalna-hematologic-710260.html", "text": "Звено за психологична и немедицинска грижа ще функционира в Националната специализирана болница за активно лечение на хематологични заболявания (НСБАЛХЗ). Работата му цели да се постигне завършен терапевтичен цикъл на пациентите, съобщиха на пресконференция в лечебното заведение.Дейностите на звеното са насочени към две таргетни групи. Първата са пациентите на болницата, техните семейства, близки, които ще получат услугите безплатно. Ще се работи основно чрез индивидуални консултативни срещи, психотерапевтично проследяване по време на лечението или трансплантация на стволови клетки, ще се сформират и групи за емоционална подкрепа.Създадена е специална стая за пациенти, в която хората ще се срещат освен с психолога и със своя лекар. В спокойна и уединена обстановка те ще имат възможност да поговорят със специалисти за лечението, предстоящите процедури или трансплантация.„Приоритет за нас като лекари е предоставянето на своевременно и адекватно лечение на хематологичните заболявания. Често то води след себе си много притеснения, несигурност за пациентите и техните близки. До момента клиничен психолог консултираше нуждаещите се, но преценихме, че тази дейност трябва да е по-задълбочена и всеобхватна“, обясни изпълнителният директор на лечебното заведение доц. Бранимир Спасов.„От близо година в НБАЛХЗ се въвеждат под различна форма програми за психологична и психотерапевтична подкрепа за пациенти. Една част от тях прекарват дълъг период в специални стаи, поради снижен имунитет и това ги повлиява и емоционално.Друга част се сблъскват с тежката диагноза и за пръв път - един труден момент на дезорганизация, ранимост и обърканост. Семействата и близките им също са поставени пред редица емоционални изпитания, които трябва да превъзмогнат“, обясни д-р Велислава Донкина, клиничен психолог и ръководител на звеното.Специално внимание ще бъде отделено и на консултирането на медицинските екипи в комуникацията им с пациентите, както и превенция на бърнаут синдрома. Ще бъдат провеждани т. нар. Балинт групи, в които се работи с емоционалните реакции на медицинските специалисти при практикуването на тяхната професия.За първи път у нас ще бъде разкрит и Травма център, в който лекарите и сестрите могат да получат психологическа подкрепа в трудни моменти, свързани със загуба на пациент, проявена към тях агресия или други драматични събития.През септември т.г., когато се отбелязва Месецът за борба със злокачествените заболявания на кръвта, в болницата ще стартира проект за психосоциална подкрепа на пациенти, диагностицирани със злокачествени заболявания на кръвта.Освен психологична работа, той включва поредица от срещи с различни медицински специалисти - хематолози, дерматолози, нутриционисти, както и социални работници и юристи. От тях пациентите ще могат да се информират подробно за възможностите за лечение, ще научат повече за социалните и здравните им права.", "date": "2019.08.29", "title": "Психолози ще работят с пациенти и лекари в Национална хематологична болница"}
{"url": "https://offnews.bg/futbol/vizhte-vsichki-grupi-v-shampionska-liga-710276.html", "text": "Изтеглиха жребия Шампионска лига, като на пръв поглед определено има доста интересни групи в които съперничеството ще бъде голямо.Като цяло е трудно да се каже, че има \"група на смъртта\", но най-близо до това определение без съмнение е Група F в която са се събрали колоси като Барселона, Борусия (Дортмунд) и Интер, докато европейският шампион Ливърпул ще се конкурира с Наполи за първото място в своята група.Доста интересни ще бъдат сблъсъците между ПСЖ и Реал Мадрид от Група А, както и тези между Байерн и Тотнъм от Група В на турнира. Кристиано Роналдо пък може би отново ще се превърне в кошмар на Атлетико (Мадрид), след като неговият тим отново се падна с \"дюшекчиите\".Челси ще бъде в група със сензацията от миналогодишното издание на турнира Аякс.Група АПСЖРеал (Мадрид)БрюжГалатасарайГрупа ВБайерн (Мюнхен)ТотнъмОлимпиакосЦървена звездаГрупа СМанчестър СитиШахтьор (Донецк)Динамо (Загреб)АталантаГрупа DЮвентусAтлетико (Мадрид)Байер ЛеверкузенЛокомотив (Москва)Група ЕЛивърпулНаполиЗалцбургГенкГрупа FБарселона Борусия (Дортмунд)ИнтерСлавия (Прага)Група GЗенитБенфикаЛионЛайпцигГрупа HЧелсиАяксВаленсияЛил", "date": "2019.08.29", "title": "Вижте всички групи в Шампионска лига"}
{"url": "https://offnews.bg/kultura/dve-malki-balgarski-aktrisi-ocharovaha-publikata-vav-venetcia-710264.html", "text": "Немско-българският филм „Кръвта на пеликана“, заснет изцяло в България и с голям български екип през лятото на миналата година, откри паралелната програма на Кинофестивала във Венеция „Хоризонти“.На пищната премиера триумфираха две български деца актриси – Катерина Липовска (7) и Аделия Оклепо (11), които очароваха публиката със силните си изпълнения в две от главните роли във филма. Те са достойни партньорки на немската звезда Нина Хос, носителка на Сребърна мечка от Берлин.“Кръвта на пеликана” е емоционална драма, която разказва за треньорката на полицейски коне Вибке и взаимоотношенията ѝ с двете ѝ момиченца, осиновени от България. Още с първия си филм „Нищо лошо не може да се случи“, който участва в програмата “Особен поглед” на кинофестивала в Кан, режисьорката Катрин Гебе демонстрира интереса си към темите за корените и проявлението на доброто и злото и свободната воля у всеки човек, които в „Кръвта на пеликана“ достигат нови дълбочини в измерението на детската психология.Във филма участват и утвърдени български актьори – Яна Маринова, Димитър Баненкин, Гергана Змийчарова, Албена Колева.Филмът е подкрепен от телевизионния канал ARTE, Хамбургския филмов фонд, Националния филмов център и международния фонд “Евроимаж”. Мирамар филм („Дзифт“,“LOVE.NET”, „Вездесъщият“) е продуцент от българска страна.", "date": "2019.08.29", "title": "Две малки български актриси очароваха публиката във Венеция"}
{"url": "https://offnews.bg/politika/ursula-fon-der-lajen-v-sofia-ne-obiavi-resora-ni-v-ek-pohvali-invest-710266.html", "text": "Новият председател на Европейската комисия Урсула фон дер Лайен се срещна днес в премиера Бойко Борисов в София в навечерието на сформирането на новия състав на комисията.В брифинг след срещата председателят не коментира директно темата за ресора, който България би поела в следващия мандат. Тя обаче акцентира върху това колко важно е да се инвестира в цифровизацията, образованието и иновациите. \"В България виждам колко големи са инвестициите в университети, училища, в заплатите за учителите\", каза тя. И добави, че е впечатлена от ръста на БВР и \"прекрасните ви постижения в заетостта\".\"Тук съм, за да слушам много внимателно министър-председателят. С голям интерес ще изслушам Вашите приоритети и очаквания\", заяви Фон дер Лайен.Тя благодари на премиера за подкрепата (на кандидатурата ѝ за поста - б.р.). В края на изказването с жената с най-високия пост в Ес обобщи, че \"вижда държава, която просперира и е готова за инвестиции в младите хора, иновациите, научноизследователска и развойна дейност.\"\"Аз изпълних едно от указанията на Европейската комисия да номинираме жена за еврокомисар, за да има баланс\", каза на свой ред Борисов.Сега Западът е длъжен да инвестира много пари 9в тази част на Европа - б.р.), след като много хора отидоха на Запад, добави премиерът.Говорейки ѝ на \"ти\", Борисов заръча на Фон дер Лайен - \"когато подреждаш ресорите, дирекциите, парите, с които ще разполагат комисарите, не бива да се спекулира с ресори, с договореното\".\"Т'ва ако в България се случи да се затвори парламентът, представяте ли си какво ще пишете\", вметна Борисов по повод на престоящото замразяване на парламентарната дейност във Великобритания преди датата на Брекзит.", "date": "2019.08.29", "title": "Урсула фон дер Лайен в София: Не обяви ресора ни в ЕК, похвали инвестициите в образование и иновации"}
{"url": "https://offnews.bg/obshtestvo/remontat-na-kuklenia-svarshva-dogodina-e-red-na-teatar-sofia-710267.html", "text": "Цялостната реконструкция на сградата на Столичния куклен театър е на финала. Освен салонът и сцената, са ремонтирани гримьорните, фойе, сервизни помещения. Това каза кметът на София Йорданка Фандъкова при посещението си на строителния обект. Остават довършителни работи и изграждането на тежкотоварна платформа за декорите. До края на октомври очаквам да приключат строителните дейности и през ноември да започнат репетициите и представленията за най- малките зрители, посочи Фандъкова. Радваме се, че всичко това се случва и че децата на София ще имат едно чудесно реновирано място, отговарящо на всички изисквания. Радваме се ,че артистите ще имат добри условия за работа, сподели директорът на Столичния куклен театър Иван Райков. Театърът вече има планове за допълнителни дейности като школа за деца, както и провеждането на уъркшоп за артистите и търсене на нови форми в изкуството. Получавайки сградата ще заработим на пълни обороти, посочи още Иван Райков.Първата премиера в театъра ще е на 14 декември с представлението „Най-хубавият подарък“.Културната инфраструктура е много важна.За малкият човек ходенето на театър е голям празник и е начин да възпитаваме интерес към културата и критичното мислене на децата, каза зам.-кметът Тодор Чобанов, който присъства на проверката на строителните дейности.През следващата година Столичната община планира цялостна реконструкция на театър София, която да бъде реализирана с европейски средства. Проектът е почти готов и до седмици предстои внасянето на апликационната форма. След ремонтите на културния дом в Красно село и Дружба, Столичната община подготвя проекти за ремонт на културните домове „Надежда“ и „Средец“. ", "date": "2019.08.29", "title": "Ремонтът на Кукления свършва, догодина е ред на Театър София"}
{"url": "https://offnews.bg/tehnologii/sledvashtiat-telefon-na-huawei-shte-e-bez-google-apps-710271.html", "text": "Следващият водещ модел смартфон на Huawei няма да се предлага с популярните приложения на Google (Google Apps), включително Maps и YouTube, съобщи Би Би Си.Google потвърди, че поради забрана на правителството на САЩ за продажби на Huawei, компанията не може да лицензира приложенията си за китайския производител на смартфони.Това означава, че следващият телефон на Huawei няма да има достъп до магазина за приложения Google Play, което може да остави клиентите без достъп до множество популярни приложения.Правителството на САЩ ограничи американските компании да продават продукти и услуги на Huawei през май, с оглед на националната сигурност - опасения, които Huawei отхвърля.Президентът Доналд Тръмп каза миналия месец, че ще бъдат разрешени някои изключения. Засега обаче лицензите не са издадени.Операционната система Android е софтуер с отворен код, така че всеки производител може да го използва за своя смартфон или таблет. Компаниите обаче се нуждаят от споразумение с Google, за да включат популярните му приложения като Карти, Плащане, Търсене, Снимки, Play Store и YouTube.Google не е обявил дали е кандидатствал за разрешение да предлага своите приложения на Huawei.В изявление на Huawei се посочва: \"Huawei ще продължи да използва операционната система Android и екосистемата, ако правителството на САЩ ни позволи да го направим. В противен случай ние ще продължим да развиваме собствена операционна система и екосистема.\" Компанията е създала сайт, озаглавен Huawei Answers, за да информира потребителите за ситуацията.\"Всеки закупил или възнамеряващ да закупи смартфон Huawei може да продължи да ползва света на приложенията, както винаги досега. Всички устройства продължават да се ползват и с гаранцията на нашия производител и съответно ще получат пълна поддръжка\", заявяват от компанията.", "date": "2019.08.29", "title": "Следващият телефон на Huawei ще е без Google Apps"}
{"url": "https://offnews.bg/temida/17-chasa-ot-liatoto-reshetki-i-smrad-za-svideteli-po-delo-na-zaplashv-710272.html", "text": "През август 2017 г. годениците А.В. и Д.В. чакат пред кабинета на лекар в София. По тяхна молба ще ги наречем Ангел и Дарина. Това лято обаче двамата млади преживяха абсурдна ситуация – озоваха се за 17 часа в чудовищната мръсотия на ареста в Шесто районно управление на МВР, без да имат каквато и да била вина.Те работят в чужбина и напоследък пътуват много често до столицата заради тежкото заболяване на неговата майка, а и възрастния му баща. Докато чакали пред лекарския кабинет, пристигнала силиконова дама, придружена от двама яки мъже със стряскаща конкретна визия. Влезли вътре и станала разправия – „пациентите“ заплашвали доктора с физическа разправа, настоявали да върне пари на дамата.„Признавам си, не посмях пряко да се намеся в скандала – при вида на мутрите беше безсмислено. Убеден съм, че само заради нашето присъствие те не посегнаха на човека“, казва Ангел. Той и Дарина били единствените свидетели на разразилия се екшън, опитали после да успокоят треперещия от ужаса медик. И така се оказали негови свидетели по заведеното дело.Тримата заедно отишли тогава в районното и дали показания по случая – лекарят ги помолил и те се съгласили, без да се замислят и за секунда. А след дни отпътували отново към работата си в чужбина. Миналия месец при поредното си завръщане у дома Ангел подава документи за нови лична карта и шофьорска книжка в службата при 4-о районно в София. Когато отива да ги получи, жената зад гишето му казва да изчака малко. Пристига полицай с любезния въпрос дали може да го последва за справка и Ангел тръгва с него.Тогава разбира, че е обявен за издирване от 6-о районно – там преди 2 години с лекаря и Дарина са дали показания за случая с отправените към медика заплахи. „Оказва се, че призовкарят не си е направил труда да стигне до апартамента и понеже е по-лесно, на 6 август тази година ни е пуснал за общодържавно издирване, след като делото е било възобновено. А у дома винаги има хора, родителите ми са си там, щяха да ни се обадят и да се приберем. Освен това те имат и пълномощно да ни представляват пред всички възможни институции. Да сме обявени за издирване и през това време безпроблемно да минаваме границите, това е пълен абсурд!“, недоумява Ангел.На 9 август двамата отново пристигат в София, на 11-и пак отпътуват и си идват у дома на 16-и. Без проблеми преминават през ГКПП-тата. На 19 август следобед той отива да си вземе новите документи и малко по-късно научава, че трябва да бъде задържан. Няма кой да му обясни защо.„В 4-о районно се държаха културно, отведоха ме до 6-о с техен автомобил, но в 6-о дежурният реши, че няма да ме пусне, като все пак се отказа да ме закопчае с белезниците. А отидох доброволно, без да подозирам какво предстои. Успях да позвъня, пристигнаха баща ми и Дарина, донесоха сандвичи и вода. Задържаха и нея, но в друга килия, нали и тя е издирвана. За безумната смрад и мръсотията не искам да говоря, тези помещения безспорно не са чистени от създаването им, а в тоалетните е още по-страшно, за хигиена и санитарни норми може само да се мечтае. Арестантите не получават нито храна, нито вода, разполагат с едно одеяло за общо ползване“, с погнуса разказват двамата.В килията при Ангел вкарали и британец, който преди време е подал жалба за разбитата му и ограбена кола. „Човекът каза, че е епилептик, полицаите му отнели всичко, и лекарствата дори. Аз нямах даже колан, за да му го сложа между зъбите, ако получи пристъп, познавам заболяването, само сгънах онова смърдящо одеяло под главата му. Едва на следващия ден следобед отново ни разпитваха, полицаят ме пита знаем ли защо сме там. Бях бесен, отговорих – защото в системата ви работят идиоти, лишени от интелект и имитиращи дейност. Не разбирам защо хора, които не се укриват, стоят зад решетки, а братя Галеви, молдовците, които избягаха онзи ден от затвора, се реят на свобода“, гневи се Ангел.Преди да ги освободят, следователката Златка Гарипова ги е разпитала, без конкретно да работи по случая, но титулярката била в отпуск до края на септември. А после им връчили протокол за подпис за това, че нямат претенции към МВР.Дарина и Ангел участват в различни благотворителни акции за подкрепа на деца с проблемно здраве и развитие. Но след шокиращите 17 часа в ареста са категорични, че единствените им контакти с родната България вече ще бъдат с родителите и приятелите.", "date": "2019.08.29", "title": "17 часа от лятото: решетки и смрад за свидетели по дело на заплашван лекар"}
{"url": "https://offnews.bg/razsledvane/dishaj-kovachki-ti-dostavia-mirizmi-ot-bokluka-na-italia-710263.html", "text": "Разследваният в Италия за незаконен трафик на отпадъци Серджо Гозза доставя чрез фирмата Ecoexport S.r.L. боклука, който се изгаря в ТЕЦ-овете, свързвани с енергийния бос Христо Ковачки. Гозза отдавна доставя боклук за изгаряне в България и Румъния, където обаче е спрян. В България проблеми няма и институциите си затварят очите, пише Биволъ в поредното си разследване.През юли 2010 г. Гозза е задържан заедно с други 16 заподозрени в рамките на операция, водена от прокурори в Неапол и Анкона, следва под домашен арест. Групата е обвинена за фалшифициране на резултати от лаборатория за нивата на арсен в 150 000 тона боклук, предназначен за Германия. Според прокурорите обвинените са били “напълно наясно с ролята си в сложна схема за нелегално складиране на боклук“. До присъда обаче не се стига поради изтекла давност.Тези факти са посочени в разследване, координирано от международната организация на разследващите журналисти OCCRP. В него е установено, че Гозза стои и зад скандал с изгаряне на италиански отпадъци в Румъния в циментови фабрики на Holcim. През 2013 година кораб, превозващ 2700 тона отпадъци (RDF) от завода “Деко” в Абруцо, е задържан за месеци на пристанището на Констанца в Румъния. Износител на товара е Серджо Гозза чрез фирмата от Бреша Eco Valsabbia.Eco Valsabbia и Ecoexport са регистрирани на един и същ адрес, имат едни и същи телефони и имейли, а Серджо Гозза е управител и на двете фирми.След като удря на камък в Румъния, Гозза се насочва към България, където институциите не му създават проблеми. Разследването на Биволъ откри доказателства, че Eco Valsabbia е доставяла през 2015 г. отпадъци за изгаряне в циментовата фабрика на Holcim в Бели Извор.“Много бизнесмени, които се занимават с боклук, са свързани с хора от криминални групи като Камората” – обяснява за IRPI Адриано Д’Елиа от тосканската Guardia di Finanza. Конкретно за Серджо Гозза доказателства за връзка с италианската мафия обаче няма, разясни за Биволъ италианската разследваща журналистка Сесилиа Анеси, която е съавтор на разследващия материал за италианския боклук, публикуван в няколко италиански медии. Криминалното дело срещу Гозза и съучастниците му е прекратено по давност от съда в Анкона през ноември 2018 г. и той се измъква от отговорност.Редакцията на Биволъ пази товарителница, от която е видно, че тази година Ecoexport S.r.L. на Гозза е доставяла боклук за изгаряне в ТЕЦ-ове, свързвани с Ковачки. RDF-боклуците и битовите отпадъци минават през Пристанище Бургас – Запад, което е собственост на Кирил Домусчиев.Търговски представител на Eco Valsabbia е българката Юлияна Стоянова, а конкретно за твърдите битови отпадъци в Източна Европа от страна на Eco Valsabbia и Ecoexport отговаря румънката Кристина Танасе.Стоянова е отказала да отговори на въпроса на Биволъ какви количества боклук са договорени от италианските фирми като доставчици на фирми на Ковачки. Тя се позовала на забрана от директора на фирмата да дава информация за медиите. “Всичко е по легален начин и от министерството могат спокойно да дадат информация” – уточни тя. От пресцентъра на МОСВ , затова се чакат по реда на ЗДОИ.Горим евробоклуци. Евтино!С благословията на правителството и на местните власти, България се превърна в територия за неконтролирано изгаряне на битови отпадъци. Доказателство в полза на това твърдение са черните като катран стълбове от пушек, които често се издигат от комините на няколко ТЕЦ-ове у нас. Най-осезаемо това се случва в Перник от комините на ТЕЦ- Република , в ТЕЦ- Бобов Дол, в придобилия скандална известност ТЕЦ- Брикел в Гълъбово и в ТЕЦ- Сливен. Всички тези централи под една или друга форма изгарят отпадъци – с комплексно разрешително или като експериментално горене.Собствеността на 4-те топлоцентрали е свързвана със самоковския бизнесмен и енергиен бос Христо Ковачки. За него американските дипломатически грами, публикувани от Wikileaks, дават красноречива характеристика на “енергиен мафиот”.“Произходът на Ковачки е по-скоро от организираната престъпност. Той е бил близък партньор на Константин Димитров (наричан още „Самоковеца“), който, преди да бъде убит в Амстердам през 2003г., беше един от най-големите български контрабандисти. Някои като Дюлгеров, вярват, че незаконните дейности на Димитров са в основата на началния капитал на Христо Ковачки, които той е използвал, за да изкупува енергийния сектор. Други, които са по-запознати с Димитров и българските контрабандни канали, виждат Русия и руската организирана престъпност зад богатството на Ковачки.“Изгарянето на италиански боклук е нов етап за енергийните проекти, свързвани с бизнесмена и в него има икономическа логика. В Италия различни компании пласират различни типове битови, индустриални отпадъци и RDF за между 80 и 140 евро на тон. По-скъпо оценените отпадъци могат да бъдат само и единствено изгорени, или, казано с други думи, „оползотворени“ с код R1. За да получи някоя компания италиански боклук, тя трябва да представи на местните власти, отговарящи за сметищата, удостоверение, че разполага с площадка, лиценз и разрешения за съответните количества от компетентните власти в държавата – крайна точка за преработване и оползотворяване на сметта.С всичко това разполага фирмата „Траш юнивърс“, която има разрешение от РИОСВ в Стара Загора да изгори 1,6 млн. тона отпадъци в България. Адресът за кореспонденция на „Траш юнивърс“ е в гр. Гълъбово – площадка “Брикел”. Площадката се намира в землището на село Обручище на терен с площ 25 декара, собственост на “Брикел” ЕАД. Формално фирмата няма връзка с Ковачки, но косвените връзки са налице.С решение № 13-РД-468-00 на директора от 27.03.2019 г. на компанията се разрешават дейности по третирането на отпадъци. В заповедта са посочени 200 000 тона пластмаса и каучук, които могат да бъдат размесвани с цел подлагане на дейности по „оползотворяването“ им между R1 и R12. С R1 се означава изгарянето в пещи. Останалите дейности между R2 и R12 са оползотворяване по други начини. Най-често се преминава през стопяване на полимерите и превръщането им в спойка за тухли, керемиди и други строителни материали. Правят се опити и за добиването на гориво за генератори от полимерите в RDF-а.Със същите указания на „Траш юнивърс“ се позволява да съхранят и преработят 700 000 тона запалими отпадъци RDF – модифицирани горива, получени от отпадъци. Разрешава се и третирането на 700 000 тона други отпадъци, включително и смеси от материали, образувани от третирането на други категории смет.Според източници на Биволъ, емисари, свързани с Ковачки обикалят с въпросното разрешение и предлагат на различните компании в Италия да приемат смет на по-ниски цени. Дори ако приемат смет по 100 евро на тон при оценка 140 евро, от „Траш юнивърс“ се превръщат в желан партньор. След приспадането на транспортните разходи и пристанищни такси, приходът за компанията е между 45 и 60 евро от тон при пристигането на RDF-a на Порт Бургас. От 2015 г. Христо Ковачки разполага и със собствен железопътен превозвач, което минимизира транспортните разходи вътре в страната. Ако всички количества се доставят през италиански контрагенти, тогава компанията „Траш юнивърс“ ще реализира около 80 милиона евро приходи.Двойна печалбаВ Закона за управление на отпадъците (чл 89 ал 2 от ЗУО) е вписано ясно ограничение „Забраняват се превозите на отпадъци за Република България, предназначени за изгаряне или съвместно изгаряне с оползотворяване на енергията за всяка инсталация, в количества за съответната календарна година, надвишаващи сумарно половината от годишния капацитет на инсталацията, определен в разрешението или комплексното разрешително“.Вече стана ясно, че “Брикел” има договор (с тайни клаузи) за изгарянето на 500 000 тона боклук от община Гълъбово. Какви са количествата вносен италиански боклук и дали те не надвишават половината от капацитета на инсталациите на Ковачки, засега не е ясно, но МОСВ и Митниците дължат отговори на тези въпроси по реда на ЗДОИ.Ясно е, обаче, че евробоклукът е много по-изгоден. Родните компании, които пласират RDF, плащат само до 20 лева на тон на инсинераторите. Разликата с италианския боклук е в пъти.„Брикел“ ЕАД има интерес да изгори колкото се може повече от отпадъците доставени на площадката на „Траш юнивърс“. Още повече, че контролът за количествата боклук, влизащи на площадката на “Траш юнивърс” се извършва с електронна везна на… самия “Брикел”, както е посочено в заповедта от РИОСВ – Стара Загора.Идентични са интересите и на ТЕЦ-овете в Сливен, Бобов дол и Перник. Според мнозина експерти, пернишкият ТЕЦ – Република е най-заинтересован да се гори биомаса и RDF, защото въглищата, които се добиват в района към момента са с ниска калоричност и влажни. За разпалването им е нужно алтернативно гориво. В „Брикел“ ЕАД няма такива проблеми с въглищата, но пък имат ясен финансов интерес, а и разрешително за площадката.Бизнесът с горене на боклук има и друга сладка страна – държавата изкупува електроенергията на ТЕЦ-овете на преференциални цени. Само от “Брикел” при 17 ст. на киловатчас без ДДС се генерират около 40 млн. лева годишно над борсовата цена на тока, сочи анализ на финансиста и съпредседател на ПП “Зелено движение” Владислав Панев. Така се стига до парадоксалната ситуация, че ТЕЦ-ове, които имат инсталирана когенерация и комплексно разрешително да изгарят битови и технологични отпадъци, печелят веднъж от преференциалните цени, на които се изкупува произведената от тях енергия, и втори път от отпадъците, които им плащат да изгарят. За сметка на замърсяването и щетите за здравето на данъкоплатците.Има – няма ОВОСПреди повече от година няколко медии алармираха, че вместо да закрие топлоцентралата, правителството разрешава на „Брикел“ ЕАД да реализира инвестиционното си предложение за използване на алтернативни горива, като биомаса, RDF, нефтошисти и други подобни индустриални и битови отпадъци.След като проучват проекта за „иновацията“, от РИОСВ-Стара Загора решават, че няма нужда да бъде изготвяна оценка на въздействието ѝ върху околната среда (ОВОС). Държавните експерти в звеното приемат на вяра, че иновацията цели подобряване на качеството на околната среда в района и снижаване на разходите за производство на електрическа енергия. Ситуацията с ТЕЦ-Сливен, който също е под опеката на РИОСВ Стара Загора, е идентична. Там също липсва искане за изготвяне на ОВОС.Дотук инвестиционните предложения за горене на отпадъци от топлофикациите удрят на камък в няколко града – Плевен, Русе и др. Най-драматична бе съпротивата срещу горенето на RDF във Враца. Там населението на града започна да готви протести, когато общински съветник реши да прокара тази идея в местния парламент. Накрая кметът Калин Каменов обяви, че е против да се горят отпадъци в града му.Експерти: Вредно и опасно е да се горят боклуци в стари инсталацииВ решението на старозагорската инспекция относно „Брикел“ е посочено, че при реализацията на проекта не е предвидено изменение на технологията, защото добавянето на биомаса, отпадъци, RDF и нефтошисти нямало да измени състава на отделяните от ТЕЦ-а отпадъци. За повечето независими експерти подобни твърдения са меко казано смехотворни.Случайно или не, на територията на свързваните с Ковачки ТЕЦ-ове в Перник и Сливен в последните годни възникнаха пожари. В края на септември 2018 г. в двора на топлоцентралата в Сливен избухна сериозен пожар, през лятото на 2017 г. и зимата на 2018 г. и в Перник. Отпадъците, които се запалиха под магистрала “Струма” при Дупница, също се оказаха предназначени за ТЕЦ-Бобов дол.Повечето топлофикационни дружества, считани за собственост на Ковачки, правят постъпки да горят отпадъци в пещите си. В най-добрия случай те имат сероочистки. Реално при изгарянето на RDF се отделят неорганични газове като серен двуокис, азотни и въглеродни окиси и хлороводород. Образуват се токсични метални съединения на базата на арсен, олово, хром, никел, кадмий. Отделят се още и канцерогенните бензоли, феноли, диоксини, и фурани. Последните два се натрупват в околната среда и организмите чрез хранителната верига и буквално застрашават човешкото здраве и природата. ТЕЦ-овете не са пригодени да пречистват тези токсини. А за да се случи това, са нужни десетки милиони инвестиции, каквито очевидно не се планират.Боклук, нефтошисти и… биомаса от норки?Чрез компанията “Траш юнивърс”, която изглежда е в центъра на “екосистемата” на Ковачки за изгаряне на боклука, се открива връзка с друг голям скандал от последните седмици – загробването на стотици тонове трупове на норки край Сливен.Според регистрите “Траш юнивърс” няма видима връзка с Ковачки. Фирмата е собственост на Георги Василев Илиев. Той регистрира компанията през юли 2018 г. в съдружие с “Ак Комерс” ЕООД на Асен Кръстев, който пък е съдружник в друга фирма с ресторантьора Ути Бъчваров. Впоследствие “Ак Комерс” ЕООД прехвърля дружествените си дялове (10%) на Илиев.Освен “Траш Юнивърс”, Илиев притежава и компаниите “Мин Инвест” и “Видахим Експорт”, като втората е била собственик на първата, преди да продаде дяловете си на Илиев. След като “Брикел” обяви, че ще диверсифицира горивата си с биомаса, RDF и нефтошисти, „Капитал“ откри справка в регистъра на енергийното министерство, според която “Мин Инвест” е единствената компания в България с концесия за добив на нефтошисти. Концесията е за терен в с. Боров дол.Именно на този терен според прокуратурата са открити заровени между 120 и 140 т. одрани норки, пише сайтът „За истината“. Там се посочва, че загробването на такова количество убити норки в землището за добив на нефтошисти е невъзможно без знанието на „Мин инвест“. Защото за това е необходима тежка техника, с която разполага само концесионерът.", "date": "2019.08.29", "title": "Дишай! Ковачки ти доставя миризми от боклука на Италия"}
{"url": "https://offnews.bg/koloezdene/ispanski-triumf-v-shestia-etap-dilan-tions-oglavi-klasiraneto-na-vuel-710283.html", "text": "Състезаващият се за отбора на \"Cofidis\" Хесус Ерада спечели шестия етап на тазгодишното издание на колоездачната Обиколка на Испания. Испанецът предприе атака 200 метра преди края на финалното изкачване по 199-километровия планински етап от Мора де Рубиелос до Арес дел Маестрат и финишира пръв за 4:43:55 минути. Той изпревари със 7 секунди Тьонс и с 21 секунди завършилия трети Дориан Годон от Франция.Дилан Тьонс оглави генералното класиране, а лидерът преди днешния старт Мигел Анхел Лопес от \"Astana\" финишира едва 14-и на 5:44 минути и се свлече на третото място в генералното класиране на надпреварата.Тьонс е лидер с общо време 23:44:00 часа, на 38 секунди пред испанеца Давид Де Ла Крус и на минута пред Лопес. Падане в основната група в средата на дистанцията принуди четирима колоездачи да се откажат от участие. Сред тях бяха двама от фаворитите Ригоберто Уран (Колумбия) и Никълъс Роуч (Ирландия). Утре предстои седмия етап на Вуелтата, в който състезателите ще трябва да изминат 183,2-километровата планинската част между Онда и Мас де ла Коста.", "date": "2019.08.29", "title": "Испански триумф в шестия етап, Дилан Тьонс оглави класирането на Вуелтата"}
{"url": "https://offnews.bg/obshtestvo/balgarite-vav-velikobritania-masovo-ne-sa-podgotveni-za-brekzit-710262.html", "text": "Да се създаде Център за българите в Лондон, който да съдейства на сънародниците ни в столицата на Великобритания, това предложи представителят на диаспората ни на Албиона Нишан Джингозян на среща по проблемите, свързани с Брекзит при омбудсмана Мая Манолова.Според него нашенците в Обединеното кралство масово не са наясно за различните варианти при излизане от ЕС със сделка и без сделка. Според него е необходима информационна кампания за различните хипотези при Брекзит, която да се провежда през българските медии, тъй като нашенците във Великобритания следели основно нашите телевизии. Освен това било крайно необходимо да се увеличават на служителите в мисията ни в Лондон и да се открие гореща телефонна линия за въпроси.До момента едва 54 000 българи са поискали статут на уседналост във Великобритания. Това са не повече от една пета от българите на Албиона.Джингозян е категоричен, че голяма част от българите нямат достатъчна информация за процедурата за кандидатстване. Те срещали затруднения със съберането на необходимите документи, а за мнозина сериозен проблем била липсата на необходимите познания по английски език и липсата на елементарни компютърни умения, например нямали имейли.Омбудсманът Мая Манолова пък се ангажира да препоръча на премиера Бойко Борисов да бъде разработено двустранно споразумение между България и Великобритания, което да защити правата на диаспората ни при Брекзит без сделка. ", "date": "2019.08.29", "title": "Българите във Великобритания масово не са подготвени за Брекзит"}
{"url": "https://offnews.bg/zdrave-i-krasota/rastenia-koito-snizhavat-stresa-710268.html", "text": "Растенията могат да бъдат добра анти-стрес терапия, твърдят експерти и обясняват как някои видове помагат на хората да снижат нивата на стрес. Някои могат да се използват като подправки в храната, други да успокояват с аромата си, твърди публикация в MedikForum.МентаМентата е популярна подправка, използва се и като ароматизатор. Немски учени твърдят, че е много ефикасна при главоболие, а американски научен екип доказа, че етеричните масла в ментата повишават концентрацията.Фасул \"черни очи\" Този екзотичен сорт, известен още като „кравешки грах“, съдържа огромно количество фибри. Освен това е богат на желязо и фолиева киселина. Изследване на група учени от Националните институти по здравеопазване на САЩ доказа, че растението е добър антидепресант.ЛайкаТова популярно растение, освен противовъзпалителни свойства, има добър ефект при тревожност. Особено полезно е за хората, страдащи от безсъние. Неслучайно чаят от лайка се препоръчва преди лягане. Вечерна игликаВ жълтите цветове на това диво растение се съдържа веществото триптофан. Триптофанът е аминокиселина, която подпомага синтеза на хормона серотонин. Използва се и във вид на етерично масло при раздразнителност.РиганОсвен като подправка, риганът се използва и при простуда, болки в мускулите и главоболие. Според специалистите е много ефикасен при умора.Въпреки доказаните анти-стрес свойства на тези растения, винаги се консултирайте със специалист, преди да ги използвате.", "date": "2019.08.29", "title": "Растения, които снижават стреса"}
{"url": "https://offnews.bg/politika/reshenieto-plamen-georgiev-da-zamine-za-valensia-vzeto-malchalivo-bez-710243.html", "text": "Решението бившият шеф на антикорупционната комисия (КПКОНПИ) с внушителната недекларирана тераса с барбекю е било одобрено без никакви аргументи и никакви обсъждания от правителството. На заседанието на 7 август не присъства пълния състав на кабинета, а точката е последна в дневния ред, показва стенограмата.Докато за други решения премиерът иска вносителят или съответният гост да разясни защо е необходимо приемането на дадено предложение, тук само се изчита проектът на точка №18: \"Проект на Решение за назначаване на генерален консул на Република България във Валенсия, Кралство Испания\" и премиерът Бойко Борисов казва: \"Приема се\".Противно на практиката за оповестяване в резюме на приетите от Министерския съвет решения и постановления, в този случай правителствената пресслужба замълча. То не може да се намери и сред проектите за решения, които се публикуват за обществено обсъждане месец преди разглеждането им от кабинета.Георгиев, който се прочу с барбекюто на огромната си тераса, подаде оставка като шеф на Комисията за противодействие на корупцията и за отнемане на незаконно придобитото имущество на 31 юли. Те беше гласувана от парламента още същия ден и се очакваше да се върне на работа като прокурор в Спецпрокуратурата.Изпращането му във Валенсия предизвика . Защо ни е консул, който владее испански на ниво А2, попитаха хората.  срещу назначението на Георгиев за генерален консул във Валенсия. Според авторитетната организация бившият прокурор е некомпетентен, а назначаването му уронва имиджа на мисиите ни зад граница.", "date": "2019.08.29", "title": "Решението Пламен Георгиев да замине за Валенсия взето мълчаливо, без нито един въпрос от министър и без обяснение"}
{"url": "https://offnews.bg/politika/ninova-v-sluchaia-s-nap-zhertvite-plashtat-za-prestaplenieto-izvarsh-710244.html", "text": "Комисията за защита на личните данни наложи глоба от 5.1 млн. лева на НАП за изтеклите данни на над 4 милиона българи. Изглежда с това случаят ще приключи. Ярък пример за несправедливост.Това каза лидерът на БСП Корнелия Нинова, цитирана от пресцентъра на БСП. „Бюджетът на НАП се формира от данъците, които всички внасяме. Засегнатите българи ще платят от джоба си 5.1 млн. за това, че данните им станаха публични. Жертвите ще платят за престъплението, извършено спрямо тях. А правителството просто ще прехвърли сумата от едно перо на бюджета в друго“, посочи тя.„Днес председателят на КЗЛД каза, че това не било наказание, а превенция. Считайте - наказани няма да има,политическа отговорност също. Аз бих направила друго: бих приложила закона за отговорност на държавата за вреди. Ако тя причини щети на своите граждани, правителството може да заведе иск срещу виновни длъжностни лица. Да, минава се през обезщетения, съд, доказване на вина - дълъг път, но справедлив, заяви лидерът на БСП. Когато един министър на финансите или директор на НАП плати от джоба си за нанесени вреди на българските граждани, тогава ще има и превенция, и справедливост“, каза още Нинова.", "date": "2019.08.29", "title": "Нинова: В случая с НАП жертвите плащат за престъплението, извършено спрямо тях"}
{"url": "https://offnews.bg/zdrave/kolbasite-prichiniavat-alergii-i-nervnost-pri-detcata-710245.html", "text": "Прекомерната консумация на колбаси може да повлияе на здравето на децата. Някои родители твърде често включват подобни продукти в храненето на децата си, което води до появата на излишък от протеини в тялото на детето.\"Това води до алергични реакции, нарушена бъбречна функция и повишена нервна възбудимост\", обясни Татяна Брежнева, главен детски диетолог в Московския департамент по здравеопазване, цитирана от РИА „Новости“.Брежнева съветва да не се дават напитки по време на хранене и да се включват растителни мазнини в менюто на ученика.", "date": "2019.08.29", "title": "Колбасите причиняват алергии и нервност при децата"}
{"url": "https://offnews.bg/politika/parite-za-izborite-do-160-lv-za-predsedatel-na-sik-za-i-tur-do-1400-710265.html", "text": "До 160 лева възнаграждение ще получат председателите на секционни избирателни комисии за първия тур на местните избори, насрочени за 27 октомври. За втория максималната сума е до 115 лв., предвижда решение на Централната избирателна комисия, гласувано на 23 август и обявено на брифинг днес от говорителя на ЦИК Александър Андреев.Възнагражденията бяха актуализирани и с увеличението беше предвидена възможност за диференциране. ЦИК счита, че тези възнаграждения ще стимулират членовете на секционните комисии да участват в целия процес и че те са достойно заплащане за труда, който полагат - каза Андреев.Сумите са определени както следва:За първи тур на изборите за общински съветници и кметове:- председател – 100 лева;- зам.-председател/секретар – 90 лева;- член – 80 лева.За участие в обучението на СИК от от ОИК се плащат допълнително по 10 лв. на всеки участник. За получаването на бюлетините и другите изборни книжа и материали, както и за подреждане на помещението за гласуване се дават още по 15 лв. Членовете на комисиите, които представят протоколите и другите изборни книжа и материали в ОИК, съответно в общинската администрация, ще получават допълнително:– по 25 лв. – в общини с брой на секциите до 350;– по 35 лв. – в общини с брой на секции от 351 до 1000 вкл.;– по 50 лв. – в Столична община, където са над 1000.За втори тур на изборите за общински съветници и кметове:- председател – 65 лева;- зам.-председател/секретар – 60 лева;- член – 55 лева.За получаването на бюлетините и другите изборни книжа и материали, както и за подреждане на помещението за гласуване отново ще се плащат допълнително по 15 лв. на човек. Членовете на СИК/ПСИК, които представят протоколите и другите изборни книжа и материали в ОИК, съответно в общинската администрация, ще получават допълнително:– по 25 лв. – в общини с брой на секциите до 350;– по 35 лв. – в общини с брой на секции от 351 до 1000 вкл.;– по 50 лв. – в Столична община, където са над 1000.На местните избори през 2015 г. сумите за председател, зам.-председател/секретар и член на СИК бяха съответно 64, 58 и 48 лева. За предаване на книжата се даваха допълнително по 20 лева, тогава не се предвиждаше обучение. В секциите с машинно гласуване от СИК получаваха допълнително по 10 лв.С друго свое решение ЦИК определя и месечните възнаграждения на членовете на Общинските избирателни комисии (ОИК) и специалистите към тях за провеждането на местните избори.В общини с до 350 секции вкл. председател на ОИК ще взима 1060 лева, зам.-председател/секретар– 1010 лева, член - 960 лв. В общини с 351 до 1000 секции вкл. сумите са: председател – 1175 лева; зам.-председател/секретар – 1115 лева; член – 1060 лева. В Столична община, където секциите са над 1000 възнагражденията са: председател – 1400 лева; зам.-председател/секретар – 1330 лева; член – 1270 лева.Членовете на ОИК получават месечно възнаграждение от 6 септември до 7 дни вкл. след обявяване на резултатите от изборите за първи или втори тур. Тези суми са необлагаеми.За подпомагане работата на ОИК може да се наемат специалисти - експерти и технически сътрудници, с месечно възнаграждение, както следва:- експерт към ОИК – 780 лв. месечно;- технически сътрудник към ОИК – 560 лв. месечно.Увеличението на възнагражденията е и една от основните причини за увеличението на план-сметката за изборите в частта за ЦИК, уточни Андреев. Общо сумата за изборите е 70,7 млн. лева, гласувана вчера от Министерския съвет по предложение на министъра на финансите.ГласуванеВ ЦИК са били получени запитвания от българи в чужбина дали ще могат да гласуват зад граница, заради което говорителката на комисията Таня Цанева припомни, че на местните избори няма да се разкриват секции в чужбина.Заради принципа за уседналост, могат да гласуват единствено хора, които имат настоящ или постоянен адрес на територията на България през последните 6 месеца преди провеждането на избора. Датата е 26 април 2019 г., подчерта Андреев.Същото важи и за кандидатите. Не могат да се кандидатират и да бъдат избирани за кметове и общински съветници хора, които през последните най-малко шест месеца (т.е. от 26.04.2019 г. насам) нямат постоянен или настоящ адрес както на територията на България, така и на територията на съответната община, в която са кандидати. Регистрацията на партиите и коалициите за вота започва на 2 септември в 9 ч. и продължава до 11 септември.", "date": "2019.08.29", "title": "Парите за изборите: До 160 лв. за председател на СИК за I тур, до 1400 лв. - на ОИК"}
{"url": "https://offnews.bg/ikonomika/biznes-klimatat-v-balgaria-se-vloshava-710240.html", "text": "Бизнес климатът в България се влошава. През август общият показател намалява с 3.1 пункта спрямо юли, показват данните от анкетата на Националния статистически институт.Понижение е регистрирано във всички наблюдавани сектори: промишленост, строителство, търговия на дребно и услуги.ПромишленостСъставният показател „бизнес климат в промишлеността“ се понижава с 0.8 пункта. Това се дължи на изместване на оценките на промишлените предприемачи за бизнес състоянието на предприятията от „по-добро“ към „задоволително“.Същевременно прогнозите им за бизнес състоянието и за производствената активност през следващите месеци са благоприятни.През последния месец се засилва усещането на бизнеса за несигурна икономическа среда. Този фактор дори успява да измести на второ място сериозността на проблема с недостига на работна ръка.Мениджърите очакват продажните цени в промишлеността да се запазят на същото равнище през следващото тримесечие.СтроителствоПрез август съставният показател „бизнес климат в строителството“ спада с 5.1 пункта в резултат на по-неблагоприятните оценки и очаквания на строителните предприемачи за бизнес състоянието на предприятията. Прогнозите им за строителната активност през следващите три месеца са също резервирани. Анкетата регистрира и увеличение на броя на клиентите със закъснения в плащането.Недостигът на работна сила продължава да е най-сериозната пречка за развитието на строителния бизнес. На 2-ро и 3-то място са конкуренцията и несигурната икономическа среда, но през последния месец негативното им въздействие намалява.Мениджърите в строителството също очакват цените да останат без промяна през следващите три месеца.Търговия на дребноСъставният показател „бизнес климат в търговията на дребно“ намалява с 3.5 пункта заради по-умерените оценки и очаквания на търговците на дребно за бизнес състоянието на предприятията. Резервирани са и прогнозите им за обема на продажбите и поръчките към доставчиците през следващите три месеца.Основните затрудняващи дейността фактори остават конкуренцията, недостатъчното търсене и несигурната икономическа среда.Част от търговците предвиждат известно увеличение на цените в предстоящото тримесечие, но преобладават очакванията за запазване на равнищата.УслугиПрез август съставният показател „бизнес климат в сектора на услугите“ се понижава с 4.9 пункта в резултат на изместване на оценките и очакванията на мениджърите за бизнес състоянието на предприятията от „по-добро“ към запазване на „същото“.Относно търсенето на услуги настоящата тенденция се оценява като подобрена, но очакванията за следващите три месеца са по-умерени.Конкуренцията, несигурната икономическа среда и недостигът на работна сила продължават да са основните пречки за развитието на бизнеса в сектора. Анкетата отчита засилване на негативното влияние на първия фактор.По-голяма част от мениджърите очакват продажните цени да останат без промяна през следващите три месеца.", "date": "2019.08.29", "title": "Бизнес климатът в България се влошава"}
{"url": "https://offnews.bg/offtopic/kolko-pati-e-pravilno-da-se-spomene-imeto-mu-v-saobshtenie-za-unikalna-710242.html", "text": "Пресслужбата на Министерството на културата направи показно как трябва да се съобщава новина за изключително важно археологическо откритие, което е без аналог в Европа.Съвсем политкоректно новината започва и свършва с името на министър-председателя, който в текста е допълнително цитиран да изразява мисли по археологични теми.Прессъобщение в оригинален текст:МИНИСТЪР-ПРЕДСЕДАТЕЛЯТ БОЙКО БОРИСОВ ПОСЕТИ АРХЕОЛОГИЧЕСКИТЕ ПРОУЧВАНИЯ НА НАЙ-ГОЛЯМАТА НАДГРОБНА МОГИЛА НА БАЛКАНСКИЯ ПОЛУОСТРОВ КРАЙ ПЛОВДИВСКОТО С. МАНОЛЕПрез настоящия археологически сезон екип на Регионалния археологически музей в Пловдив разкри впечатляваща със своите размери пирамидална кула. Тя е с височина 20 м и е изградена от камъни и тухли, споени с хоросанов разтвор.„Имаме прекрасни археолози и както виждате - подпомагаме ги“, заяви премиерът Борисов, докато ръководителят на Регионалния музей в Пловдив доц. Костадин Кисьов му показваше резултата от труда на екипа специалисти.Откритите досега археологически материали – монети, глинени съдове и мраморни архитектурни елементи, датират построяването на кулата и издигането на надгробната могила в периода II - ІІІ в. сл. Хр.„Антична сграда 20 метра в Европа няма запазена. Този огромен монумент ще стане една от атракциите в Европа“, отбеляза доц. Кисьов пред министър-председателя Бойко Борисов.Най-новите открития, които представляват капител - дорийски стил, както и мраморни квадри с оформени фризове, доказват наличието на масивен петредов мраморен постамент с колонада, надхвърлящи 50 тона. Те са били монтирани на върха на кулата, където най-вероятно в древността е имало издигната статуя на император или на неговия наместник, управлявал провинция Тракия през II - ІІІ в. сл. Хр.Очакванията на археолозите са в северната половина на могилата да е разположена гробницата на владетеля, в чиято чест е издигнат величествения монумент и могилата.При посещението на могилата „Мал тепе“ до село Маноле с премиера Бойко Борисов бяха министърът на културата Боил Банов, министърът на финансите Владислав Горанов и областният управител на Пловдив Здравко Димитров.", "date": "2019.08.29", "title": "Колко пъти е правилно да се спомене името Му в съобщение за уникална археологическа находка"}
{"url": "https://offnews.bg/futbol/porto-privlicha-talant-na-botev-plovdiv-710250.html", "text": "Ботев (Пловдив) и португалският гранд Порто са на път да договорят трансфера на таланта на \"канарчетата\" Кристиан Добрев, съобщава BgDerby.com. Днес нападателят ще замине за Португалия, където ще подпише своя индивидуален договор с \"драконите\".\"Жълто-черните\" ще получат 25 000 евро за следващите 12 месеца, през които Добрев ще играе като преотстъпен. В договора между двата клуба ще залегне клауза за закупуване, която ще е на стойност около 250 000 евро.Днес \"жълто-черният\" юноша подписа удължаване на договора с Ботев, който изтичаше в края на настоящия сезон. По този начин \"жълто-черните\" си гарантираха трансферна сума за Добрев и спокойно могат да го пуснат под наем в португалския гранд.В Португалия талантът се очаква да получава възнаграждението, което получаваше в Ботев, но вместо сумата да е в левове, тя ще е в евро - т.е. двойна.Първоначално 18-годишният футболист ще играе за втория отбор на Порто. Въпросният резервен отбор на португалския гранд се подвизава във второто ниво на местния футбол, което означава, че младокът първоначално ще започне от по-ниско ниво на Иберийския полуостров.", "date": "2019.08.29", "title": "Порто привлича талант на Ботев (Пловдив)"}
{"url": "https://offnews.bg/leka-atletika/mirela-demireva-zapisa-pobeda-v-ziotermeer-predi-balkaniadata-710270.html", "text": "Олимпийската вицешампионка от Рио 2016 Мирела Демирева загря с победа за Балканиадата по лека атлетика в традиционния турнир в скока на височина в Зьотермеер (Хол), където тренира.Българката се наложи със 192 см и след това, оставайки сама в сектора, тя поиска 200 см. Демирева обаче направи три грешки на гросмайсторската норма.Мирела има 197 см личен рекор това лято. Следващото състезание за Демиреа е на 3 септември на Балканиадата в Правец.", "date": "2019.08.29", "title": "Мирела Демирева записа победа в Зьотермеер преди Балканиадата"}
{"url": "https://offnews.bg/obshtestvo/balgarski-uchenitci-specheliha-4-medala-ot-olimpiadata-po-informatika-710249.html", "text": "С четири медала – три сребърни и един бронзов, се завръща днес отборът на България от Европейската олимпиада по информатика, съобщи Министерството на образованието и науката.Спечелиха ги Атанас Димитров и Благо Гунев от СМГ, Деян Хаджи-Манич от МГ „Д-р Петър Берон“ във Варна и Велислав Гърков от 2 СУ „Акад. Емилиян Станев“ в София. Така, всички представящи страната ни ученици получиха отличия от състезанието.Олимпиадата се проведе в словенския град Марибор. Включиха се 90 състезатели от 24 страни.Ръководители на българския отбор бяха проф. Каталина Григорова от Русенския университет и Илиян Йорданов от Факултета по математика и информатика на СУ „Св. Климент Охридски“.Медалистите ни се прибират в 15,30 ч. с полет от Белград.", "date": "2019.08.29", "title": "Български ученици спечелиха 4 медала от олимпиадата по информатика"}
{"url": "https://offnews.bg/futbol/despodov-mozhe-da-zaigrae-v-avstria-710241.html", "text": "Футболист №1 на България за 2018 година Кирил Десподов продължава да не знае какво ще бъде бъдещето му през новия сезон. По всичко личи, че той няма да остане в редиците на настоящия си клуб Каляри, който търси начини да го прати под наем. Българинът категорично отказа да заиграе в Серия \"Б\" в състава на Кротоне, а след това отхвърли и предложението на Цървена звезда. Сега за него има трета опция и тя е да премине в състава на австрийския Щурм (Грац), съобщават медиите в Сардиния.Любопитното е, че треньор на Щурм е бившият наставник на ЦСКА - Нестор ел Маестро, който на драго сърце е обявил, че е готов отново да работи с Десподов. Двамата се познават добре от съвместния си престой на \"Българска армия\".Смята се, че двата клуба вече са стартирали преговори за преотстъпването на Десподов, но все още не се знае дали самият играч има желание да премине при австрийците. Той обаче трябва да побърза с решението си, тъй като трансферният прозорец затваря на 2 септември. Много е вероятно Десподов да остане без картотека за новия сезон в Серия \"А\", ако реши да остане в Каляри.", "date": "2019.08.29", "title": "Десподов може да заиграе в Австрия"}
{"url": "https://offnews.bg/futbol/levski-vzima-latvijski-natcional-bez-pari-710256.html", "text": "Отборът на Левски се доближава до привличането на така искания универсален защитник Виталийс Максименко, пише \"Меридиан мач\". В момента той е част от Олимпия (Любляна).Ситуацията в словенския гранд е деликатна. Президентът на клуба Милан Мандарич обяви, че има финансови затруднения и това може да улесни преминаването на футболиста в Левски. \"Сините\" може дори да вземат бранителя без пари.Максименко е на 28 години, ставал шампион и е избиран за най-добър бранител в Латвия за 2012 година. Той има 46 мача и 1 гол за националния отбор на страната си.Защитникът бе желан от Левски и в началото на годината, когато треньор на тима бе Славиша Стоянович.", "date": "2019.08.29", "title": "Левски взима латвийски национал без пари"}
{"url": "https://offnews.bg/kultura/tereza-salgejro-bozhestveniat-glas-na-portugalia-s-premieren-kontcert-710254.html", "text": "На 13-ти октомври 2019 Тереза Салгейро ще направи премиерен концерт в София, с групата си. В Sofia Live Club тя ще представи песни от самостоятелните албуми “O Horizonte” и “O Misterio”, песни на Madredeus и други португалски класики.Тереза Салгейро е без съмнение уникален артист и през последните три десетилетия олицетворява емблатичен образ на Португалия пред света.Нейният път в музиката започва през 1986, когато тя е на 17 години и е поканена да участва в основаването на португалската група Madredeus, следват записи на девет албума с оригинална музика, създадена специално за нейния глас. Между 1987 и 2007 минават двадесет години в пътуване, а над пет милиона албума са продадени из целия свят. Групата става следващия международно признат артист на Португалия след Amália Rodrigues. Тереза Салгейро със своето дискретно и деликатно присъствие и своя излючителен глас е с първостепенна роля в това музикално приключение.Доказани артисти, като Jose Carreras, Caetano Veloso, Gilberto Gil,Carlos Núnez, Angelo Branduardi или Zbigniew Preisner и Wim Wenders (за когото работи и като актриса във филма Лисабонска история) признават Тереза за една от най-големите съвременни певици. Този факт проправя следващите стъпки в нейната кариера, следват колаборации с артисти от цял свят.През 2011 г. се оттегля в манастира Arrábida, където записва първия си самостоятелен албум.Този път освен продукцията тя пише цялата музика и текстове. С O Mistério продължава непрекъснатото си пътешествие по света, концертира на значими сцени, пред публика, която се втурва, с ентусиазъм и любопитство към срещата с този глас, който слуша със страст и преданост през годините. Пътешествието на O Mistério кулминира в създаването на оригинални аранжименти за серия мексикански и южно американски песни, които се превръщат в ексклузивен албум за Мексико - La Golondrina y El Horizonte - със световна премиера на прочутия фестивал Cervantino. O Horizonte, новият и албум утвърждава нейните умения да пише музика и текст, изразени в създаването и интерпретирането на оригинален репертоар.С предстоящото турне, което ще я отведе още веднъж до престижни световни сцени, Тереза Салгейро представя шоу, което показва многообразието и - интерпретация на нейните собствени песни, оригинални аранжименти на португалски класики, като обръща и специално внимание на бившата си група Madredeus.Тереза Салгейро прокарва диря през възвишена, деликатна и дълбока паяжина от емоции, в която демонстрира, без сянка на съмнение, своята репутация на създател на магическа атмосфера на безспорна красота.Билети за  може да намерите в системата на (ePay.bg online и всички каси на EasyPay) - 40, 45 и 50 лева в деня на събитието.Промоцията от 40 лева е актуална до 23-ти август. Събитието е с начален час 20.00ч. и е без възрастови ограничения, деца до 10 години влизат безплатно.", "date": "2019.08.29", "title": "Тереза Салгейро: Божественият глас на Португалия с премиерен концерт в София през октомври"}
{"url": "https://offnews.bg/zdrave/klichko-se-imunizira-pokazno-postaviha-mu-vaksinata-nepravilno-710253.html", "text": "Кметът на Киев Виталий Кличко реши да се реимунизира на живо срещу дифтерия, тетанус, коклюш (ДТК), но медиците в страната коментираха, че ваксината му е била поставена неправилно, съобщава в здравната си секция 24tv.ua.Бившият световен шампион по бокс при професионалистите е твърд привърженик на задължителните ваксини, включени в Националния имунизационен календар. Точно според този календар на всеки 10 години възрастните подлежат на реимунизация против дифтерия, тетанус, коклюш и това е единственият начин да се защитят от тези болести.Пиар акцията обаче имаше противоречив ефект, тъй като в няколко местни медии лекари коментираха, че при възрастните ваксината трябва да се постави в делтоидния мускул, а на кадрите се вижда, че се поставя подкожно.По думите на общопрактикуващия лекар д-р Марина Сикорская, има точно определени правила за поставяне при всяка ваксина и според тях ДТК-ваксината трябвало да инжектира в делтоидния мускул, под ъгъл от 90 градуса.Неправилното поставяне можело да доведе до болки и оток на мястото, освен това нямало да се формира имунитет срещу заболяванията.Кметът Кличко е известен с позицията си \"за\" ваксините: „Отказът на родителите да ваксинират децата си поставя под заплаха здравето и живота на всички граждани. Искам да подчертая, че аз подкрепям въвеждането на задължителното ваксиниране в училищата и детските градини“, казва бившият боксьор в публикация в социалния си профил.Украйна е на първо място по брой заболели от морбили. За последните две години регистрираните болни са около 72 хиляди. Тази година властите организираха масови имунизации. Поставянето на ваксините се извършваше от мобилни екипи, които имунизираха в детските градини и училищата. Родителите трябваше да дадат писменото си съгласие или да присъстват, ако желаят.", "date": "2019.08.29", "title": "Кличко се имунизира показно, поставиха му ваксината неправилно"}
{"url": "https://offnews.bg/obshtestvo/vremeto-dnes-idealno-za-pochivka-i-na-more-i-na-planina-710219.html", "text": "Днес ще е слънчево, а след обяд в низините - горещо. Ще духа слаб до умерен вятър от изток-североизток, показва прогнозата за времето на НИМХ. Максималните температури ще бъдат 31-36 градуса.По Черноморието ще бъде предимно слънчево. Ще духа до умерен вятър от изток-североизток. Максималните температури ще бъдат 28-30 градуса. Температурата на водата ще бъде 27-28 градуса. Вълнението на морето ще бъде 2-3 бала.Над планините ще бъде предимно слънчево. Ще духа умерен до силен вятър от изток-североизток. Максималната температура на височина 1200 м ще бъде около 25 градуса, на 2000 м - около 16 градуса.", "date": "2019.08.29", "title": "Времето днес: Идеално за почивка и на море, и на планина"}
{"url": "https://offnews.bg/obshtestvo/bez-voda-na-tri-mesta-v-sofia-710152.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на бул. „Александър Стамболийски“ в жк. „Илинден“ налага спиране на водоподаването от 10:00 до 18:00 часа на бул. „Александър Стамболийски“(нечетни номера) от ул. „Алеко Туранджа“ до ул. „Татарли“.  Превключване на уличен водопровод на бул. „Патриарх Евтимий“ в Център налага спиране на водоподаването от 09:00 до 21:00 часа на бул. „Патриарх Евтимий“ от бул. „Васил Левски“ до ул. „Хан Крум“. Във връзка с подмяна на сградно водопроводно отклонение на бул. „Възкресение“ в жк. „Разсадника - Коньовица“, се налага спиране на водоподаването от 10:00 до 19:00 часа на ул. „Трънски майстор“, бул. „Възкресение“, бул. „Вардар“, ул. „Тома Никлев“. ", "date": "2019.08.29", "title": "Без вода на три места в София"}
{"url": "https://offnews.bg/obshtestvo/manolova-se-sreshta-s-balgarite-ot-velikobritania-zaradi-brekzit-710220.html", "text": "Омбудсманът Мая Манолова организира среща на отговорните национални институции и български граждани, живеещи и работещи във Великобритания, по повод предстоящото напускане на ЕС от страна на Обединеното кралство, съобщи пресцентърът на омбудсмана.Дискусията е провокирана от настояване на нашите сънародници заради тревогите им във връзка с евентуален Брекзит без сделка. Те са обезпокоени от факта, че неясният статут на Великобритания, породен от Брекзит, ще засегне вече придобити и упражнявани права.Основните предизвикателства според българите, сезирали Манолова, са свързани с придобиването на новия им имиграционен статут след Брекзит и затруднената социална интеграция.", "date": "2019.08.29", "title": "Манолова се среща с българите от Великобритания заради Брекзит"}
{"url": "https://offnews.bg/bojni/usik-iska-da-izprevari-kobrata-za-mach-za-svetovnata-titla-710247.html", "text": "Украинецът Александър Усик прави опит да пререди българина Кубрат Пулев и да си уреди мач за световната титла в тежка категория срещу победителя от сблъсъка между Анди Руис-младши и Антъни Джошуа. Това разкри мениджърът на британеца Еди Хърн.Джошуа ще се изправи в реванш срещу Руис на 7 декември в Саудитска Арабия, след като мексиканецът го нокаутира на 1 юни в \"Медисън Скуеър Гардън\" в Ню Йорк, за да му нанесе първа загуба в професионалната кариера и да вземе шампионските пояси на IBF, WBA и WBO.По график победителят от този сблъсък трябва да се изправи срещу задължителния претендент на IBF Кубрат Пулев до 31 май 2020 г. Само че Усик се надява да се бие с победителя като претендент на Световната боксова организация (WBO).\"Победителят от мача между Джошуа и Руис ще избира кой да е следващият му съперник. Има обаче един проблем, защото и Пулев и Усик ще кажат, че е техен ред. Усик наистина иска да се бие за титлата\", разкри Хърн.Наскоро обаче от IBF обявиха, че Пулев е с предимство и следващият мач на победителя от сблъсъка между Руис и Джошуа трябва да се бие именно с него.“Нашият човек е първи на опашката. Разбрали сме се с организаторите на реванша между Джошуа и Руис, че нашият претендент ще бъде следващият\", заявиха от IBF.Усик е абсолютен шампион в полутежка категория и защити и четирите си пояса след победа над Тони Белю миналата година. Сега обаче той реши да се пробва при най-тежките.Украинецът трябваше да направи дебют в кралската дивизия срещу Карлос Такам на 25 май, но мачът им пропадна след като полечи контузия в бицепса.", "date": "2019.08.29", "title": "Усик иска да изпревари Кобрата за мач за световната титла"}
{"url": "https://offnews.bg/futbol/barabanistat-na-pink-flojd-spasi-boltan-710251.html", "text": "Третодивизионният английски Болтън бе спасен в последния възможен момент от консорциума \"Football Ventures\", в който основна фигура е барабанистът на Пинк Флойд Ник Мейсън, пише \"We Rock\".Клубът бе заплашен от закриване, ако не получи спешна финансова инжекция, която да позволи съществуването му в бъдеще. До крайния срок, в който той трябваше да бъде купен и предпазен от банкрут, оставаха само няколко дни и бе дадена двуседмична отсрочка, когато консорциумът \"Football Ventures\" инвестира 10 млн. паунда и по този начин спаси Болтън.По този начин Ник Мейсън символично сбъдва онази част от текста на класическата композиция \"Money\", в която се пее \"Think I'll buy me a football team\".", "date": "2019.08.29", "title": "Барабанистът на Пинк Флойд спаси Болтън"}
{"url": "https://offnews.bg/futbol/dnes-e-zhrebiat-za-grupite-na-shampionskata-liga-razpredelenieto-po-710224.html", "text": "След изиграването на последните три мача от плейофа в Шампионската лига, вече знаем имената на всички 32 участника в групите на Шампионската лига. Снощи сред елита на Европа попаднаха Славия (Прага), Брюж и Аякс. Чехите победиха с 1:0 ЧФР Клуж в и реванша, белгийците спечелиха с 2:1 срещу ЛАСК (Линц), а холандците отстраниха АПОЕЛ след 2:0 на свой терен.Така и трите тима ще бъдат в урните за жребия довечера. Той ще се проведе в централата на УЕФА в Нион, Швейцария и стартира в 19:00 часа българско време.По традиция, участниците в жребия са разделени в 4 урни. В първа урна са победителите от миналогодишните издания на Шампионската лига и Лига Европа - Ливърпул и Челси, както и шампионите на 6-те най-силни първенства в Европа. В останалите три урни отборите са разпределени според коефициента им в класацията на УЕФА. Клубаве от една урна не могат да се паднат в една група, а същото важи и за тимове от една и съща държава. 32-ата участници ще бъдат разпределени в 8 групи от по 4 отбора, като те ще изиграят по 2 мача всеки срещу всеки.Първа урна: Ливърпул (Англия), Челси (Англия), Барселона (Испания), Манчестър Сити (Англия), Ювентус (Италия), Байерн (Германия), Пари Сен Жермен (Франция), Зенит Санкт Петербург (Русия).Втора урна: Реал Мадрид (Испания), Атлетико Мадрид (Испания), Борусия Дортмунд (Германия), Наполи (Италия), Шахтьор Донецк (Украйна), Тотнъм (Англия), Аякс (Холандия), Бенфика (Португалия).Трета урна: Лион (Франция), Байер Леверкузен (Германия), РБ Залцбург (Австрия), Олимпиакос (Гърция), Брюж (Белгия), Валенсия (Испания), Интер Милано (Италия), Динамо Загреб (Хърватия).Четвърта урна: Локомотив Москва (Русия), Генк (Белгия), Галатасарай (Турция), РБ Лайпциг (Германия), Славия Прага (Чехия), Цървена звезда (Сърбия), Аталанта (Италия), Лил (Франция).", "date": "2019.08.29", "title": "Днес е жребият за групите на Шампионската лига - разпределението по урни"}
{"url": "https://offnews.bg/obshtestvo/ursula-fon-der-lajen-shte-obsazhda-evropejskia-dneven-red-i-svetovnata-710221.html", "text": "Новоизбраният председател на Европейската комисия Урсула фон дер Лайен ще бъде днес на посещение в България. Тя ще се срещне с премиера Бойко Борисов.Урсула фон дер Лайен беше избрана за председател на Еврокомисията преди повече от месец. Тя е първата жена, която застава начело на институцията.След избирането ѝ обеща да осигури равнопоставеност в комисията на източните и западните държави.Посещението на Урсула фон дер Лайен в България е част от консултациите, които тя провежда с лидерите на държавите членки на Европейския съюз преди пълният състав на новата Еврокомисия да бъде представен за одобрение пред Европейския парламент. По план новата ЕК трябва да започне работа от 1 ноември.Българската номинация за еврокомисар е на досегашния член на ЕК Мария Габриел.Премиерът Бойко Борисов ще разговаря с новоизбрания председател на Европейската комисия в Министерския съвет. Двамата ще обсъдят теми от европейския дневен ред и от световната политика.", "date": "2019.08.29", "title": "Урсула фон дер Лайен ще обсъжда европейския дневен ред и световната политика с Борисов"}
{"url": "https://offnews.bg/sviat/petitcia-sreshtu-plana-na-dzhonsan-da-zatvori-parlamenta-sabra-nad-1-m-710222.html", "text": "Остри реакции предизвика решението на Борис Джонсън да преустанови работата на британския парламент. Онлайн петиция вече е събрала над 1,1 млн. подписа срещу този ход на премиера.За да предизвика петицията дебати в парламента, са необходими 100 000 подписа.Снощи хиляди британци протестираха в Лондон и други големи градове.Борис Джонсън поиска от кралица Елизабет Втора да отмени заседанията на депутатите от началото на септември до средата на октомври. Така се ограничава възможността на народните представители да се противопоставят на Брекзит без сделка.", "date": "2019.08.29", "title": "Петиция срещу плана на Джонсън да затвори парламента събра над 1 милион подписа"}
{"url": "https://offnews.bg/temida/obviniha-petima-ot-babh-v-burgas-za-podkup-reketirali-sobstvenitci-na-710248.html", "text": "Специализираната прокуратура привлече към наказателна отговорност петима служители на Областната дирекция по безопасност на храните в Бургас за участие в организирана престъпна група за искане и получаване на подкупи.Сред тях е и директорът на дирекцията, на когото е повдигнато обвинение като ръководител на групата. Петимата служители при съвместни действия по разследването на Специализираната прокуратура и ГДБОП.Събраните до момента доказателства сочат, че групата е действала от началото на 2016 г. В качеството си на държавни служители и с цел получаване на подкупи участниците системно извършвали фиктивни проверки натърговски обекти на територията на Бургаска област, както и спирали реални проверки, извършвани от други служители в Областната дирекция. Документирани са редица случаи на неизвършени и прекратени проверки в търговси обекти в Бургас, кк Слънчев бряг, Приморско, Созопол и Китен. В определени случаи директорът на ОДБХ-Бургас лично спирал текущи проверки, отивайки на място и оказвайки въздействие върху свои подчинени. При извършените претърсвания в жилищата на обвинените и 4 служебни помещения са намерени и иззети пари в различни валути с равностойност около 25 000 лева (левове, евро и долари), документи, записки, мобилнитгелефони, компютри и други доказателства за престъпната дейност на групата.На ръководителя на групата – директор на Областната дирекция по безопасност на храните в Бургас, е определена парична гаранция от 150 000 лева. Парични гаранции от по 75 000 лева са наложени останалите участници. ", "date": "2019.08.29", "title": "Обвиниха петима от БАБХ в Бургас за подкуп, рекетирали собственици на заведения и магазини"}
{"url": "https://offnews.bg/tenis/dzhokovich-i-federer-prodalzhavat-napred-na-us-open-710229.html", "text": "Дъждът в Ню Йорк обърка програмата на мачовете от втория кръг на US Open. Все пак на двата големи корта, които имат покриви - \"Артър Аш Стейдиъм\" и \"Луис Армстронг Стейдиъм\" - се изиграха няколко мача.Поставеният под №1 в схемата Новак Джокович постигна убедителна победа срещу аржентинеца Хуан Игнасио Лондеро. Сърбинът се наложи в три сета - 6:4, 7:6(3), 6:1 за 2 часа и 12 минути игра.Преди това 3-ият в схемата Роджър Федерер също записа успех на сметката си. Маестрото обаче имаше повече трудности срещу босненеца Дамир Джумхур и загуби първия сет с 3:6, но след това направи обрат и стигна до успеха с 6:2, 6:3, 6:4.Кей Нишикори също продължава напред на \"Флашинг Медоус\". Той се справи в четири сета срещу американеца Брадли Клаан с 6:2, 4:6, 6:3, 7:5.Последният мач, който се изигра тази нощ бе между германеца Доминик Копфер и американеца Райли Опелка. Копфер стигна до победата с 6:4, 6:4, 7:6(2).Българинът Григор Димитров пък не се наложи да ирае и продължава в третия кръг след отказване на противника му Борна Чорич заради контузия.", "date": "2019.08.29", "title": "Джокович и Федерер продължават напред на US Open"}
{"url": "https://offnews.bg/112/zadarzhanite-za-sluchaia-negovan-sa-priznali-vsichko-planirali-ubijst-710225.html", "text": "Задържаните за убийството на възрастните хора, чиито тела бяха намерени край Негован, са направили пълни самопризнания. Днес се очаква прокуратурата да повдигне обвинения на Пламен Шляпашки и Георги Нанчев.При първоначалните разпити двамата мъже – на 39 и 44 години, си прехвърляли вината за това кой е физическият извършител. Впоследствие арестуваният Пламен Шляпашки признал, че той е натиснал спусъка на незаконния пистолет.Загиналите са бившият треньор по борба Йордан Атанасов (75 години) и партньорката му Мариана Атанасова (70 години). Убийството било извършено на 14 юли в апартамента на една от жертвите на централния столичен булевард „Витоша”. След фаталните изстрели задържаните разчленили телата на убитите в банята на жилището, натъпкали ги в бидони и ги откарали край Негован. После се върнали в апартамента и старателно го почистили с белина. Скрили пистолетите в тайник в помещение в двора на Техническия университет.Престъплението е извършено с цел обир. Убийците мислели, че жертвите държат в дома си пари от продажбата на техен апартамент в столичния квартал „Гоце Делчев”. Оказало се, че средствата не са в жилището на бул. „Витоша”. Оттам престъпниците задигнали семейни ценности, които по-късно са открити в дома на един от арестуваните.Те са криминално проявени. Планирали убийството от около година насам. Били наемани да правят ремонти на друг апартамент, собственост на убитото семейство. Тогава застреляният мъж споделил с един от убийците мнение, че лихвите в банките са много ниски. Вероятно затова престъпниците решили, че жертвите ще държат в дома си парите от продажбата на апартамента в „Гоце Делчев”, съобщава Нова телевизия.", "date": "2019.08.29", "title": "Задържаните за случая Негован са признали всичко, планирали убийствата цяла година"}
{"url": "https://offnews.bg/politika/borislav-ignatov-shte-zasadim-po-edno-darvo-za-vseki-glasuval-na-izbo-710246.html", "text": "На среща със столичани край езерото Ариана Демократична България представи втората част от програмата на своя кандидат за кмет, арх. Борислав Игнатов - „София - зелена и чиста столица“. „Днес основният акцент е мръсният въздух. Тук на Орлов мост е не само най-мръсният въздух в София, но и най-мръсният въздух в България, най-мръсния въздух в европейска столица въобще. Това е нетърпимо, това е вредно и убийствено в буквалния смисъл на думата“, заяви Игнатов. Той подчерта, че мръсният въздух е резултат от дълго бездействие и дълго неглижиране на големи проблеми, които се задълбочават с всяка годна. Според него от първия ден трябва да започне работа в две направления – намаляване емисиите от вредни газове и увеличаване производството на кислород и пречистване на въздуха.\"Чист въздух, чисти улици, зелени пространства\" е мотото на зелената кампания на Демократична България.На срещата присъства и Радан Кънев, евродепутат от Демократична България, който заяви: „Това, което настоящото управление на София прави, е да се хвали с изкараните от нас пари, а това, което трябва да прави, е не да краде от данъците ни, а с тях да подобри качеството на живот на гражданите. Вместо това през последните 15 години управление качеството на живот тук непрекъснато се влошава. Парите водят до повече автомобили и до повече строителство. Задачата на властта обаче е тези последици от забогатяването на града да не доведат до повече задръствания, по-мръсен въздух или по-малко паркове. В тази своя единствена задача на властта в София през последните 15 години е пълен провал. И за да се сложи край на този провал, трябва да изберем хората, които имат решения. Хората, които имат експертизата и енергията да положат необходимия труд и смелостта да се сблъскат с кражбите в столична община. Това са хора като Борислав и цялата листа на ДБ, каза Радан Кънев. В дискусията участваха още Марта Георгиева, общински съветник от ДСБ, Тома Белев от Зелено движение, Любомир Костадинов и Емил Георгиев от Да, България. Бяха представени основните приоритети и конкретните решения за чист въздух, модерно управление на отпадъците, Витоша и планините около града, ефективно използване на водните ресурси, зелените системи, градски паркове и градини, както и устойчивото градско развитие, осигуряващо достъпна, здравословна и хармонична жизнена среда.Предлагат се мерки за максимално намаляване на отоплението с твърдо гориво и развиване на форми на отопление с много по-нисък отпечатък върху околната среда, осъществяване на радикална промяна на мобилността в София с развитие на мрежата, честотата и удобството на обществения транспорт и продължаване на електрифицирането му. ДБ залага на ускорено развитие на велосипедната и пешеходна инфраструктура и микромобилността.Радикална реформа ще бъде извършена и в разделното събиране на отпадъците. Ще се въведе нова система на сметосъбиране, съобразена с преобладаващия тип строителство и разделно събиране при източника. Такса „битови отпадъци“ ще бъде спрямо реалното количество изхвърлени отпадъци, на принципа „замърсителят плаща“. Рязко ще бъде възстановена и подобрена достъпността до планината чрез подновяване на въжения транспорт на Витоша и всички други подстъпи към планината. Ще се работи за комплексно и ефективно използване на ресурсите от минерални води в София, като бъде запазен публичния им характер. Ще бъде създадена модерна, добре управлявана и свързана зелена система, която опазва и развива зелените клинове на София като уникална градоустройствена практика. Ще се води политика на превенция на застрояването и ограбването на парковете, включително ще бъде преосмислена нуждата от сгради в тях.Ще бъдат гарантирани запазването на зелените площи в междублоковите пространства, чрез отразяването им в ОУП.Ще се изработи реалистична стратегия по мащабно засаждане на дървета и по създаване и прилагане на стандарти за улично и градско озеленяване и тяхната поддръжка.Ударно ще се възстановят и увеличат градските чешми и обществените тоалетни. Ще бъдат въведени стандарти за задължителното им изграждане в общинските публични сгради и при определени териториални критерии и в публичните пространства.От щаба на Демократична България издигат идеята да бъде засадено по едно дърво за всеки избирател, който е гласувал на тези избори. „Така всеки гражданин, който гласува, ще знае, че е направил две добри неща - бил е активен гражданин и със своя глас е допринесъл да бъде засадено едно дърво в София“, обясняват от ДБ.  ", "date": "2019.08.29", "title": "Борислав Игнатов: Ще засадим по едно дърво за всеки гласувал на изборите"}
{"url": "https://offnews.bg/obshtestvo/pri-brekzit-bez-sdelka-shte-patuvame-do-ostrova-bez-viza-v-ramkite-na-710227.html", "text": "В случай на Брекзит без сделка българите няма да се нуждаят от визи за Великобритания за кратки посещения до 90 дни.Това обяви британският посланик Ема Хопкинс в интервю за предаването \"тази сутрин\" на .За престой в страната над три месеца - за работа или учене - обаче ще има промени.„Следващите няколко седмици ще оповестим повече информация за правилата за тези, които ще останат повече от 90 дни”, обяви посланик Хопкинс.Тя припомни, че е въведена нова схема за регистриране на европейските граждани, за да могат те да уредят своя статут.„54 000 българи вече се регистрираха чрез приложение на телефоните си. Процедурата е лесна и призоваваме и останалите българи да го направят”, каза дипломатът.Настоящият премиер Борис Джонсън е твърдо решен този път отлагане на Брекзит да няма, дори ако това се случи без сделка с ЕС. Насрочената дата за излизане от Евросъюза е 31 октомври.„Ако искаме да постигнем някакъв напредък, трябва да има промяна. Основното нещо за сегашното правителство е защитният механизъм по отношение на Ирландия. Считаме, че това е недемократичен механизъм и предвижда ангажименти от наша страна, които ние няма как да контролираме. Това е основната точка, по която преговаряме с ЕС в момента”, каза още тя.Хопкинс обясни, че е обичайна конституционна процедура кралицата да спре временно дейността на парламента и тя да се съгласи. През последните 60 години тя често е одобрявала подобно нещо и не става въпрос за позиция на кралицата за или против Брекзит.", "date": "2019.08.29", "title": "При Брекзит без сделка ще пътуваме до Острова без виза в рамките на 90 дни"}
{"url": "https://offnews.bg/tenis/serina-zagubi-set-no-se-promakna-napred-v-niu-jork-710233.html", "text": "Лошото време обърка програмата и при жените на US Open. Тази нощ се изиграха едва пет мача в женската схема на турнира. В тях не се получиха особени изненади и фаворитките продължават напред.Шесткратната шампионка на \"Флашинг Медоус\" Серина Уилямс загуби първи сет в тазгодишното издание на турнира, но това не я смути и американката постигна обрат срещу сънародничката си Катрин Макнали - 5:7, 6:3, 6:1.По-голямата й сестра Винъс Уилямс обаче приключи участието си в надпреварата. Тя допусна загуба с 4:6, 4:6 от поставената под №5 в схемата украинка Елина Свитолина.Каролина Плишкова нямаше особени проблеми в своя мач срещу грузинката Мариам Болквадзе и я победи за малко повече от час игра с 6:1, 6:4.Напред продължава и №2 в схемата на турнира Ашли Барти. Австралийката спечели с 6:2, 7:6(2) срещу представителката на домакините Лорън Дейвис.Междувременно друга американка Медисън Кийс пък се класира за третия кръг. №10 в схемата на турнира победи сравнително лесно китайката Лин Жу с 6:4, 6:1.", "date": "2019.08.29", "title": "Серина загуби сет, но се промъкна напред в Ню Йорк"}
{"url": "https://offnews.bg/obshtestvo/5-mln-lv-globa-za-nap-zaradi-izteklite-danni-na-5-mln-balgari-710228.html", "text": "5,1 млн. лв. е глобата за НАП заради теча на данни, съобщи председателят на Комисията за защита на личните данни Венцислав Караджов по бТВ.Ако НАП обжалва решението, делото може да забави санкцията с година, но практиката досега показва, че 80-90% от решенията на комисията се потвърждават от съда, стана ясно от думите на Караджов. Ако НАП не обжалва, то глобата ще бъде платена, ще отиде в бюджета на КЗЛД и обратно в държавния бюджет.  Според него течът на данни, заради който банка ДСК бе глобена с 1 млн. лв., е по-скоро кражба. Кредитните досиета на 33000 клиенти на банката са изтекли в мрежата. Съдържат данни за искането на кредит, данни за семейството на кредитополучателя, адреси и телефони, обясни Караджов. Няма да се налага смяна на лични карти, твърди шефът на КЗЛД. ", "date": "2019.08.29", "title": "5 млн. лв. глоба за НАП заради изтеклите данни на 5 млн. българи"}
{"url": "https://offnews.bg/112/avtobus-blasna-mazh-i-go-ubi-v-otsechkata-mezhdu-ravda-i-nesebar-710236.html", "text": "Мъж загина, след като бе блъснат от автобус на пътната отсечка между Равда и Несебър, съобщават от ОД МВР-Бургас.Инцидентът е станал малко след 21 часа на 28 август.Автобусът, управляван от 50-годишен водач, е блъснал пешеходеца, който е вървял по пътното платно. Автобусът е бил празен и се е връщал след трансфер на туристи от летище Бургас до Слънчев бряг.Засега самоличността на загиналия не е установена.Шофьорът е тестван с дрегер, който е дал отрицателен резултат за алкохол.Тялото на загиналия пешеходец е откарано в съдебна медицина към УМБАЛ - Бургас за аутопсия. По случая е образувано досъдебно производство.", "date": "2019.08.29", "title": "Автобус блъсна мъж и го уби в отсечката между Равда и Несебър"}
{"url": "https://offnews.bg/sviat/malkata-greta-preplava-atlantika-i-se-obarna-kam-tramp-slushaj-naukat-710223.html", "text": "Младата активистка за опазване на климата Грета Тунберг, която пристигна в Ню Йорк, след 15-дневно плаване през Атлантическия океан с яхта с нулеви въглеродни емисии, заяви, че съжалява за че президентът Доналд Тръмп отказва „да слуша науката“.„Посланието ми за Тръмп е да „слуша науката“, но той явно не го прави, каза тя на първата си пресконференция на американска земя.Тунберг каза още, че пожарите в Амазония „са ясен знак, че трябва да престанем да унищожаваме природата“.Според нея плаването с яхтата е минало учудващо добре и нито веднъж не е имала морска болест, но в същото време подчерта, че не очаква всички да постъпват като нея.16-годишната Грета Тунберг обяви, че първо ще си почине, а в петък ще се включи в младежка „стачка за климата“ пред сградата на ООН.Тя и екипажът й бяха топло приветствани от много журналисти и активисти, събрали се да посрешнат яхтата на крайбрежната улица на река Хъдсън.Тунберг потегли на 14 август от британския град Плимут за САЩ, за да участва на 23 септември в световна среща за климата, организирана от генералния секретар на ООН Антониу Гутериш. Момичето отказа да лети до Ню Йорк заради въглеродните емисии, които отделят самолетите.", "date": "2019.08.29", "title": "Малката Грета преплава Атлантика и се обърна към Тръмп: Слушай науката"}
{"url": "https://offnews.bg/ikonomika/nap-ospori-5-te-miliona-globa-i-obmislia-da-sadi-za-sashtata-suma-hake-710232.html", "text": "Националната агенция за приходите оспорва , обяви НАП. Предстои и обжалване на наказателното постановление, с което е санкционирана с 5.1 милиона лева за допускането на теча на личните данни на близо 5 млн. българи при хакерска атака, оповестена на 15 юли.От приходната агенция обявиха още, че обмислят да заведат дело \"срещу извършителите на хакерската атака\". Обвиняеми са собственикът на компанията за киберсигурност TAD Group Иван Тодоров и ИТ специалистът и служител в нея Кристиян Бойков.Актът за установяване на административно нарушение, съставен срещу НАП от Комисията за защита на личните данни, информация за който бе публично оповестена днес в тв интервю от председателя ѝ Венцислав Караджов, е оспорен в законовия 3-дневен срок, уточни НАП. Наказателното постановление, с което комисията налага санкция в размер на 5,1 млн. лв., също ще бъде обжалвано пред съда.\"Главният мотив за оспорването на акта е, че неоторизираният достъп, кражбата на данни и последващото им публично оповестяване са резултат от действия, представляващи престъпление по смисъла на Наказателния кодекс на РБ, осъществени независимо и въпреки предприетите от НАП технически и организационни мерки за защита\", пише в прессъобщението.От НАП обмислят и предприемането на съдебни действия спрямо извършителите на хакерската атака срещу сървърите на агенцията, като е възможно както присъединяването на агенцията в наказателното производство, така и воденето на гражданско дело.\"Така финансовата претенция в размер, покриващ наложената на приходната агенция имуществената санкция, ще бъде насочена към извършителите на престъпното посегателство\" - допълват от НАП.Справката в приложението за това какъв вид лични данни са били разкрити за български граждани, ще бъде пусната в експлоатация през следващата седмица, съобщават още от агенцията. Проверката ще може да бъде извършена чрез идентификация с персонален идентификационен код (ПИК), издаден от приходната агенция, или с електронен подпис. Такава справка ще може да се направи и в офисите на НАП в страната след представяне на лична карта.", "date": "2019.08.29", "title": "НАП оспори 5-те милиона глоба и обмисля да съди за същата сума хакерите, източили данните на 5 млн. българи"}
{"url": "https://offnews.bg/futbol/goranov-nastoia-za-po-malko-chuzhdentci-i-tavan-na-zaplatite-v-balgars-710237.html", "text": "БФС да направи правила, които да ограничават броя на чужденците във футболните отбори и да се сложи лимит на заплатите на играчите.Това поиска финансовият министър Владислав Горанов по време на обиколката на Пловдив с премиера Бойко Борисов.\"Правителството ще помага за детско-юношеските школи, но БФС трябва да вкара правила за лимит на чужденци, за лимит на заплати\", обясни Горанов на церемонията по подновяването на строителството на стадиона на Ботев, който беше замразен след фалита на КТБ.\"Иначе сега имаме Арда с 11 чужденци и си говорим за качествен футбол носталгично\", допълни финансовият министър, цитиран от \"24 часа\".", "date": "2019.08.29", "title": "Горанов настоя за по-малко чужденци и таван на заплатите в българския футбол"}
{"url": "https://offnews.bg/drugi/naj-barzata-zhena-zagina-v-opit-da-postavi-nov-rekord-710239.html", "text": "Джеси Комбс, която бе наричана \"най-бързата жена на четири колела\", загина при опит да постави нов световен рекорд за най-висока скорост с автомобил.Инцидентът с 39-годишната състезателка се е случил във вторник следобед. Тогава тя е управлявала състезателен автомобил, задвижван с реактивен двигател, в пустинята в щата Орегон. Идеята е била да се опита да счупи абсолютния женски рекорд за скорост при придвижване по суша. Той е от 1976 г., когато Кити О'Нийл развива с реактивен автомобил с три колела скорост от 823 км/ч.Иначе Комбс държи рекорда за най-бърза скорост с автомобил с нормален двигател. Тя първо го подобрява през 2013 година, когато достига до 632 километра в час, а през 2016 отбелязва ново постижение от 769 километра в час.Комбс е известна и с участията си в популярни телевизионни предавания като \"Ловци на митове\", \"Оувърхолин\" и \"Гараж само от момичета\".", "date": "2019.08.29", "title": "Най-бързата жена загина в опит да постави нов рекорд"}
{"url": "https://offnews.bg/kultura/balet-arabesk-otkriva-35-oto-izdanie-na-apolonia-710234.html", "text": "Със спектакъл на балет „Арабеск“ тази вечер в Созопол се открива 35-ото издание на Празниците на изкуствата „Аполония“.На 5 фестивални сцени ще бъдат представени над 70 културни събития, част от тях са световни и национални премиери.“Аполония“ и тази година събира всички изкуства на едно място. Във фестивалните дни до 7-ми септември всеки може да открие своята сцена и своя любим автор.Концерти, театрални спектакли, изложби и над двадесет литературни събития са включени в програмата.Спектакълът на балет “Арабеск“, с който се открива фестивалът тази година, обединява няколко танцови постановки заяви пред БНР артистичният директор на “Аполония“ – Маргарита Димитрова:“Точно заради този юбилей, който те имаха наскоро – 50 години, сериозна цифра, реших, че може би сега точно с тях трябва да открием, а те подготвят и една специална програма“.За хората “Аполония“ е слънце, море и изкуство.“Истински празник, тук винаги са идвали топ изпълнители и артисти. Има и много изложби“.“Изкуство от всякакъв вид, музика, море, лято, театър, литература, култура и най-хубавото преживяване в края на лятото“, казаха хората.С концерта на Хилда Казасян “Да послушаме кино“ ще завърши програмата на фестивала.", "date": "2019.08.29", "title": "Балет 'Арабеск' открива 35-ото издание на 'Аполония'"}
{"url": "https://offnews.bg/futbol/nash-natcional-vinagi-e-udovolstvie-da-igraia-sreshtu-silni-otbori-710258.html", "text": "Халфът на Славия Галин Иванов сподели пред \"Хоризонт\", че намя търпение да се изправи срещу Англия с в квалификацията за Евро 2020 на митичния стадион \"Уембли\".Футболистът е сред избраниците на селекционера на българския национален отбор Красимир Балъков за квалификацията с \"трите лъва\" на 7 септември и контролата срещу република Ирландия три дни по-късно.  \"Когато играем за България, трябва да бъдем мотивирани винаги на 100%. Ако мога да избирам, то съм готов да играя всяка седмица срещу Англия на Уембли.Не бива да се предаваме, докато имаме шансове за класиране. Винаги е удоволствие да играя срещу силни отбори. Надявам се, че срещу Англия ще имаме своите възможности и да се възползваме от тях\", каза Иванов.", "date": "2019.08.29", "title": "Наш национал: Винаги е удоволствие да играя срещу силни отбори"}
{"url": "https://offnews.bg/zdrave/szo-uvelichavat-se-sluchaite-na-morbili-bolestta-se-zavarna-v-4-nov-710235.html", "text": "В целия свят се отбелязва увеличение на случаите на морбили - заболяване, срещу което има ваксина, но може да е смъртоносно или да причини сериозни увреждания на децата, съобщиха от Световната здравна организация (СЗО).Докладваните случаи на заболяването са скочили близо три пъти за последната една година.Общият им брой за 2019 е 365 хил., което е най-високата стойност от 2006 година насам, но специалистите подозират, че в действителност заразените са милиони.Директорът на отдела за ваксинация към СЗО Кейт Обрайън отбеляза:\"Имаме притеснителна тенденция във всички региони на света към увеличение на случаите на морбили, с изключение на Америките, но намаляването там е съвсем малко. Така че имаме държави, където ваксинирането е недостатъчно, но имаме и страни, където ваксините покриват почти цялото население и въпреки това се намират малки неваксинирани общности, които водят до епидемия“.Според организацията разпространението на болестта се дължи на лошите здравни системи и заблуждаваща информация за ваксините:\"Категорично има семейства, общности, хора, които получава погрешна информация не само за сериозността на заболяването и рисковете, но и за ефикасността на ваксините и безопасността им. Така че подвеждащата информация е все по-голяма заплаха“.В Европа случаите на морбили също са рекордно високи, а четири държави, в които заболяването се смяташе за изчезнало, изгубиха този си статут. Това са Великобритания, Гърция, Чехия и Албания.", "date": "2019.08.29", "title": "СЗО: Увеличават се случаите на морбили - болестта се завърна в 4 нови европейски държави"}
{"url": "https://offnews.bg/zdrave/5-chasova-operatcia-spasi-zhivota-na-11-godishno-dete-v-burgas-710257.html", "text": "Съдовите хирурзи на УМБАЛ Бургас извършиха 5-часова операция и спасиха живота на 11-годишно момиче. Родителите му Пламен и Галя Люцканови пожелали публично да благодарят на всички служители на болницата и спешните звена, които в нощта на 9 срещу 10 август дали всичко от себе си, за да живее дъщеря им, съобщават от лечебното заведение.Момичето се наранява при битов инцидент - върху крака му пада голямо стъкло и прерязва главната бедрена артерия и вена. Детето бързо губи много кръв и изпада в безсъзнание. Линейката пристига веднага, екипът информира „Спешно отделение\" и пред вратата на болницата вече го чакат реаниматорите.По спешност е извикан съдовият хирург д-р Борислав Тръпчев, който заедно с колегата си д-р Христо Стефанов и анестезиолога д-р Милена Минева, оперира Наталия повече от 5 часа през нощта. Борбата е не само за живота, а и за запазването на крака.„Спасяването на живота й беше въпрос на няколко минути. Още малко забавяне щеше да е фатално. Кръвозагубата беше много голяма – около 3 литра, което е половината от кръвта в човешкото тяло. При подобна кръвозагуба в организма могат да настъпят необратими промени, затова трябва да се действа бързо.Никога не бива човек, загубил много кръв, да чака вкъщи, да не търси лекарска помощ. Целта на операцията беше да съхраним крака й, да избегнем ампутацията. Успяхме да зашием артерията, да възстановим кръвотока. Беше трудно, продължително, но се радваме, че усилията ни не са били напразни\", обясни д-р Тръпчев.„Ние сме изключително доволни и благодарим на всички екипи за точността, бързината и професионализма при спасяването на нашата дъщеря Наталия. Абсолютно всички – от линейката, до всички служители на УМБАЛ Бургас, действаха точно и професионално\", споделя бащата Пламен Люцканов.Наталия вече си е вкъщи, където лечението и рехабилитацията й продължават.", "date": "2019.08.29", "title": "5-часова операция спаси живота на 11-годишно дете в Бургас"}
{"url": "https://offnews.bg/obshtestvo/vizia-za-sofia-vseki-vtori-v-stolitcata-podkrepia-taksa-tcentar-za-ko-710259.html", "text": "Колите, които минават през центъра на София, да плащат входна такса, се подкрепя от почти всеки втори столичанин. Мярката, ако бъде приета от следващия СОС, няма да се отнася за живеещите в центъра, уточни Любо Георгиев, шеф на \"Визия за София\". Против въвеждането на входна такса за преминаване през централната градска част са 21 на сто, показват данни от представително социологическо проучване, проведено сред софиянци на възраст над 15 години от социологическа агенция Глобал Метрикс. Според данните против въвеждането на синя зона през почивните дни са 21% от столичани, това не е приоритет според 19%, а други 60% я подкрепят. Доста поляризирани са мненията и за въвеждане на такса задръстване. Против са 18%, с ниска приоритетност я определят 11%, но за 70% тази мярка е важна, като 27% й поставят най-високата оценка 10.Проучването показва много висока подкрепа за всички посоки за развитие, формулирани в хода на експертните мултидисциплинарни анализи и дискусии в рамките на инициативата Визия за София. Като най-приоритетни се оценяват мерките и целите, свързани със запазването на живата среда в града, естетиката и качеството на градската среда и чистотата по отношение на въздух, води, улици и шум. Публичният транспорт се приема като важна сфера за развитие наред с изграждането на безопасни улици, улеснени пешеходни пресичания, качествена пътна настилка, създаване на споделени улици и пространства за гражданите. Гражданите имат консенсус по отношение на мерките за подобряване здравния статус на населението в посока осигуряване на по-добри условия за работа на медицинските лица и стимули за професионалното им развитие, обновяване на сградния фонд на здравните заведения, привличане и задържане на млади специалисти в здравните заведения. Като нужни се определят растителността, която помага за пречистване на средата, здравословното хранене и изграждането на зони за спорт и отдих на всички територии на общината. Със същата висока подкрепа са и мерките за щадящо ресурсите и средата икономическо развитие, които отбелязват средна подкрепа с 8,49 от възможни 10 точки. Основни приоритети за развитие в тази област според гражданите са използването на възобновяеми източници за производство на енергия (вятърна енергия, слънчева енергия, т.н.), създаване на нови горски масиви в околоградските територии, внедряване на мерки за енергийна ефективност на всички съществуващи сгради, използване на дъждовните води и др. Като приоритетни се определят действията за запазване на живата среда в града, запазването на съществуващото улично озеленяване и създаване на ново, изграждане на нови градски паркове, контрол над бездомните домашни животни, възстановяване и опазване на естествените корита на реките и осъществяване на инициативи за опазване на биологичното разнообразие (напр. залесяване, поставяне на хранилки).Естетиката и качеството на градската среда също е сред най-важните приоритетни области за софиянци. Необходимостта от подобряване на външния вид на града има средна оценка от 8,37, което го нарежда сред първите 4 споделени посоки за развитие. Най-важни според жителите на столицата в това поле са редовната поддръжка и обогатяване на елементите на градската среда (пейки, чешми, др.), създаване на комфортна и безопасна пешеходна мрежа, озеленяване на публичните пространства, провеждане на информационни кампании за отговорностите на собствениците към външния вид и поддръжката на сградите. Сред водещите приоритети на гражданите е и чистата среда във всички аспекти – води, въздух, улици, шум и др.Като важен фактор за средата според гражданите, публичният градски транспорт има нужда от инвестиции в разширяване на мрежата, намаляване на интервалите между превозните средства, оптимизиране на маршрутите и спирките на обществения транспорт, изграждане на буферни паркинги и разширяване и популяризиране на системата \"паркирай и се вози\". С висока важност са оценени безопасните улици, улеснени пешеходни пресичания, качествена пътна настилка, създаване на споделени улици и пространства за гражданите.Образованието е оценено със средна оценка по степен на важност 8,13, а като най-важни мерки за неговото развитие са посочени обновяването на материалната база на училищата, увеличаването на броя на местата по райони в детските ясли, градини, училища, отварянето и обживяването на повече градски пространства за младежи, връзката на бизнеса с образованието. Предлагането на културни събития е едно от най-високо оценените области, но подкрепа за прилагане на още мерки срещат подобряването на достъпа до информация за културни събития и популяризирането им, организиране на разнообразни културни прояви за различните публики, създаване на места за общуване, както и активно комуникация на столицата с гражданите и гостите на града.Посоките за развитие на града, които не са оценени като високо приоритетни, са например внедряването на доставки с дронове и създаването на правила за използването на малки летателни апарати (дронове, хувърборди и подобни). ", "date": "2019.08.29", "title": "Визия за София: Всеки втори в столицата подкрепя такса център за коли"}
{"url": "https://offnews.bg/obshtestvo/semejstvo-napisa-trogatelno-pismo-do-pozharnikari-spasili-gi-ot-ognen-710261.html", "text": "Три семейства от Пазарджик написаха трогателно благодарствено писмо до пожарникари, спасили техни близки от огъня след избухване на газова бутилка.Инцидентът е станал на 27 август на ул. Софроний Врачански в града.Хората благодарят горещо на пожарникарите Стоил Млеканов, Веселин Кежов и Николай Чукойски и ги наричат \"овладени, спокойни, бързи, смели, учтиви и отзивчиви!\".Писмото бе публикувано във фейсбук група на пожарникарите и завършва с думите: \"Бъдете здрави и се прибирайте след всяко дежурство! Благодарим е най-малкото, което може да кажем!\":", "date": "2019.08.29", "title": "Семейство написа трогателно писмо до пожарникари, спасили ги от огнен ад"}
{"url": "https://offnews.bg/turizam/iali-pili-i-se-veselili-posle-ne-platili-bomba-za-10-000-leva-za-710255.html", "text": "Петзвездният хотел Стримон Гардън Спа в Кюстендил е бил завлечен с около 10 000 лева с организацията на семинар за 50 служители на Министерството на младежта и спорта. Странното в случая е, че измамата тип 'бомба' не е организирана от дебеловрати типове, а от организатора на събитието - Обучителен център Европа ООД.\"На 23 ноември миналата година получихме заявка от Обучителен център Европа да сме домакини на семинар за служители на Министерството на младежта и спорта. Организирахме всичко изключително бързо през уикенда, защото самото събитие бе в понеделник и вторник - 26 и 27 ноември. Осигурихме всичко необходимо - нощувки, храна, конферентна зала, кафе паузи, но вече повече от 9 месеца от тогава фактурата, която сме им издали остава неплатена\", разказа пред OFFNews маркетинг директорът на завлечения висококатегориен хотел Симеон Савов.След като събитието минало от Обучителен център Европа започнали да отлагат уреждането на сметките.\"Отначало твърдяха, че от Министерството на младежта и спорта не са им превели парите. После, вече беше през май получихме имейл, че от ведомството вече им се били издължили и че до дни ще си получим фактурираните суми. След това управителката на обучителния център просто престана да си вдига телефона\", обясни още Славчев. OFFNews също безуспешно се опита да се свърже с нея. От Стримон Гардън Спа вече са изпратили нотариална покана с предложение за доброволно изпълнение до Обучителен център Европа ООД и са категорични, че не смятат да оставят проблема с некоректия платец нерешен.", "date": "2019.08.29", "title": "Яли, пили и се веселили, после не платили: 'Бомба' за 10 000 лева за петзвезден хотел"}
{"url": "https://offnews.bg/kultura/filmi-na-legendarnite-horeografi-pina-baush-i-moris-bezhar-v-programat-710238.html", "text": "Филми на двама знакови хореографи, оставили своя ярък отпечатък в изкуството на модерния танц – Пина Бауш и Морис Бежар – са част от програмата на , който ще се проведе от 24 до 30 септември в . Фестът предшества . Тази година организаторите от НДК подаряват на своята публика наполовина повече емоции със специалното издание 33 ½., като половинката са именно 12-те вълнуващи филмови заглавия от програмата на Танц Филм Феста.В категорията „Модерен балет” на Танц Филм Феста зрителите ще видят две изключителни произведения на модерния танц -  на хореографа Пина Бауш и запис от представлението  Трима мъже и три жени танцуват на моменти със затворени очи на сцена, пълна с разхвърляни столове. Само хореографския гений на Пина Бауш може да превърне подобен мизансцен в едно от най-великите произведения на модерния танц. Не пропускайте „Кафе Мюлер” на 27 септември от 19:00 ч.Ден по-късно на 28 септември от 20:00 ч. зрителите в кино „Люмиер Лидл” ще могат да се насладят на запис от представлението „Бежар: Деветата симфония” от зала NHK в Токио на 8 ноември 2014 г. Монументална творба, тази балетна постановка събира 250 танцьори и музиканти на една сцена. „Всички хора са братя” – това могъщо послание изразява този спектакъл, съчетал по паметната музика на Бетховен и хореографията на Морис Бежар. В световното турне, последвало тази премиера, обединила усилията на трупите на „Бежар Балет Лозала” и Токийския балет, спектакълът „Деветата симфония” е видян от над 100 000 зрители.Повече информация и цялата програма на Танц Филм Феста може да намерите .Билети за „Кафе Мюлер” може да закупите от касите на Билетен център – НДК и онлайн .", "date": "2019.08.29", "title": "Филми на легендарните хореографи Пина Бауш и Морис Бежар в програмата на 'Танц Филм Фест' в НДК"}
{"url": "https://offnews.bg/zdrave/naturalen-protein-mozhe-da-prezaredi-imunnata-sistema-za-borba-raka-t-710230.html", "text": "Натурален хормон презарежда имунната система за предотвратяване на разпространението на раковите клетки. Изследване на австралийски учени, цитирано от Daily Mail, показва, че това е възможно, с блокиране на протеина, който подпомага растежа на туморните образувания.Става дума за клетки от групата на т. нар. „натурални убийци“, които са способни да спрат появата и разпространението на злокачествените образувания. Изследователите установили, че протеинът активин-А блокира имунните клетки, които пречат на разпространението на рака, но може да бъде „обезвреден“ с друг природен протеин – фолистатин.С негова помощ учените успели да спрат действието на активин-А в човешки клетки и в клетките на лабораторни мишки и да блокират растежа на туморите и разпространението им.Авторите на изследването предполагат, че са открили възможност за създаване на нови лекарства, които осигуряват по-ефективни резултати за предотвратяване на метастазите.В идеалният случай нашият имунитет би могъл да се пребори с всички злокачествени новообразувания. Но по силата на определени физиологични механизми, туморните клетки по един или друг начин „заглушават“ имунитета, еманципират се от имунните клетки и продължават да растат и да се развиват.Имунотерапията е насочена към презареждане на имунната система, за да е в състояние сама да унищожава злокачествените образувания, твърдят австралийските учени.", "date": "2019.08.29", "title": "Натурален протеин може да презареди имунната система за борба рака, твърдят учени"}
