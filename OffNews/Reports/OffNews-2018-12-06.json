{"url": "https://offnews.bg/sviat/ukrajna-skasa-dogovora-si-za-druzhba-s-rusia-693398.html", "text": "Украинският парламент разтрогна символично Договора за дружба, сътрудничество и партньорство с Русия.Предложена от , тази мярка, която ще влезе в сила през април 2019 г., беше подкрепена от 277 депутати при необходими минимум 226 гласа.Така Украйна отказва да поднови договора, който влезе в сила през април 1999 г. и се подновяваше автоматично на всеки десет години.АФП припомня, че на 25 ноември 3 украински военни кораба с 24 моряци на борда бяха пленени в Керченския проток от Русия.", "date": "2018.12.06", "title": "Украйна скъса договора си за дружба с Русия"}
{"url": "https://offnews.bg/ikonomika/dbg-skokat-s-350-na-tcenata-na-toka-za-biznesa-e-znak-za-kartel-v-pr-693389.html", "text": "Скокът с 350% на цената на тока за бизнеса е следствие от тайни договорки и забранени практики, извършвани от големите производители на електроенергия, заявиха от Движение България на гражданите.Намираме за необяснимо твърдението, че шоковото поскъпване се дължи на повишено пазарно търсене. Това би било вярно, ако производствените мощности в България внезапно са се увеличили с 350%, заявяват от извънпарламентарната партия.Според десните подобни драстични скокове на цената на електроенергията нанасят непоправими щети за бизнеса и увеличават разходите за производство на всички стоки.В крайна сметка това ще е удар и по джоба на хората. До няколко месеца ще последва и скок в цената на тока за бита, което ще нанесе още един сериозен удар върху стандарта на живот на българските граждани, заявяват от ДБГ.От партията призовават за незабавна проверка на големите производители на пазара за електроенергия от съвместни екипи на КЗК и КЕВР, които в срок от 10 дни да излязат с резултат.Първоначалните заявки, че проверката ще завърши през януари означава фалит на стотици малки и средни предприятия, за които цената на електроенергията е основен разходен компонент, обясняват от движението.В началото на година от ДБГ поискаха компетентните органи да проверят подробно пазара на електроенергия по повод поредното драстично увеличение на цената на тока с 60%.Фактът, че днес говорим за трикратен скок в цените, е поредното доказателство, че обещаните тогава законодателни промени са били проформа мерки с цел да замажат очите на обществото, категорични са от партията.", "date": "2018.12.06", "title": "ДБГ: Скокът с 350% на цената на тока за бизнеса е знак за картел в производството на електроенергия"}
{"url": "https://offnews.bg/ikonomika/targovtcite-na-tok-nek-i-tetc-maritca-iztok-2-izkriviavat-pazara-693379.html", "text": "Асоциация свободен енергиен пазар, която обединява голям брой търговци на електроенергия, изпрати отворено писмо до премиера Бойко Борисов, с което го информира за изкривяванията на свободния пазар на електроенергия в България.Според организацията те все повече се разрастват и дават негативни финансови отражения върху всички търговски участници.От асоциацията обясняват, че през последните месеци цените на сегмент „Ден напред“ на БНЕБ ЕАД отчитат огромни флуктоации с постоянна тенденция за необосновано висок ръст, като за настоящата седмица дори надминаха 207 лв. за Мвтч базова енергия.Според тях реакцията на потребителите на свободен пазар е закъсняла, тъй като индикациите за изкривяване на пазара се наблюдават от началото на 2018 г. и са били заложени още с последните изменения на Закона за енергетика, Правила за търговия с електрическа енергия и Правилата за търговия на БНЕБ ЕАД.Според търговците пределената от КЕВР Прогнозна пазарна цена (ППЦ) в размер на 70 лв. за МВтч базов товар и липсата на навременна актуализация позволи НЕК ЕАД да реализира извънредни приходи за всяко отклонение между ППЦ и реалната борсова цена, което дава допълнителен стимул за непазарно поведение с цел завишаване на постигнатите цени на БНЕБ ЕАД.Според търговците подобни нетърговски практики и вътрешнохолдингови договорки прозират и в поведението на ТЕЦ Марица Изток 2, който непрекъснато ограничава производствени мощности с неясния аргумент „Търговски график-резерв“.Освен че намаленото предлагане е сред основните причини за драстичния ръст на цената на БНЕБ ЕАД, ограничаването на централата допринася за допълнително утежняване на финансовото ѝ състояние, въпреки заявката за спешни мерки за стабилизация. При цена на въглеродни емисии от 25 евро/тон, според нашите изчисления предлагане на пикова енергия би гарантирало едни добри приходи на централата, посочват от организацията.АСЕП призовава за предприемането на реални мерки, но за разлика от предишните изменения в нормативната база, настояваме този път да бъдат добре премислени, анализирани, с дългосрочен ефект и предварително обсъдени с всички заинтересовани страни.Според търговците най-съществените проблеми, които трябва да се решат на българския електроенергиен пазар, които водят до несправедливи цени на едро са:Търговците са категорични, че липсата на разнообразни възможности за хеджиране и покупка на електроенергия за свободния пазар ще продължи и в първите месеци на 2019 г.", "date": "2018.12.06", "title": "Търговците на ток: НЕК и ТЕЦ Марица Изток 2 изкривяват пазара"}
{"url": "https://offnews.bg/sviat/v-turtcia-e-razbita-mrezha-za-trafik-na-migranti-kam-evropa-693385.html", "text": "В 5 турски провинции бе проведена мащабна операция срещу заподозрени за контрабанден трафик на мигранти към Европа през границите с Гърция и България.Арестувани са 43 души по подозрения, че са извели успешно от страната множество членове на обявените за терористични организации ФЕТО и DHKP-C /Революционна партия – Фронт за народно освобождение/, съобщава агенция DHA.Организираната група за трафик е осигурявала фалшиви паспорти и визи, като най-ниската цена е 5 000 долара.Арестуваните трафиканти са били следени технически и физически от полицията в продължение на 6 месеца. Операцията по задържането им обхваща Истанбул, Ван, Анталия, Мардин и Коджаели. При обиските в жилищата и работните офиси са иззети 120 фалшиви печати на различни държави и институции, 415 европейски паспорти, от които 128 са били обявени за откраднати, 218 лични карти с чип и шофьорски книжки, 330 визи за различни страни в ЕС, заготовки за изработването на 1 000 паспорти и фалшиви документи, 35 устройства и инструменти, също ползвани за фалшификациите, незаконни пистолети и пушки, 590 патрони и пълнители, 12 100 щатски долара, 50 грама 24-каратови златни кюлчета, 2 000 турски лири, 2 900 евро и 200 паунда. Един от арестуваните е притежавал фалшиви документи на служител на полицията, турското разузнаване МИТ и израелското МОССАД. Групата е подготвяла прехвърлянето по незаконни пътища на двама съпрузи, издирвани за членство във ФЕТО, към Брюксел през Гърция, за което са уведомени гръцките служби с настояване от Анкара за арест. На летище Ататюрк е задържана издирвана за тероризъм жена с фалшиви паспор и виза, изготвени от същата организирана група.Задържани са и 87 мигранти, които са контактували по интернет и телефоните с организаторите на трафика. Те са подготвяли прехвърляне в Гърция и България по нелегални пътища през границата, със самолет или по море. Други трима са задържани при опит да се прехвърлят от Македония в Италия с фалшиви паспорти, но са депортирани обратно в Турция.Насилственото връщане на мигранти от гръцките и българските гранични власти обратно в Турция е престъпление според международното право, твърди координаторът на Асоциацията за солидарност с бежанците Пирил Ерчобан. Нелегалните мигранти са пребивани и изтезавани, събличани голи, вземат им дрехите и ги принуждават да се върнат в Турция, това е много сериозно престъпление, налице е тежко беззаконие, коментира той пред Анадолската агенция. Правозащитникът припомня случая от миналата седмица с тримата бежанци, починали от измръзване в крайгранично село край Одрин, след като граничари им взели дрехите. „България и Гърция не спират да връщат мигранти от сухопътната граница. Само през ноември броят им е близо 11 000 души, повечето явно са залавяни при опити незаконно да пресекат границата, но сред тях има и такива, които са успели да отидат в Европа и след като не са постигнали целта си, се връщат обратно в Турция“, коментира Ерчобан.", "date": "2018.12.06", "title": "В Турция е разбита мрежа за трафик на мигранти към Европа"}
{"url": "https://offnews.bg/politika/elena-joncheva-i-kamarata-na-inzhenerite-palniat-inzhenering-razhda-k-693375.html", "text": "\"Какъв е контролът на бенефициента - на държавата, когато се възлагат обществени поръчки при строителство? И тук нашата битка съвпада с Камарата на инженерите, защото ние считаме, че когато има добър контрол от страна на държавата при строителство, това означава по-малко корупция, по-качествен строеж и по-голям шанс за фирмите да се конкурират.\"Това заяви говорителят на ПГ на \"БСП за България\" Елена Йончева след среща с представители на Камарата на инженерите в инвестиционното проектиране (КИИП) в парламента.Според членовете на Камарата некачественото изпълнение при строенето на обекти е резултат от приетата в България масовата практика, наречена \"пълен инженеринг\". При нея всички участници в проекта - проектанти, консултанти и строители, са зависими от спечелилия поръчката, който най-често е строителят. От камарата призовават за въвеждането на независимост между участниците в проектите на принципа на разделение на властите в държавното управление.Бившият депутат от ГЕРБ Методи Андреев присъстваше на срещата в качеството си на строител и представител на КИИП. Той нарече пълния инженеринг \"фундамента на българската гранд корупция\" и заяви, че от Камарата са поискали среща и с ГЕРБ, както и ще направят с останалите партии, които имат представителство в парламента.\"Много пари ще продължават да се изливат в некачествени обекти. Не всички строители злоупотребяват, но когато една държава не успее да намери баланса, има хора, които се изкушават. В момента пълният инженеринг е такова изкушение и искаме сериозен парламентарен дебат по този въпрос.\"Според Андреев строителният надзор в сегашната си форма не е достатъчен, тъй като той е независим само по закон и често строители със силно лоби в управлението намират начин да работят само с определени надзорни фирми. Като пример той посочи проекта за магистрала \"Тракия\".\"Там беше подменен основният строителен материал на една магистрала - носещият пласт на магистралата с некачествен материал. Ако тогава не е имало пълен инженеринг и ако строителят и проектантът са се чувствали независими от строителя, това никога нямаше да стане. Сега покрай Стара Загора нямаше да подскачат колите.\"", "date": "2018.12.06", "title": "Елена Йончева и Камарата на инженерите: Пълният инженеринг ражда корупция, искаме независим контрол"}
{"url": "https://offnews.bg/obshtestvo/savremenni-reshenia-za-onlajn-kreditirane-ot-credirect-693381.html", "text": "CreDirect е сред най-младите и бързо развиващи се марки на пазара за бързи онлайн кредити. С динамични темпове и иновативност, за по-малко от 2 години, брандът завоюва стабилни позиции сред силната конкуренция в бранша. Насочвайки своите усилия в оптимизиране на процесите за онлайн кредитиране, CreDirect бързо печели доверието на нови клиенти.CreDirect e марка, която в процеса на разширяване на своята дейност фокусира усилията си в разработване на кредитни продукти, подходящи за разрешаването на най-различни финансови казуси. Осъзнавайки, че парите са необходим ресурс за всеки, брандът се стреми да съдейства за намирането на индивидуално решение за всяко финансово затруднение. Продуктите Кредит до заплата и Потребителски кредит са гъвкави и удобни, разработени изцяло в услуга на потребителите.„Пари по всяко време“ е не само послание, но и израз на фирмената политика на CreDirect. В този слоган се обобщава стремежът на марката да бъде верен и леснодостъпен помощник в разрешаването на проблеми, чрез отпускане на заеми, изцяло онлайн. Основен приоритет на CreDirect е своевременно и дискретно да отговаря на потребностите на всички свои клиенти.Брандът вече заявява своята амбиция да достигне челни позиции на пазара на небанковите финансови институции. Доказателство за това е и въвеждането на иновативен процес за кандидатстване за онлайн кредити.  е първата кредитна компания, която дава възможност за проследяване на целия процес по кандидатстване за кредит онлайн: от заявката на кредита до неговото одобрение.В лицето на CreDirect всеки може да припознае своя доверен партньор в трудни финансови ситуации. Брандът осигурява компетентна консултация и лесен достъп до пари изцяло онлайн. Кандидатстването за заем от CreDirect става без да се налага посещение в офис, а единствено чрез интернет. Документите за онлайн кредит се попълват само за няколко минути, а краткият одобрителен период е гарантиран. Всичко това е възможно с разумно кредитиране от CreDirect, а удовлетворението на клиентите е най-големият стимул за израстване и усъвършенстване на марката.", "date": "2018.12.06", "title": "Съвременни решения за онлайн кредитиране от CreDirect"}
{"url": "https://offnews.bg/obshtestvo/slavi-trifonov-prizova-partiite-da-dariat-subsidiite-si-za-balgarskata-693390.html", "text": "Телевизионният водещ Слави Трифонов призова политическите партии да дарят субсидиите си, които ще получат през 2019 г., за благотворителната кампания \"Българската Коледа\".Трифонов е категоричен, че 11 лева партийна субсидия \"не е нищо друго, освен нагло и безочливо източване на джоба на данъкоплатците\". \"Аз, като председател на Инициативния комитет на проведения референдум, касаещ и партийната субсидия, предлагам на партиите вариант, при който да измият поне малко огромния срам. Сега ще се обърна към тях\":", "date": "2018.12.06", "title": "Слави Трифонов призова партиите да дарят субсидиите си за Българската Коледа"}
{"url": "https://offnews.bg/futbol/nad-2000-ispanski-politcai-na-krak-za-derbito-mezhdu-rivar-i-boka-693380.html", "text": "Горещото аржентинско \"Суперкласико\" ще ангажира над 2000 испански полицаи, които ще се грижат за сигурността на десетки хиляди темпераментни фенове от Южна Америка.Горещото Суперкласико ще се проведе на стадион \"Сантяго Бернабеу\" в Мадрид на 9 декември. Двата тима ще се изправят един срещу друг в испанската столица, след като двубоят-реванш между двата отбора на стадион \"Монументал\" беше отложен.Това се случи заради атака на фенове на Ривър Плейт срещу клубния автобус на Бока непосредствено преди втората среща между двата тима. При инцидента пострадаха футболисти на \"златисто-сините\".Властите и полицията в Мадрид са подготвили за 15 дни охраната на мач, за какъвто по принцип са нужни шест месеца приготовления.Въпросната среща е определена като \"най-рисковата, която столицата е приемала в цялата си история\". Местните полицаи са получили от аржентинските си колеги списък с ултрасите на двата отбора, които имат забрана да посещават спортни събития в Аржентина и при опит за влизане на \"Бернабеу\", също ще бъдат спрени.Очаква се около десет хиляди привърженици на Бока и Ривър да пътуват до Испания за втория финален двубой в най-престижния клубен турнир в Южна Америка.", "date": "2018.12.06", "title": "Над 2000 испански полицаи на крак за дербито между Ривър и Бока"}
{"url": "https://offnews.bg/zvezdi/raztarsvashti-sabitia-den-predi-finala-na-otkradnat-zhivot-693388.html", "text": "Разтърсващ момент за Ина и Борис ще последва в новия епизод на „Откраднат живот: Анатомия на гнева“ тази вечер от 20:00ч. по NOVA.В навечерието на финала на шести сезон зрителите ще научат не само съдбата на младото семейство, но и бъдещето на МБАЛ „Св. Кирил“.Доцент Банков ще въвлече Христо Карагьозов в секретна мисия, която да разобличи Чакъров. Междувременно доктор Хинова ще получи неочаквана медицинска диагноза, която ще обясни и някои от провокативните ѝ действия.Развръзките в много от ключовите истории на героите ще станат ясни на самия финал на шести сезон на най-успешния български медицински сериал, който зрителите ще видят утре вечер от 20.00ч. в ефира на NOVA. Христо Карагьозов ще получи признанието и поканата да бъде част от лекарския екип. Междувременно доктор Огнянова и доцент Банков ще проведат един от най-искрените разговори помежду си, за да дадат отговор на недоизказани въпроси.Дългоочакваният финал на „Откраднат живот: Анатомия на гнева“ ще бъде споделено преживяване за актьори и фенове по време на специалната прожекция на голям екран в Cinema City, Paradise Center в петък вечер. Актьорският състав и почитателите ще обсъдят най-вълнуващите моменти от създаването на хитовата продукция и развръзките, които по традиция ще видим в последните минути на епизода", "date": "2018.12.06", "title": "Разтърсващи събития ден преди финала на 'Откраднат живот'"}
{"url": "https://offnews.bg/sviat/liuksemburg-shte-stane-parvata-darzhava-s-bezplaten-obshtestven-transp-693387.html", "text": "Херцогство Люксембург е на път да стане първата държава в света, в която целият обществен транспорт ще е безплатен, съобщи \"Гардиън\".Билетите за влаковете, трамваите и автобусите да отпаднат през лятото на 2019 г. - това е заложено в плановете на преизбраното коалиционно правителство, оглавявано от Ксавие Бател, който в сряда стана за втори път министър-председател.Бетел, част от Демократическата партия, която сформира кабинета с лявата Социалистическа работническа партия и Зелените, обеща да приоритизира опазването на околната среда в следващия си мандат.Правителството предвижда още да легализира канабиса и да въведе два нови официални празника.В град Люксембург са едни от най-лошите задръствания в света. Той е дом на близо 110 хил. души, но близо 400 хил. го посещават всеки ден, за да отидат на работа. Проучване показва, че шофьорите в столицата са прекарали около 33 часа в задръствания през 2016 г.През лятото правителството въведе безплатен транспорт за децата и младежите под 20 години. Учениците от средните училища могат да ползват безплатен транспорт до домовете си. Πътницитe плaщaт eдвa 2 eвpo зa дo двa чaca пътyвaнe, ĸoeтo в cтpaнa c плoщ oĸoлo 2600 ĸв. ĸм пoĸpивa пoчти вcичĸи пътyвaния.", "date": "2018.12.06", "title": "Люксембург ще стане първата държава с безплатен обществен транспорт"}
{"url": "https://offnews.bg/sviat/kubintcite-veche-imat-mobilen-internet-struva-edna-zaplata-693382.html", "text": "За пръв път кубинците ще имат достъп до мобилен интернет, съобщиха от държавния телекомуникационен оператор ETECSA, предаде агенция Ройтерс.Близо половината от населението на държавата ползва мобилни телефони, но не всички ще могат да си позволят интернет мрежата.От държавната монополна компания обявиха, че пакетите за мобилен интернет ще започват от 7 долара за 600 мегабайта и ще достигат до 30 долара за 4 гигабайта. Без пакет, 100 мегабайта ще струват 10 долара.Цената обаче е непосилна за повечето кубинци, тъй като средната работна заплата в страната е около $30 на месец, а много хора разчитат на странични доходи или на роднини в чужбина.Той посочва още, че няма да може да си позволи мобилен телефон с 3G, защото заплатата му като продавач в държавна компания е по-малко от 20 долара.Куба изостава от повечето държави по отношение на достъпността до интернет. Причините са няколко: липса на пари, търговското ембарго от САЩ, както и заради притеснения във връзка с потока на информация. До 2013 г. достъп до глобалната мрежа имаше предимно в туристическите хотели.Оттогава правителството превърна свързаността в приоритет, инсталирайки Wi-Fi в кафетата и на някои публични места. ", "date": "2018.12.06", "title": "Кубинците вече имат мобилен интернет, струва една заплата"}
{"url": "https://offnews.bg/sviat/letishtata-v-rusia-shte-imat-novi-imena-693386.html", "text": "Не, не сте сбъркали самолета и не кацате, където не трябва. Московските летища са си същите като от предната ви командировка. Но аеропортите Шереметиево и Домодедово вече получават имената на писателя Александър Пушкин и на учения Михаил Ломоносов, съобщава днес „Новая газета“.За Шереметиево Пушкин се е „състезавал“ с Дмитрий Менделеев, Константин Рокосовски и Андрей Туполев. Ломоносов е надделял за Домодедово в „битка“ с Георгий Жуков, Михаил Кутузов и Евгений Примаков.Решението за новото име на аерогара Внуково все още се очаква, както и това за редица други аерогари.Летището в Омск ще се нарича Дмитрий Карбъйшев – инженер изследовател, в Красноярск ще бъде увековечен певецът Дмитрий Хворостовский, в Калининград – императрица Елизавета Петровна, в Симферопол – художникът Иван Айвазовски, във воронеж – император Петър Първи, а в Магадан – поетът бард Владимир Висоцки.Масовото преименуване на възловите обекти от въздушния транспорт се прави по проекта „Великите имена на Русия“. Сайтът дава възможност на всеки гражданин на Русия да участва в конкурса със собствено предложение, междинните резултати се обновяват веднъж на денонощие не по-късно от 12 ч. в полунощ. Посочват се и имената на вече избраните победители. Така в Южно-Сахалинск ще кацнете на летище Антон Чехов, във Волгоград ще ви посрещне Алексей Маресиев, в Горно-Алтайск – Николай Рьорих, в Калуга – Константин Циолковски, в Краснодар – Екатерина Велика, в кавказкото Минерални води – Михаил Лермонтов, в Мурманск – Николай Втори Романов и т.н.", "date": "2018.12.06", "title": "Летищата в Русия ще имат нови имена"}
{"url": "https://offnews.bg/ikonomika/darzhavata-postavia-uslovia-na-investitorite-za-aetc-belene-pod-9-mlr-693392.html", "text": "Държавата поставя условия към потенциалните инвеститори на АЕЦ \"Белене\" - проектът трябва да е на стойност под 9 млрд. евро и да е готов до 8 години. Това съобщи енергийният министър Теменужка Петкова пред енергийната комисия в парламента, където представи процедурата за избор на стратегически инвеститор на правителството. Тя обясни, че комисията, която ще оценява инвестиционните предложения, ще оцени най-високо тези, отговарящи на посочените условия. \"Този срок смятаме, че е реалистичен с оглед на това, че нашият проект е в много напреднала фаза от гледна точка на цялата лицензионна процедура. Ние притежаваме площадка, на която е изградена необходимата инфраструктура. Смятаме ,че са налице предпоставки този проект да бъде реализиран в по-кратки срокове от 10 години\", коментира Петкова, цитирана от \"Фокус\".Държавата поставя и условието кандидатите да позволят на български компании да участват в проекта, като най-високо ще бъде оценено участие за българския бизнес от 30%. Кандидатите ще трябва да използват изцяло закупеното от Русия оборудване и да се придържат към нотифицирания от ЕК проект. Поставено е и условие потенциалните инвеститори да дадат възможност в този процес да се включат и компании, които биха желали да изкупуват електроенергия или да купят миноритарен дял.Висока оценка ще донесе на кандидатите и наемането на АЕЦ \"Козлодуй\" за оператор на бъдещата централа, стана ясно още от думите на Петкова. \"Това означава, че ние ще можем да ползваме целия капацитет, опит на АЕЦ \"Козлодуй\" и така ще можем да приобщим атомната ни централа, новата, с опита и от гледна точка на сигурност, на експертиза и на икономическия ефект и за \"Козлодуй\", тъй като той ще има договор за това да бъде оператор на тази централа и да може да оперира така, както се изисква\", обясни министърът. ", "date": "2018.12.06", "title": "Държавата поставя условия на инвеститорите за АЕЦ Белене: под 9 млрд. евро и за 8 години"}
{"url": "https://offnews.bg/politika/kmet-dade-na-prokuraturata-grazhdanin-podaval-zaiavlenia-za-dostap-do-693396.html", "text": "Кметът на община Дряново Мирослав Семов е изпратил сигнал до Окръжната прокуратура в Габрово срещу гражданин, който подавал често заявления за достъп до обществена информация. Семов иска държавното обвинение да назначи проверка, която да установи какво прави гражданинът с получената информация и дали не е налице злоупотреба с права, съобщават от Гражданинът, на когото се наложи да пише обяснение пред прокурор защо ползва Закона за достъп до информация (ЗДОИ), е Ангел Ангелов. Според справка, представена от кмета Семов на прокуратурата, през 2016 г. Ангелов е подал едно заявление по ЗДОИ. Следващата година е поискал информация с две заявления, а от началото на 2018 г. е заявил желание да му се осигури достъп до данни с четиринайсет заявления. Според него по пет от тях се е наложило да води дела в Административен съд - Габрово, защото или е имал мълчалив отказ от информация, или не е получил това, което е заявил.Кметът: Чии интереси обслужва Ангелов, питайки със средствата на ЗДОИ? Гражданинът изпращал заявленията по електронен път, с което „избягва плащането на такса, като общината освен че ангажира административен капацитет, за да му отговаря постоянно, не получава и съответните такси“, пише в сигнала на кмета на Дряново.„За мен не е ясно за какво той използва придобитата от него информация, като вероятно това не е за задоволяване на любопитството“, предполага Семов, като настоява прокуратурата да се намеси за това, че Ангелов използвал информацията, за да я разпространява в местното издание „Дряновица“.Към сигнала си Семов прилага цялата кореспонденция между общината и Ангел Ангелов, както и печатното издание „Дряновица“, където са публикувани част от разкритията, до които Ангелов е стигнал, използвайки ЗДОИ.„След като я разгледате, ще забележите, че след получаване на търсената информация Ангелов я използва, като я разгласява“, пише кметът до прокуратурата. И следва най-странното: „Считам, че е от особена важност да се разкрие чии интереси обслужва това лице и на кого докладва тази информация, която получава по реда на ЗДОИ“.Според кмета става дума за злоупотреба с права и информация, заради което той настоява прокуратурата да извърши проверка.Позицията на Ангел Ангелов„В Европейската конвенция за защита правата на човека е записано, че всеки има право на свобода на изразяване на мнения. Това право включва свободата на всеки да получава и разпространява информация и идеи, без намесата на държавните власти и независимо от държавните граници“, пише в обяснението Ангел Ангелов.Пак там той посочва, че основната му цел при подаване на заявление по ЗДОИ е да си състави мнение за работата на общинската администрация в Дряново и в частност на кмета във връзка с предоставените му по закон правомощия. За Ангелов информацията, която търси по реда на ЗДОИ, е начин да установи налице ли са корупционни практики и дали общината се управлява добре. Подава заявления винаги, когато прецени, че е възможна злоупотреба, а целта му освен информираност, е и сезиране на компетентните органи, които в крайна сметка се произнасят има ли нарушения.Колкото до това за какво използва информацията, малка част от нея е намерила място в разпространявания безплатно местен вестник „Дряновица“, но той не счита това за нарушение, тъй като е убеден, че обществото трябва да знае как работят кметът и екипа му.Коментарът на експертите\"Никъде в Наказателния кодекс няма текст, който третира подаването на заявления по ЗДОИ и публикуването на полученото в отговор като престъпление. А искането на кмета на Дряново Ангел Ангелов да каже на кого предава получената по ЗДОИ информация е меко казано параноично и води до извода, че Семов опитва със средства на държавата да сплаши гражданин, който се интересува от ставащото в общинската администрация. Защото аргументите, че чиновниците хабят административен капацитет, за да отговарят на заявления, са смешни. Комичен е и другият аргумент на Семов – че администрацията не печели нищо, когато до нея се подават заявления по електронен път. Дряновският кмет би трябвало да е наясно, че Законът за достъп до обществена информация не е направен, за да заработва приходи на администрацията, а да служи на гражданите, които са в правото си да знаят как работят управляващите. Питайки институциите, гражданите не злоупотребят с права, а използват дадените им по закон. А дали в случая все пак става дума за злоупотреба, изчакваме прокуратурата да се произнесе\" - коментират от \"Програма Достъп до Информация\".", "date": "2018.12.06", "title": "Кмет даде на прокуратурата гражданин, подавал заявления за достъп до обществена информация"}
{"url": "https://offnews.bg/futbol/bez-pobeditel-v-derbito-mezhdu-tcska-i-ludogoretc-693394.html", "text": "ЦСКА и Лудогорец не се победиха, завършвайки наравно 1:1 в двубой от 18-ия кръг на Първа лига, игран на стадион \"Българска армия\".Клаудиу Кешерю даде аванс на разградчани в 29-ата минута, но Кирил Десподов изравни с много красив гол от воле в 68-ата и така донесе ремито на тима си. \"Зелените\" завършиха мача с 10 души, след като Сисиньо бе изгонен в 88-ата минута с втори жълт и червен картон.В общи линии очакванията за футболен спектакъл се потвърдиха напълно и двата тима изиграха доста зрелищен и интересен мач.Срещата обаче беше белязана и с няколко спорни ситуации, като както домакините, така и шампионите изразиха претенции за дузпи, при които съдията Николай Йорданов оставаше безмълвен. Реферът се превърна в главно действащо лице в края на двубоя, отсъждайки едва 2 минути добавено време, въпреки че гостите бавеха играта, а при червения картон на Сисиньо играчът излизаше 3 минути от терена.Феонвете на ЦСКА побесняха и почнаха да хвърлят различни предмети към терена. Мачът продължи още 4 минути след редовните 90, но футбол почти не се игра.Равенството напрактика запази статуквото. На върха разградчани остават с преднина от 6 точки пред втория ЦСКА и със 7 пред третия Левски.", "date": "2018.12.06", "title": "Без победител в дербито между ЦСКА и Лудогорец"}
{"url": "https://offnews.bg/ikonomika/naj-nakraia-transportniat-ministar-uvolni-vladko-i-velko-ot-bdzh-693391.html", "text": "Министърът на транспорта, информационните технологии и съобщенията Росен Желязков извърши промени в състава на Съвета на директорите на „Холдинг БДЖ“ ЕАД, съобщават от ведомството.С протоколно решение на министъра като членове на Съвета на директорите на „Холдинг Български държавни железници“ ЕАД са избрани Григори Григоров и Светломир Николов. Със същото решение като членове на Съвета на директорите са освободени Велик Занчев и Владимир Владимиров.Назначеният одит е констатирал сериозни организационни пропуски в системата за прогнозиране, планиране и провеждане на обществени поръчки за доставки и услуги, свързани с поддръжката на подвижния железопътен състав. Одиторите сочат, че Съветът на директорите на „Холдинг БДЖ“ ЕАД не е извършил анализ на докладвани неизпълнени мерки по ремонтната програма на дружествата, забавянето на обществените поръчки, недоброто ресурсно осигуряване, липсата на професионални кадри, както и няма конкретни взети решения от Съвета на директорите за подобряване на състоянието на подвижния състав и други мерки за обезпечаване на графика на движение на влаковете.", "date": "2018.12.06", "title": "Най-накрая: Транспортният министър уволни Владко и Велко от БДЖ"}
{"url": "https://offnews.bg/obshtestvo/lovchanskiat-mitropolit-gavriil-svikva-sreshta-po-demografskite-proble-693397.html", "text": "По идея на Ловчанския митрополит Гавриил утре в Ловеч се свиква среща по демографските проблеми в района.Това е проблем на цяла България, но все пак аз като митрополит на Ловчанска епархия реших да започнем с Ловеч и Ловешка община. Постарахме се да поканим хора, от които действително зависи решаването на проблема - политици, бизнесмени, обществени дейци, депутатите от нашия район. Ние смятаме, че от тези хора твърде много зависи как ще се развива Ловеч и Ловешка община, заяви пред БНР митрополит Гавриил.Според него Църквата може да помогне за преодоляването на демографската криза като се обръща \"към съвестта на българите, към техните морал и нравственост\".Защото един истински християнин, който иска да живее по Бога, той трябва да бъде и патриот, да обича Господ и да изпълнява Евангелските заповеди. Да си патриот означава да правиш всичко възможно за своята родина - тя да е процъфтяваща, в нея да се живее добре, да има висока нравственост. Нашата най-важна задача е да помагаме на хората в нравственото възпитание, защото когато човек има морал, той не се стреми непременно към разкошен, охолен живот, да няма деца и да търси лукс, той се стреми да живее нормално, скромно, да се труди и да бъде полезен. Такива хора колкото повече има, толкова по-малък ще бъде демографският срив, каза още Ловчанският митрополит Гавриил. ", "date": "2018.12.06", "title": "Ловчанският митрополит Гавриил свиква среща по демографските проблеми в района"}
{"url": "https://offnews.bg/ikonomika/v-sofia-se-tarsiat-naj-veche-golemi-zhilishta-s-parkomiasto-693383.html", "text": "В София се търсят големи жилища с паркомясто, отчетоха експерти от имотния бранш на бизнес закуската на Imoti.net.Другa предпочитана характеристика е близостта до детска градина или училище.Според брокерите все повече купувачи търсят тристайни и многостайни апартаменти за сметка на жилищата с една и две стаи. Данните показват, че през 2014 година средната площ на закупен имот е била 76 кв. м., а през тази година нараства до 82 кв. м. Средната цена на квадратен метър се е увеличила от 766 евро на кв. м. през 2014 година до 1199 евро на кв. м. в момента.„Причината за засиления интерес към по-големи жилища е, че в последните 3 години пазарът е движен главно от купувачи, които придобиват жилища за собствено ползване, а не с инвестиционна цел“, обясни Младен Митов, анализатор в имотната агенция „Явлена“.През деветмесечието на 2018 година средната цена на жилищата в София е нараснала с 11%, като при панелните жилища повишението е от 8%, а при монолитното строителство – от 12%. Данни на консултантската компания Colliers International показват, че средните цени на двустайните жилища от средновисокия и високия сегмент варират между 145 000 и 180 000 евро. За тристайните апартаменти сумите са между 210 000 и 250 000 евро, а при къщите – цените достига до 450 000 евро. Най-предпочитаните квартали в София са „Малинова долина“, „Младост“ и „Изток“, но все повече хора търсят жилище и в околностите на столицата, отчетоха експерти.„Малинова долина“ е най-динамично развиващият се квартал в София, а в район „Витоша“ са издадени най-много разрешителни за строеж. Има изградени и две нови детски градини“, заяви кметът на района „Витоша“ инж. Теодор Петков. ", "date": "2018.12.06", "title": "В София се търсят най-вече големи жилища с паркомясто"}
{"url": "https://offnews.bg/kultura/zapochva-shestoto-izdanie-na-sofijski-mezhdunaroden-literaturen-festiv-693384.html", "text": "На 11 декември започва шестият „Софийски международен литературен фестивал“. Дните до 16 декември ще включват срещи с писатели, дискусии, детска програма и изложби.Тази година събитията ще се разширят с още три нови формата: Бързи литературни срещи, Софийски международен литературен фестивал представя и Тайно поетическо четене.Форумът събира на едно място български и световни автори и създава пространство за среща на литературите, на големите и малките езици, на културите на различните държави. Пълната програма на фестивала включва над 80 участници и 40 събития.Традиционно, чуждестранната програма на Фестивала е концентрирана върху тематични ядра на дадена литературна традиция. Политическата, социалната, аналитичната и ангажираната литература ще имат обединяващ характер за тазгодишния международен фокус на Литературния фестивал, посветен изцяло на немскоезичната съвременна литература.Гости ще бъдат някои от най-значимите съвременни автори от Германия, Австрия, Швейцария, Лихтенщайн като Кристоф Хайн, Роберт Менасе, Лукас Берфус, Шерко Фатах, Илия Троянов, Йонас Люшер, Фердинанд Шмац, Марион Пошман и Забине Бокмюл. Те ще се срещнат с публиката на Литературния фестивал, заедно с българските писатели и поети: Алек Попов, Владимир Полеганов, Владислав Христов, Георги Господинов, Едвин Сугарев, Здравка Евтимова, Илиана Илиева, Кристин Димитрова, Крум Филипов, Людмила Миндова, Марин Бодаков, Мирела Иванова, Мехмед Атипов, Палми Ранчев, Петър Чухов, Румен Петров, Христо Карастоянов, Цвета Софрониева и Яна Букова.Срещата и диалогът на литературите и културите на различните държави е вписан и в многообразните теми и дискусии. Разговорите с писателите ще осмислят въпроси като днешните неврози; социалната травма; Европа като сюжет; историческото наследство: паметта и истината; поезията, представена пред скоби; проза и справедливост и много други.Разнообразни и многопластови, дискусионните панели ще се занимават с темите: „Случаят СВЕП, визуалната поезия и свободата на образите“, „Маршрути на превода. Разговор за преводните издания на българска литература на немски език\", „Как се отваря архив на тайните служби?“, „Аз съм тук, за да питам, не да отговарям. Въпросите на Георг Бюхнер и Бертолт Брехт. Българският театър и жалоните на драматургичното мислене“, „Говорим за българската драматургия: Пиеси за родината или за трудните отношения между българската театрална сцена и българските автори на пиеси“, „Къде се крие богът на късия разказ“, „Измерване на съвременното. Немскоезичният роман днес“.Някои от дебатните блокове ще бъдат ангажирани с новите тенденции в издаването на книги, със социокултурната роля на издателя, с литературата, пренесена във виртуалната реалност, с аудиокнигите или с това как чуваме литературата.Три нови форми на срещи с публиката ще бъдат добавени в тазгодишната програма. Първото Тайно поетическо четене няма да признае до края къде ще се проведе и кои поети и музиканти ще участват в него. Както всички събития на фестивала, входът ще е свободен, но предварителното записване ще е задължително, тъй като местата са ограничени.Алек Попов, Виргиния Захариева, Елена Алексиева, Иван Ланджев и Соня Тодорова ще бъдат първите автори, които ще участват в Бързите литературни срещи. Тези лични срещи между читател и писател ще заимстват случайния принцип на Speed Dating-формата. Събитието също изисква да бъде запазен безплатен билет.Фестивалът се ангажира да посвещава специално внимание на важни литературни инициативи в страната. В рамките на Софийски международен литературен фестивал представя всяка година ще бъдат канени разпознаваеми, устойчиви, интересни, непознати или напълно нови начинания. Тази година това ще бъдат Международния литературен фестивал в Русе, Прозрачният преводач на Къщата за литература и превод, Артизанин, Свободно поетическо обществоСъвсем закономерно, дните на Литературния фестивал започват със събития, свързани с детските книги, срещи с писатели или работилници. Дагмар Гайслер, Калина Мухова, Катя Алвес, Мила Попнеделева-Генова, Петя Кокудева, Радостина Николова, Сотир Гелев и Юлия Спиридонова–Юлка са писателите, които ще вземат участие в тазгодишната детската програма.На сцената на Литературния фестивал ще бъдат представени и две изложби. BUCHSCHMUCK включва селекция, след конкурс, от визуални интерпретации на произведения на немскоезични автори като Франц Кафка, Патрик Зюскинд, Гьоте, Херман Хесе и Е.Т.А. Хофман. Паралелно на конкурса на Гьоте-институт течеше и отворената покана „Параграф“, в която от колектив ТИ-РЕ търсиха най-интересните арт книги, вдъхновени или интерпретиращи литературни произведения. Двете инициативи се обединиха с общо откриване в двете сгради на Гьоте-институт по-рано тази година, а сега могат да бъдат видени отново заедно по време на Софийския литературен фестивал.Шестте дни на Софийския международен литературен фестивал 2018 се провеждат по време на 46-ия „Софийския международен панаир на книгата“. Тазгодишното му издание ще премине под мотото: Четири страни – един език, посветено на немскоезичните държави Австрия, Германия, Лихтенщайн и Швейцария, които тази година ще бъдат Почетни гости на събитието.", "date": "2018.12.06", "title": "Започва шестото издание на Софийски международен литературен фестивал"}
{"url": "https://offnews.bg/sviat/dva-amerikanski-voenni-samoleta-se-sblaskaha-vav-vazduha-i-padnaha-kra-693361.html", "text": "Два американски военни самолета се сблъскаха във въздуха и паднаха в морето край Япония по време на тренировъчен полет, съобщиха световните агенции. Самолетите са паднали на около 300 км от японския бряг. Япония организира спасителна акция. На борда на двата самолета е имало общо седем души. Двама от тях са спасени, а петима все още са в неизвестност. От морската пехота на САЩ не дават много подробности за инцидента. Представител на американските власти, пожелал анонимност, обясни, че инцидентът е станал с изтребител Ф/А-18 и самолет цистерна КС-130.Вероятно инцидентът е станал докато изтребителят е зареждал гориво. ", "date": "2018.12.06", "title": "Два американски военни самолета се сблъскаха във въздуха и паднаха край Япония"}
{"url": "https://offnews.bg/politika/prieha-zakona-za-lichnata-pomosht-majkite-kaniat-na-chaj-v-palatkata-693327.html", "text": "Парламентът гласува на второ четене окончателното приемане на Закона за личната помощ. Законът гарантира финансова подкрепа и правна рамка за осигуряването на лична помощ на хора с увреждания, за да могат да водят независим и пълноценен живот.Майките от инициативата \"Системата ни убива\" обявиха, че след почти половин година, прекарана в палатковия лагер, прекратяват протеста и канят всички на чай в палатката до Народното събрание. Те обаче допълниха, че ще продължат през януари пред Министерството на здравеопазването, за да се борят за реформа в системата на ТЕЛК. Законопроектът за личната помощ бе изготвен от екипа на омбудсмана Мая  в сътрудничество с майките от инициативата.Законът ще влезе в сила на 1 януари 2019 г.След края на заседанието социалният министър Бисер Петков благодари на депутатите и заяви, че по този начин те са изпълнили изцяло и в срок ангажиментите си към хората с увреждания.Омбудсманът Мая Манолова заяви, че майките са научили институциите на ценен урок: че трябва да слушат народа. \"Това не е обикновен закон, а изстрадан закон от едни смели жени - майките на деца с увреждания, които дадоха урок на българското общество, на гражданите на България, че една кауза, колкото и да е невъзможна, може да бъде успешна, ако е справедлива\", каза Манолова.Законът дефинира термини като ползвател и получател на лична помощ и гарантира държавна финансова подкрепа за нейното осигуряване. Депутатите приеха министърът на труда и социалната политика да съблюдава за изпълнението на закона, а кметовете и самите доставчици на лична помощ да са отговорни по прилагането му.Според закона доставчикът на личната помощ е общината, но депутатите приеха тя да може да преотстъпи дейностите по предоставянето чрез възлагане на договор от страна на кмета. Депутати от БСП предложиха това решение да се взима само след съгласие от Общински съвет, но мнозинството отхвърли предложението. Личната помощ ще се предоставя въз основа на изготвена индивидуална оценка на потребностите, която беше въведена вчера депутатите с окончателното приемане на Закона за хора с увреждания. В закона е заложено и създаването на публичен регистър на изпълняващите дейности за лична помощ, като отхвърлиха предложението на депутати от БСП такъв да бъде изготвен и за асистентите. ", "date": "2018.12.06", "title": "Приеха Закона за личната помощ, майките канят на чай в палатката"}
{"url": "https://offnews.bg/temida/majkata-na-nikolaj-banev-sashto-shte-bade-obvinena-za-prane-na-pari-693395.html", "text": "Мария Банева, майката на Николай Банев, също ще получи обвинение, съобщи на брифинг зам.-главният прокурор Иван Гешев.Николай и Евгения Баневи ще бъдат обвинени за пране на пари в размер над 1 млрд. лв. - парите се намирали в офшорни сметки, контролирани от семейството извън територията на България. От държавното обвинение обявиха днес, че в престъпната група, ръководена от Николай Банев, е участвала Евгения Банева и майка му, както и други неустановени към момента лица. Мария Банева се е разпореждала и е вземала пари от касите на някои от дружествата, активен участник е и в прането на пари. Прокуратурата ще поиска на нея да й бъде наложена мярка \"парична гаранция\" заради напредналата й възраст.Зам.-главният прокурор Иван Гешев каза още, че в миналото е имало сигнали за заплахи и побой срещу работници от предприятия на Баневи.Днес  бяха предадени от френските власти на разследващия екип от Специализираната прокуратура.Наказателната отговорност на Николай Банев и Евгения Банева се ангажира за 7 престъпления от общ характер:- за ръководене от Николай Банев на организирана престъпна група и за участие на Евгения Банева в същата престъпна група;- за длъжностно присвояване на пари и вещи, собственост на „Полимери“ АД, „Елма“АД,“Химически завод Панайот Волов“ АД и „Топлофикация Казанлък“ АД в общ размер на 84 682 896 лв.;- за избягване установяване и плащане на данъчни задължения в размер на 231 052 лв. на като управляващи „Полимери“АД, в размер на 1 515 235 лв. като управляващи на „Партнърс комерс“ ЕООД и в размер на 2 623 816 лв. като в управляващи „Елма“АД; за пране на пари в особено големи размери - 589 811 132 евро и 225 000 лева;- за държане на огнестрелни оръжия и боеприпаси;Утре Специализираната прокуратура ще поиска от Специализирания наказателен съд вземане на най-тежката мярка за неотклонение „задържане под стража“ спрямо Евгения и Николай Баневи.", "date": "2018.12.06", "title": "Майката на Николай Банев също ще бъде обвинена за пране на пари"}
{"url": "https://offnews.bg/politika/vlastta-pusna-snimki-kak-remontira-velikata-balgarska-ograda-693393.html", "text": "\"Работи се по отстраняване на  на българо-турската граница в района на Малко Търново, причинени вследствие на обилни валежи.\"Това съобщиха от пресцентъра на Областната управа в Бургас. От администрацията твърдят, че \"огромното количество вода, земна, листна и дървесна маса и камъни са повредили малък участък от общо 127-те километра преградно съоръжение на територията на област Бургас.\"\"Областната администрация има подписан договор с фирма, която отговаря за поддръжката на граничното съоръжение. Същата незабавно е стартирала работа по възстановяване на засегнатия участък. Докато текат ремонтните дейности сигурността е обезпечена\" - твърдят още от Областната управа.Същевременно \"поради проявения медиен интерес\" пресцентърът на МВР разпространи снимки от \"възстановителните дейности за отстраняване на повредата на възпрепятстващото съоръжение в района на Малко Търново.\"До приключване на работата на екипите на място остава постоянен наряд на „Гранична полиция“, уверяват и от пресцентъра на МВР., както беше наречено съоръжението от бившия вицепремиер Валери Симеонов, излезе твърде скъп проект, като парите за него, по настояване на Обединените патриоти, бяха раздадени без обществени поръчки. За общо 132-та километра защитно съоръжение, цената на километър ограда, с прилежащите ѝ пътни участъци, излиза около 1.3 млн. лв. на километър.", "date": "2018.12.06", "title": "Властта пусна снимки как ремонтира Великата българска оградa"}
{"url": "https://offnews.bg/futbol/pele-maradona-beshe-mnogo-po-dobar-ot-mesi-693363.html", "text": "Бразилската футболна легенда Пеле се изказа доста остро по адрес на суперзвездата на Барселона Лионел Меси, който е смятан от мнозина за най-добрия играч за всички времена.Според Краля на футбола има няколко футболисти обаче, които са били на по-високо ниво от Бълхата, като той дори спомена големия си враг през годините за престижното първо място във всички класации - Диего Марадона.\"Как може да сравнявате играч, който борави добре с глава, стреля еднакво силно с левия и десния крак и друг такъв, който има шут единствено с левия крак, има точно едно движение и никак не го бива в играта с глава?За да сравнявате когото и да е с Пеле, трябва този някой да има ляв и десен крак и да може да вкарва с глава. Марадона е един от най-великите футболисти, които някога са играли футбол.Дали е по-добър от Меси? Да. Много, много по-добър. Франц Бекенбауер и Йохан Кройф също бяха по-добри от Меси, те бяха отлични футболисти.Неймар е по-добър футболист от Мбапе, но в Европа всички говорят за французина. Неймар нямаше късмет, защото не успя да стане световен шампион с националния отбор на Бразилия\", каза Пеле.", "date": "2018.12.06", "title": "Пеле: Марадона беше много по-добър от Меси"}
{"url": "https://offnews.bg/politika/valeri-simeonov-za-velikata-balgarska-ograda-taka-shte-bade-i-zanapre-693343.html", "text": "\"Оградата не е направена около \"Александър Невски\" на жълтите павета, тя е направена на изключително насечен терен. Не мога да ви гарантирам, че за в бъдеще няма да има такива случаи.\"Това заяви депутатът от управляващата коалиция Валери Симеонов пред журналисти а по границата с Турция в местността Вълчанов мост, Малко Търново. Снимки на участъка, изпратени от местни граждани, публикува във Фейсбук профила си депутатът от БСП Николай Цонков.Симеонов обясни, че на 29 ноември са паднали около 30-40 м от оградата в резултат от порой на предния ден. Той заяви, че това е напълно нормално и е причинено от струпване и задържане на огромни количества вода и повличане на чакъл и дървета.\"На някого много му се иска това да бъде доказателство за лошо изпълнение, но искам да ви уверя, че оградата е изпълнена по проекта. Толкова бетон е заложен, толкова дълбочина на стъпките е заложена - изпълнено, реализирано, никой не може да предположи, че стихията ще предизвика поражение\", допълни Симеонов.Той допълни, че областният управител разполага с пари за възстановяването, а изпълнителят на поръчката вече е на място. Там била разположена и 24-часова охрана до отстраняване на пораженията. Депутатът от БСП Николай Цонков обаче нарече пропадането на оградата сериозен пробив в националната сигурност и обвини управляващите в безхаберие и безстопанственост. Цялото правителство е виновно, управлението на държавата е виновно - това е стил на управление, заяви той.Цонков напомни, че преди няколко месеца депутати от БСП внесоха сигнал в прокуратурата за проверка за корупция при строителството на оградата и допълни, че може да последва и втори. \"В изявлението на г-н Цацаров ясно и красноречиво се казва, че има съмнения за сериозни злоупотреби и нарушения, и то на висши държавни служители и ние искаме да разберем има ли такива злоупотреби\", заяви Цонков.От публичната информация става ясно, че някои от фирмите, които са избрани от съответните областни управители за строежа, ", "date": "2018.12.06", "title": "Валери Симеонов за Великата българска ограда: Така ще бъде и занапред, това не са жълтите павета"}
{"url": "https://offnews.bg/temida/desislava-ivancheva-i-biliana-petrova-ostavat-v-aresta-693372.html", "text": "Десислава Иванчева и Биляна Петрова остават в ареста, реши Апелативният специализиран наказателен съд днес. Решението е качено на сайта на съда. Продължаване на най-тежката мярка \"задържане под стража\" е необходимо заради изключително високата степен на обществена опасност на престъпления, за които двете се разследват, посочват съдиите в мотивите си.Съдът намира, че здравословният статус на двете подсъдими не е несъвместим с условията в следствения арест. Задържането на двете подсъдими не накърнява правото им на защита, както неправилно е приел СНС. И двете подсъдими имат защитници, които им оказват високо квалифицирана правна помощ. От данните по делото е видно,че двете подсъдими не са били лишени в нито един момент от развитието на наказателното производство от възможността да се запознават лично и непосредствено с материалите по делото и да правят искания.Продължаване действието на най – тежката мярка за неотклонение е необходимо с оглед изключително високата степен на обществена опасност на престъпленията, вменени на двете подсъдими. Определението не подлежи на обжалване и протестиране. ", "date": "2018.12.06", "title": "Десислава Иванчева и Биляна Петрова остават в ареста"}
{"url": "https://offnews.bg/politika/meditcinski-odit-proveriava-dali-rabotesht-u-nas-ginekolog-e-osaden-693370.html", "text": "Изпълнителна агенция \"Медицински одит\" към Министерството на здравеопазването проверява информация от медийни публикации, според която осъден в Македония лекар работи в Медицински център \"Майчин дом\". Информацията по случая дойде от разследване на македонската \"Нова телевизия\", цитирано от Канал 3. Според разследването д-р Николче Дамчевски има двегодишна ефективна присъда, потвърдена от Апелативния съд в Скопие, и забрана да работи като лекар в рамките на 8 години. В присъдата срещу Николче Дамчевски пише, че \"като гинеколог той има вина за тежки престъпления извършени срещу здравето на хората и фалшифициране на документи\". Пред съда той е признал вината си и по двете обвинения.Македонската телевизия обяснява, че Дамчевски е лъгал македонска пациентка в продължение на 9 месеца, че е бременна. Разследването установило, че Дамчевски работи в Медицинския център \"Майчин дом\", както и частна болница в София.Въпреки че е с отнет лиценз, Дамчевски станал член на Българския лекарски съюз от август 2018 г. От БЛС потвърждават това пред македонската телевизия, като обясняват, че той е представил документ, според който е член на Лекарската камера на Република Македония от 17 март 2016 г., както и такъв, според който не е осъждан. От ръководството на медицинския център обявиха, че са сезирали \"Медицински одит\" във връзка с публикациите, свързани с д-р Николче Дамчевски, като до изясняването на обстоятелствата по случая осъществяваната от него медицинска дейност се преустановява. Д-р Дамчевски има българско гражданство и е завършил своето медицинско образование и следдипломно обучение в България.Той не е служител на СБАЛАГ Майчин дом и няма трудово правоотношение нито с болницата, нито с медицинския център към нея. Дейността, която осъществява, е основана на граждански договор към медицинския център, за сключването на който са спазени всички правни и административни процедури, обясниха от медицинския център.Според тях д-р Дамчевски е предоставил всички изискващи се от българското законодателство документи за извършване на медицинска дейност – диплома за висше медицинско образование, свидетелство за призната специалност по акушерство и гинекология и удостоверение за членство в Българския лекарски съюз от м. август 2018 г. Въз основа на тези документи той е получил регистрация и право за упражняване на извънболнична медицинска помощ от Столична регионална здравна инспекция.", "date": "2018.12.06", "title": "'Медицински одит' проверява дали работещ у нас гинеколог е осъден в Македония"}
{"url": "https://offnews.bg/politika/fandakova-grafa-beshe-lunen-pejzazh-s-orientalski-privkus-693377.html", "text": "Няколко хиляди души са слезли от колите в деня, в който Столична община пусна билет по 1 лев за всички линии на транспорта, заради мръсния въздух. Днес предлагам промяна на механизма, която да ни даде възможност да въвеждаме буферните паркинги и зеления билет, когато имаме прогноза за продължаващо безветрие, ниски температури, ниско атмосферно налягане – тоест, факторите за температурна инверсия, заяви столичният кмет Йорданка Фандъкова на заседанието на СОС. София безспорно има проблем с високите нива на фини прахови частици в зимните месеци. Пиковите стойности, които регистрираме в студените зимни дни, се дължат на битовото отопление с нискокачествени въглища, сурови дърва и разбира се, горенето на отпадъци. През лятото направихме специално проучване, което показа, че 55 000 домакинства в София се отопляват на дърва и въглища. Подготвили сме проектите за подмяна на стари отоплителни инсталации на дърва и въглища, с по-екологични – газифициране, топлофициране, климатици и печки на пелети. С някои големи български общини кандидатствахме по Програма LIFE на ЕК и вече имаме одобрен проект за подмяната на старите отоплителни инсталации на 5 хил. домакинства. Вече имаме и покана по оперативна програма „Околна среда“ и имаме готовност да внесем проекта за подмяна на старите печки на 15 хил. домакинства. С тези два проекта целта ни е безплатно за домакинствата да сменим отоплението на 1/3 от тези, които се отопляват на твърдо гориво, обясни Фандъкова.  В бюджета, който предстои да представим, ще предложа  Въпреки че тази мярка не променя начина на отопление, поради което тя не е заложена за програмите за финансиране с европейски средства, моето лично мнение е, че трябва да се възползваме. Данните от филтрите, които поставихме пилотно показват, че замърсяването с тях спада с над 80%. Ще направим анализ затова за кои домакинства и в които райони, тя би била най-подходяща, допълни кметът на София. По мое предложение и в изпълнение на нашата програма за подобряване на качеството на въздуха, МОСВ изработи стандарти за въглищата, които в момента се разглеждат в Народното събрание. Благодаря на МОСВ, на комисията по екология и на парламента затова, че приеха стандартите на първо четене. Въглищата с високи нива на пепел и сяра не трябва да бъдат продавани за битово отопление. Вчера имах среща с представители на големите работодателски организации и големия бизнес, които казаха, че можем да разчитаме на тяхната подкрепа затова, разкри Фандъкова. Тя съобщи още, че е внесла в Народното събрание и предложение за инкриминиране на нерегламентираното горене на отпадъци. Следващата седмица ще обявим и специалния сайт за въздуха, който разработихме. Той съдържа всички данни, мерки и информация, която е полезна на гражданите. Готово е и мобилното приложение, от което гражданите да могат да получават информация лесно и през мобилните си телефони, каза още кметът на София. Резултатите: Ремонтът на „Графа“ е един от 40 пътни инфраструктурни обекта, по които работихме тази година. Ще си позволя да спомена само някои от по-големите – първият основен ремонт на участък от бул. “България” от изграждането му, ремонт на бул. “Левски”, разширение на бул. “Тодор Каблешков”, ремонти на бул. “Арсеналски”, бул. „Христофор Колумб“, Източна тангента, бул. “Монтевидео”, който ремонтирахме и разширихме, така че сега имаме изцяло нов булевард.За ремонта на Графа: Ремонтът на ул. „Граф Игнатиев“ причини огромни неудобства и проблеми на живущите и на бизнеса. Преди седмица възстановихме пешеходното движение, въпреки че работата продължава. Очакваме ДНСК да провери първият етап от обекта и да издаде акт 16, като веднага след него имаме готовност да възстановим трамвайното движение.Мисля, че никой от вас не е забравил, че „Графа“ беше лунен пейзаж с ориенталски привкус. И аз нося своята отговорност, че взех решение за този ремонт, че осигурихме финансиране и стърчащите релси, дупките, кашоните и сергиите повече няма да са лицето на София. Изпълнителите ще работят, докато го направят както трябва - ще се връщаме и ще се глобяваме колкото е нужно. И коя е фирмата за мен няма никакво значение, каза още Фандъкова. ", "date": "2018.12.06", "title": "Фандъкова: Графа беше лунен пейзаж с ориенталски привкус"}
{"url": "https://offnews.bg/futbol/fenove-na-tcska-blokirat-orlov-most-predi-derbito-s-ludogoretc-693374.html", "text": "Част от привържениците на ЦСКА ще блокират кръстовището на Орлов мост около 16:00 часа в мирен протест срещу съдийството и БФС.Феновете се събират половин час по-рано в градинката на столичната улица \"Иван Асен II\", където е старата сграда на футболната централа.Протестът ще е малко преди дербито от Първа лига между \"червените\" и Лудогорец от 17:30 часа. Недоволство се стяга и за утре, когато там ще се събере и дисциплинарната комисия, на която трябва да присъстват Кирил Десподов, Георги Петков и Александър Александров.Запалянковците подчертават, че протестът им е мирен и нямат други искания освен нормално провеждане на първенството, без да бъде фаворизиран един отбор.", "date": "2018.12.06", "title": "Фенове на ЦСКА блокират Орлов мост преди дербито с Лудогорец"}
{"url": "https://offnews.bg/zimni/parva-pobeda-za-furkad-za-sezona-anton-sinapov-sas-silno-predstaviane-693367.html", "text": "В първото състезание за Световната купа в мъжкия биатлон, което бе индивидуален старт 20км, победител стана Мартен Фуркад.В Поклюка (Словения) френският биатлонист финишира с време 47:09:2 минути, а при стрелбата бе 100-процентов. Втори остана Йоханес Кюн с 4.2 секунди изоставане, а трети Симон Едер от Австрия с 19.7. Двамата също нямаха грешка при стрелбата, а за германеца това е първи подиум в кариерата. Tоп 10 се допълва от Яков Фак, Симон Шемп, Сергей Семеньов, Йоханес Тингнес Бо, Антонин Гигона, Себастиан Самуелсон и Ларс Хелге Биркеланд. От родните ни биатлонисти най-добре се представи Антон Синапов, който завърши на 19 позиция с време от 49:19:6 и само една грешка при стрелбата. Краси Анев остана 49-ти, Владимир Илиев завърши на 79-та позиция, а Димитър Герджиков на 103-та.Следващото състезание е утре и ще бъде 10км спринт като началният час е 15:15 българско време.По-късно днес пък стартира и Световната купа при жените. В 15:15 ще започне индивидуалният старт, а България ще бъде представена от Емилия Йорданова, Десислава Стоянова и Даниела Кадева.", "date": "2018.12.06", "title": "Първа победа за Фуркад за сезона, Антон Синапов със силно представяне"}
{"url": "https://offnews.bg/futbol/bozhidar-mitrev-smenia-levski-s-botev-693365.html", "text": "Ръководството на Ботев (Пловдив) обмисля привличането на стража на Левски Божидар Митрев през януарски трансферен прозорец, твърди \"Тема спорт\".\"Жълто-черните\" почти сигурно ще се разделят с титулярния си вратар Даниел Кайзер, който е желан от Лудогорец, и именно заради това вече търсят вариант за негов заместник.Стражът на Левски обаче не изживява най-добрата си година на \"Герена\" и е напълно вероятно \"сините\" да се съгласят на раздяла след Нова година. Ако се стигне до такава сделка, в Пловдив Митрев ще си партнира на терена с други бивши играчи на Левски - Антонио Вутов, Димитър Пиргов, Лъчезар Балтанов и Стивън Петков.В същото време стана ясно, че на \"Герена\" няма да форсират преговорите за нови договори на триото Яблонски, Кабрал и Цветкович, чийто контракти изтичат през лятото. От Левски са им направили предложения и се чака тяхното решение.Според ръководството на 26-кратните шампиони ситуацията не била спешна, още повече, че и тримата са така или иначе играче на клуба до края на сезона.", "date": "2018.12.06", "title": "Божидар Митрев сменя Левски с Ботев"}
{"url": "https://offnews.bg/ikonomika/indijtcite-chakat-red-da-smeniat-ginka-i-da-kupiat-chez-693373.html", "text": "Индийската компания \"Индия пауър\" потвърди, че работи по сделката за българските активи на ЧЕЗ, съобщи БНР. Компанията е вторият класиран кандидат след \"Инерком\", но след като в края на миналия месец от българската компания не успяха да осигурят финансиране, от централата в Прага потвърдиха, че започват преговори с втория класиран кандидат.В позицията си до \"Хоризонт\" от индийската компания казват, че по стратегически причини няма да коментират още каквото и да било развитие по сделката, но се надяват скоро да има какво да кажат.Преди дни от компанията \"Инерком\" на Гинка Върбакова съобщиха в писмо до медиите, че работят за финализиране на сделката за придобиване на активите на ЧЕЗ.Дружеството все още няма разрешение от Комисията за защита на конкуренцията (КЗК) за придобиване на българския бизнес на ЧЕЗ. Тече процедура по обжалване.От \"Инерком\" съобщават, че имат валиден договор с ЧЕЗ.От фирмата на Върбакова твърдят, че имат подкрепата на глобални инвестиционни банки за финализиране на сделката.", "date": "2018.12.06", "title": "Индийците чакат ред да сменят Гинка и да купят ЧЕЗ"}
{"url": "https://offnews.bg/kultura/bet-hart-v-balgaria-i-v-sartcata-ni-693368.html", "text": "Зала 1 на НДК, 4 декември 2018 г. - продадена от месеци и препълнена от възторжени познавачи и почитатели на истинския, суров блус - един привидно позабравен и изтласкан встрани от лъскавите модни течения музикален стил. Това, което те получиха, бе повече от зашеметяващо и със сигурност ще бъде помнено за цял живот. Защото уникалността на тази музика е, че макар и да извлича силата си от мизерията на ежедневието, тя придобива вселенско измерение и се домогва до най-високите и чисти струни на душевността.Особено когато в центъра ѝ е певица като Бет Харт. Освен от изключителния вокален диапазон, разнообразието на стилистични нюанси, светлини и сенки, тътен и нежност, публиката бе покорена от една горда и независима личност, утвърждаваща смело своята непринудена и борбена женственост, споделяща без преструвки своите уязвимости, но и искряща с любов, сила и енергия.Тонът бе даден още с разтърсващата първа песен – композицията на Ал Купър „I Love You More Than You’ll Ever Know“; друг връх бе „I’d rather go blind“ – един достоен поклон пред Ета Джеймс. Блусовата рамка позволи в нея да се вместят и преплетат елементи от различни стилове – от ритъм енд блус, през джаз, балада, госпъл и дори гръндж. И всичко това - без намек за престореност, еклектизъм или клишета. Концертът, както и самата Бет спомена, като че ли беше програмиран за тесни клубни зали – малък състав, включващ само китара, бас и барабани, с епизодичното, но много убедително включване на Бет на клавир. И скромна сцена, със свещи върху усилвателите и пианото. Китаристът Джон Никълс, с когото тя всъщност пее от двадесет години, бе другият, макар и ненатрапчив център на сцената. С чист и стилен звук, с внимание към тона и атмосферата, но и с фино и премерено солиране, той убедително полагаше тъканта, върху който талантът на Бет извършваше ваятелските си тайнства. Макар че и други китаристи като Джеф Бек, Джо Бонамаса и Слаш са били горди, че са акомпанирали на Бет Харт, то какво остава за възторжената софийска публика – надеждата, че преживяването все пак може пак да се повтори някога, както тя обеща преди да напусне сцената.", "date": "2018.12.06", "title": "Бет Харт в България и в сърцата ни"}
{"url": "https://offnews.bg/obshtestvo/krasimir-valchev-obrazovanieto-da-vazpitava-v-patriotizam-uvazhenie-693364.html", "text": "Образованието трябва да направи децата добри граждани, да ги възпитава в патриотизъм, уважение и толерантност, заяви ресорният министър Красимир Вълчев.Той взе участие в кръгла маса на тема „Педагогически иновации за повишаване на качеството – същност на съвременното училище“.Събитието е организирано от Държавната агенция за закрила на детето, Националният център за повишаване квалификацията на педагогическите специалисти, Националният инспекторат по образованието, Съюзът на работодателите в системата на народната просвета и Сдружението на директорите в средното образование.Според министър Вълчев, за да бъде ясно какво е качество, трябва да знаем какво очакваме от образователните институции. Той посочи, че функцията на обучението е многоцелева.Според него децата трябва да се обучават на езикови и дигитални умения, тъй като днешните ученици ще бъдат на пазара на труда и през 2060 г. \"Ефектите на образованието са неосъзаеми, дългосрочни и всепроникващи\", допълни Красимир Вълчев.Той е категоричен, че политиката в сектора все по-малко ще казва на училищата какво трябва да правят, и все повече ще ги насърчава.В конференцията участва и представител на бизнеса - председателят на Българската търговско-промишлена палата Цветан Симеонов.Според него дигитализирането на образованието трябва да бъде приоритет. Важно е също така да се дава оценка на всеки по веригата - на учителя и на ученика. Той допълни, че увеличението на учителските заплати трябва да е според заслугите. \"Има учители, които заслужават и 200% увеличение. Обида е за всички онези, които живеят с мисълта как по-добре да преподават\", заяви той.Цветан Симеонов каза още, че не трябва да си затваряме очите за малцинствата, които са около 10%.Според Йордан Йосифов от асоциация \"Родителите\" критериите за качеството на образованието са три: удовлетвореност, желание за развитие и мотивация. \"За един родител е много важно, като изпрати детето си на училище, да вярва, че го праща на добро място. Тези три признака ни казват дали едно училище е качествено\", посочи той.Психологът Росен Йорданов заяви, че \"простата истина е, че образованието ни е в процес на промяна, но не знаем на къде го променяме\". Според него то трябва да дава на обществото социално компетентни и емоционално интелигентни хора.Йорданов е категоричен, че трябва да избягаме от осредняването. Той даде пример с това, че в бъдеще голяма част от работните места ще бъдат заети от роботи, затова образованието трябва да разкрива таланти.В дискусията се включи и актрисата Десислава Бакърджиева. Тя посочи, че нашето общество пренебрегва разликата в поколенията. \"Преди беше важно да различаваме добро от зло. Сега е важно да различаваме реалния от виртуалния свят. Съвременните деца предпочитат да използват технологична база, а не хартиена\", заяви Бакърджиева.", "date": "2018.12.06", "title": "Красимир Вълчев: Образованието да възпитава в патриотизъм, уважение и толерантност"}
{"url": "https://offnews.bg/politika/pargov-doncho-barbalov-zaprilicha-na-mnogorakia-shiva-693376.html", "text": "Цялата отговорност по управлението и контрола в Столична община я носи кметът Йорданка Фандъкова. Това заяви председателят на групата на БСП в СОС Калоян Паргов по повод оставката на заместник-кмета по тнарспорта Евгени Крусев и решението на столичния градоначалник Дончо Барбалов да поеме и този пост в следващите месеци до края на мандата. \"Това постановяват Законът за финансово управление и контрол на публичния сектор, Законът за обществените поръчки и Законът за публичните финанси, обясни той. - Дори и да превъзложи на някой от заместник-кметовете или на друго лице да изпълнява определени функции, първостепенният разпоредител в общината, какъвто е кметът, не се освобождава от отговорност. По тази причина, а и поради факта, че за 10 години трима заместник-кметове по транспорта \"спукаха гума\" на едно и също място, с колегите от БСП предложихме Йорданка Фандъкова да поеме и ресор \"Транспорт\", както вече се нагърби с ресор \"Сигурност\". Очевидно кадровата политика на кмета не е добра и този факт предполага тя да се нагърби лично с работата и в ресор \"Транспорт\".Според Калоян Паргов, заместник-кметът Дончо Барбалов вече прилича на Многоръкия Шива. \"В едната си ръка държи болница, в другата пари, в третата трамваи..., пошегува се той. - С колегите от БСП предизвикахме съдбата като за 50-годишния юбилей му подарихме точно такъв колаж\".Председателят на БСП - София съобщи, че групата на социалистите в СОС ще внесе още днес доклад, който засяга състоянието на \"Топлофикация София\". \"Този проблем става все по-сериозен и все по-отчайващ за софиянци, коментира Калоян Паргов. - Имаме разбирането и подкрепата на всички колеги от различните политически групи в СОС, че ще го подкрепят. С този Доклад изискваме технологичен и технически одит на това дружество. Целта ни е да видим цялостната картина на състоянието на \"Топлофикация София\", защото проблемите не са само финансови. Тази тема тепърва ще търпи развитие\".", "date": "2018.12.06", "title": "Паргов: Дончо Барбалов заприлича на многоръкия Шива"}
{"url": "https://offnews.bg/obshtestvo/klinikata-po-detska-hirurgia-v-umbal-sv-georgi-s-kampania-za-zhivot-693371.html", "text": "Очакването на дете е най-хубавото и съкровено преживяване. Щастливи мигове, смели планове и искрящи мечти. Животът придобива нови цветове, щрихи и необятности. Наближаващото раждане прави нетърпението непосилно – на кого ще прилича; каква ще е косата му; какъв цвят ще са очите му; кротко бебе ли ще бъде или ще плаче нощем?Денят, носещ отговорите, е настъпил, но вече никой не се интересува от тях. Радостта е почернена от тонове страх, тревога и болка. Защото нещо с детето не е наред! Нещо в съвършеното му телце се е объркало и то се е родило различно. Колко страшно е това различно? Колко болка ще му причини? Колко точно ще пречи на нормалното му израстване? Поправимо ли е?Това са въпросите на дневен ред, които ужасените родители на деца, родени с малформации, не спират да си задават в първите минути след раждането. Шокът е толкова огромен, че не би могъл да се сравни с нищо друго. Изгубване, чувство за вина, пропадане, страх, паника, безтегловност, безсилие са само част от чувствата, в които се давят родителите, докато се борят сами с преобърнатия си живот.Но най-страшното усещане на родителите е това, че са сами.После се срещат с проф. Пенка Стефанова и нейния екип в Клиниката по Детска хирургия към Университетска болница „Свети Георги“ в гр. Пловдив, и тогава страхът отстъпва място на доверието, болката – на надеждата, ужасът – на любовта. Родителите и родените им с различия деца изведнъж попадат в място, което лекува всичко – не само проблемите, но и душите им.Успехът на едно лечение зависи изключително много от високия професионализъм, който присъства в изобилие в тази клиника. Но това, което наистина гарантира добрия резултат е любовта. Проф. Стефанова говори с такава обич за своите настоящи и бивши пациенти, че човек дори и без да ги познава ги обиква също.А те са хиляди.Годишно в Клиниката по Детска хирургия се лекуват и оперират до 3 400 деца, 30% от тях с вродени аномалии. Ано-ректалните аномалии, аномалии на белия дроб, аномалии на гастроинтестиналния тракт, различни тумори са сред най-честите случаи, с които се борят хирурзите в клиниката.Друга голяма част от пациентите са с изключително тежки травми, получени при различни инциденти. Проф. Стефанова и екипът ѝ прилагат изключително съвременни техники и методи, които са приложими само в няколко болници в света. Повечето от извършените операции са толкова сложни и тежки, че се проследяват в цялата световна медицинска общност.Най-малките пациенти са буквално на часове. Съвместната работа с акушер-гинеколози, микропедиатри, педиатри, генетици дава достатъчно информация за аномалиите още преди раждането на детето и за това дали оперативното лечение е приложимо., споделя проф. Стефанова.Да връща радостта в очите на пациентите си, това здравно заведение прави съвсем не отскоро.Университетска болница „Свети Георги“ в Пловдив има вековна традиция. Тя е приемник на разкритата веднага след Освобождението през 1879 г. болница на червено-кръстната организация „Св. Пантелеймон“ – първото крупно болнично заведение в южно-българския регион.Клиниката по Детска хирургия е първото в България специализирано детско хирургическо отделение, създадено през 1952 г., където се извършва планово и спешно хирургическо лечение на деца от 0 до 18 г., както и прием в условията на непрекъсната спешност. Към клиниката е създадено Интензивно отделение, където работят високо специализирани детски анестезиолози, осигуряващи 24-часова реанимационна и интензивна помощ на хирургично болните деца.Включването на Клиниката по Детска хирургия в е с цел закупуване на апаратура за миниинвазивна хирургия при новородени, като децата не само се ще се оперират в клиниката, но и ще се проследяват в годините, а родителите ще имат 24-часова възможност за осъществяване на професионални консултации с персонала. – убедена е проф. Стефанова.В навечерието на празниците, Клиниката по Детска хирургия посреща поредните доброволци, дошли да окажат подкрепа на малките пациенти и техните родители. Музикотерапия, артистични дейности, театър и творчески работилници са само част от дейностите, в които се включват настоящи и бивши пациенти.Да си щастлив, че се намираш в болница?! Да, ако в нея непрекъснато се случват чудеса. А най-голямо от тях е любовта.", "date": "2018.12.06", "title": "Клиниката по детска хирургия в УМБАЛ 'Св. Георги' с кампания за животоспасяваща апаратура"}
{"url": "https://offnews.bg/politika/ninova-ne-otide-v-lisabon-kadeto-pes-preizbira-stanishev-za-svoj-lide-693366.html", "text": "Лидерът на БСП Корнелия Нинова няма да присъства на конгреса на Партията на европейските социалисти в Лисабон, съобщи тя пред журналисти днес. Делегацията на БСП е водена от нейния заместник Деница Златева.По информация на OFFNews Нинова е имала резервирани самолетни билети и акредитация за конгреса. Вместо това тази сутрин тя е свикала Изпълнително бюро на \"Позитано\", а по-късно в парламента обяви, че е помолила бюрото да я освободи от този ангажимент.Нинова изрази несъгласие с редица мерки, които ще бъдат приети на конгреса, сред които Истанбулската конвенция, резолюцията за миграция и тази за одобряване на пакта за миграция на ООН.\"Подкрепяме редица от решенията на конгреса, които касаят социална Европа, политика за млади хора, за зелена икономика и т.н., но конгресът ще приеме няколко решения, които искам да представя пред вас\", заяви Нинова.Лидерът на БСП обясни, че всички държави-членки на ПЕС ще бъдат призовани да ратифицират резолюцията за равенство на половете в националното си законодателство като единствен начин за защита на жени от насилие. Тя заяви, че това противоречи на решението на Конституционния съд, че Истанбулската конвенция е в разрез с българската конституция. На конгреса ще бъде приета и резолюция относно политиката по миграция, като се очаква и солидизиране на ПЕС с пакта по миграция на ООН. Нинова се обяви против тези мерки като заяви, че те не отговарят на нашата позиция. Тя допълни, че писмените възражения на БСП срещу резолюциите вече са връчени на ПЕС. На конгреса в Лисабон Сергей Станишев ще бъде преизбран за президент на Партията на европейските социалисти като единствен кандидат. Нинова заяви, че от партията стоят твърдо зад него и ще го подкрепят с гласовете си. \"Желая му успех и здраве, защото го чакат тежки битки догодина на европейските избори\", допълни тя. Попитана дали Станишев ще оглави листата на партията за евроизборите, Нинова отговори, че това предстои да бъде решено следващата година.\"Политическият знак е лош - коментира в Лисабон политологът и гост на конгреса Татяна Буруджиева отсъствието на Корнелия Нинова на форума на ПЕС. - Резолюциите са известни още от юни, има формати да се направят възражения. Един политически лидер точно на тази форум има ангажимент да изкаже позицията на партията си, няма нужда да се крие. Наближават избори. Всеки лидер трябва да си дава сметка, че партията му губи, когато той не застава на място и с тежки аргументи да поеме своята отговорност. Трябва да имаш ако не смелост, то елементарно самочувствие в собственото си политическо семейство да изкаже позицията си. И други партии имат възражения, коментира още Буруджиева. ", "date": "2018.12.06", "title": "Нинова не отиде в Лисабон, където ПЕС преизбира Станишев за свой лидер (обновена)"}
{"url": "https://offnews.bg/112/politciata-v-burgas-izdirva-54-godishen-mazh-693378.html", "text": "ОДМВР – Бургас издирва 54-годишния Красимир Димитров Тропотанов, избягал от Университетската болница за активно лечение в Бургас на 17 май т.г.За последно Красимир Тропотанов е заснет от видеокамерите на лечебното заведение, като вече издирването му е популяризирано, чрез нарчно съобщение.Висок е 170 см. с бяла къса коса и слабо телосложение. В деня, в който е напуснал болницата, е бил облечен с раирана риза и тъмен панталон.ОДМВР – Бургас призовава гражданите, разполагащи с някаква информация относно местонахождението на Красимир Димитров Тропотанов да съобщи незабавно на тел. 112 или в най - близкото Районно управление на МВР.", "date": "2018.12.06", "title": "Полицията в Бургас издирва 54-годишен мъж"}
{"url": "https://offnews.bg/obshtestvo/doncho-barbalov-poema-i-transporta-v-stolichna-obshtina-sled-ostavkata-693336.html", "text": "Заместник-кметът на София Дончо Барбалов ще бъде и зам.-кмет по транспорта след оставката на Евгени Крусев.Вчера Крусев обяви, че се оттегля по своя воля заради прокурорската проверка на ремонта на ул. Граф Игнатиев.Досега Барбалов отговаряше за финансите и здравеопазването в Общината.Очаквайте подробности.", "date": "2018.12.06", "title": "Дончо Барбалов поема и транспорта в Столична община след оставката на зам.-кмета Крусев"}
{"url": "https://offnews.bg/temida/prokuraturata-naznachi-proverka-na-zavod-arsenal-693335.html", "text": "Специализираната прокуратура възложи на началника на служба „КОС“ при Главна дирекция „Национална полиция“ (ГДНП) проверка в завод „Арсенал“ в Казанлък. Тя е свързана с иззетите на 4 декември 2018 г. в област Стара Загора 17 автомата „Калашников“, 15 пистолета „Макаров“ и 12 цеви за същия пистолет, за които има основания да се предполага, че са произведени в завода и незаконно са изнесени оттам, съобщават от Апелативната специализирана прокуратура.В рамките на един месец службата трябва да представи обобщен доклад, в който да се отрзят направените констатации, в т.ч. има ли извършени нарушения на нормативни актове, какви са били предприетите мерки и действия за отстраняване на закононарушенията, има ли последици от тези мерки, както и санкционирани ли са виновните лица.С оглед на мащаба на проверката, в случай, че тя обективно не може да приключи в рамките на месец, Специализираната прокуратура трябва да бъде уведомена за причините, както и за възможния най-кратък срок за приключването й.", "date": "2018.12.06", "title": "Прокуратурата назначи проверка на завод Арсенал"}
{"url": "https://offnews.bg/obshtestvo/suho-vreme-i-10-gradusa-nad-nulata-po-nova-godina-693333.html", "text": "Със сухо време и температури до около 10 градуса ще посрещнем 2019 година, а празнуващите не в България, а в Гърция, направо могат да сложат в куфарите пролетни дрехи - там градусите ще достигнат 17 над нулата, прогнозира климатологът проф. Георги Рачев пред bTV тази сутрин. Тези прогнози за първоначални, след около седмица ще могат да се правят по-прецизни, но на този етап изгледите са за една относително мека зима с по-малко валежи, но в границите на нормалното.Истински снежно време на Рождество ще имат само тези, които изберат планините. В Южна България през деня температурите ще са в рамките на 4-5 градуса над нулата, а валежите ще са слаби.Рачев коментира и проблема с мръсния въздух. По думите му няма изгледи той да се реши в близките 10 години. Осуетяват го високите цени на тока и газта, които тласкат хората към отопление с твърдо гориво, а и многократното увеличение на броя на автомобилите. Само повишаването на стандарта на живот ще направи въздуха по-чист - убеден е той. Според него фините прахови частици са по-малкият проблем от невидимите химикали, които се отлагат в човешки организъм и които не се измерват достатъчно прецизно в момента.", "date": "2018.12.06", "title": "Сухо време и 10 градуса над нулата по Нова година"}
{"url": "https://offnews.bg/112/shofior-blasna-bremenna-zhena-v-haskovo-i-izbiaga-693342.html", "text": "Шофьор блъсна 21-годишна бременна жена в Хасково и избяга. Полицията издирва неизвестния засега автомобил и водача, съобщиха от ОДМВР-Хасково, цитирани от \"Фокус\".Инцидентът е станал в 7.40 часа вчера на кръстовището между улиците „Булаир“ и „Дунав“. Неизвестният автомобил, завивайки надясно, е отнел предимството и е ударил пресичащата пешеходка.Пострадалата бременна жена е приета в хасковската болница около час по-късно.Тя има контузия на лявото бедро. Няма опасност за живота ѝ и за живота на бебето. ", "date": "2018.12.06", "title": "Шофьор блъсна бременна жена в Хасково и избяга"}
{"url": "https://offnews.bg/bojni/kobrata-podpisva-s-menidzhara-na-mohamed-ali-693344.html", "text": "Кубрат Пулев заминава днес за САЩ, където трябва да подпише договор с една от най-големите легенди в промоутърския бизнес на професионалния бокс - Боб Аръм. 86-годишният американец, който е менажирал величия като Мохамед Али, Шугар Рей Леонард, Джордж Форман, Ивендър Холифийлд, Оскар де ла Оя и Мани Пакяо, има желание да помогне на Кобрата в изготвянето на по-добра позиция при организирането на мач за световната титла. Българинът и партньорите му от “Епик Спорт” са стигнали до решение, че именно човек като Аръм може да свърши отлично работа в битката с Еди Хърн и шампиона на WBA, WBO, IBF и IBO Антъни Джошуа.“Заминавам за САЩ и там ще уточним нещата, отивам да подпишем договор, но ще видим как ще се развие ситуацията. Възможно е да има и други новини оттам”, каза за “Тема Спорт” Кобрата относно бъдещото си партньорство с Аръм и “Топ Ранк”.Българинът призна, че е впечатлен от Тайсън Фюри. Както от поведението му на ринга срещу Дионтей Уайлдър в неделя сутринта, така и от изказването му, че ще дари хонорара си на бедните и за изграждане на домове за бездомни.“Копират от мен, няма лошо. Това, което каза Тайсън Фюри, е супер. Факт е, че е благородно и от сърце. Това може да го направи човек с голямо сърце и душа. Тежката категория е нещо съвсем различно. Боксьорите в тази дивизия сме показвали на хората как трябва да се мисли и да се държат. Ние сме добър пример за обществото. Това е истински спорт, за истински хора. Всеки знае президента на Америка и световния шампион в тежка категория. Това са сериозни хора.И преди, като казах, хората не вярваха, хейтърите, но стоя зад думите си. Ако спечеля световната титла, ще даря половината пари за благотворителност. Така го чувствам. Фюри го каза, защото се чувства отново на върха. Ако аз стъпя там, това ще е много по-важно.Иначе мачът беше “кантар”, на мен ми хареса. Хубаво е, че завърши наравно, защото интересът се покачва и когато и да се излъчи победител, ще е с много малка разлика. Те са много различни като стилове и характери. И този Фюри, и онзи, с когото аз се бих, са нестандартни, жилави, добри боксьори. Физическата трансформация на Тайсън не е трудна, това е най-лесната част. Трябва обаче кондиционно човек да се върне, не е просто до визията. Но за два месеца се върна, за което му правя евала. Това не е никак лесно”, каза още официалният претендент за титлата на IBF.", "date": "2018.12.06", "title": "Кобрата подписва с мениджъра на Мохамед Али"}
{"url": "https://offnews.bg/obshtestvo/balgarite-i-religiata-30-viarvat-bezrezervno-v-bog-18-se-opredelia-693331.html", "text": "Религията е по-малко важна за европейците, отколкото за хората в Африка, Латинска Америка или Съединените щати, сочи международно проучване на . То отчита големи разлики между отделните държави в Европа.Най-религиозни на Стария континент са румънците - 55 процента от участниците в анкетата от Румъния са се самоопределили като силно религиозни. На другия полюс са естонците, от които едва 7 на сто се определят за силно религиозни, чехите и датчаните (по 8 на сто). Само 12 процента от германците се самоопределят като силно религиозни (виж повече информация най-долу).Германците са най-големите скептици относно съществуването на Бог - едва 10 процента от тях са \"напълно сигурни\" в това. На обратния полюс са арменците - цели 79 процента от тях вярват, че Бог съществува - както и жителите на Босна (73 на сто).Най-много ходят на църква поляците. 61 на сто от участниците в анкетата от Полша казват, че ходят на църква поне веднъж месечно.Къде е България?От 34 европейски държави, включени в сондажа, България заема 18-то място по ниво на религиозност на населението. Такъв процент на анкетираните са се определили за силно вярващи. За 19 на сто религията е важна част от живота им. 19 на сто ходят поне веднъж месечно на църква. 15% са посочили, че се молят ежедневно. 30% вярват безрезервно в Бог.Един от въпросите в изследването е дали хората смятат своята религия за по-висша от останалите. Оказва се, че България попада сред 8-те нации в Европа, чието население най-често се съгласява с това твърдение. У нас 69% от запитаните са отговорили с \"да\".Как изглежда подреждането за Европа?1. Румъния - 55% се определят за силно религиозни2. Армения - 51%3. Грузия - 50%4. Гърция - 49%5. Молдова - 47%6. Босна - 46%7. Хърватия - 44%8. Пошла - 40%9. Португалия - 37%10. Сърбия - 32%11. Украйна - 31%12. Словакия - 29%13. Беларус - 27%13. Италия - 27%15. Ирландия - 24%16. Литва - 21%16. Испания - 21%18. България - 18%18. Холандия - 18%20. Унгария - 17%20. Норвегия - 17%20. Русия- 17%23. Латвия - 15%24. Австрия - 14%25. Финландия - 13%26. Франция - 12%27. Германия - 12%27. Швейцария - 12%27. Великобритания - 11%30. Белгия - 10%30. Швеция - 10%32. Чехия - 8%32. Дания - 8%34. Естония - 7%", "date": "2018.12.06", "title": "Българите и религията: 30% вярват безрезервно в Бог, 18% се определят за силно религиозни"}
{"url": "https://offnews.bg/razsledvane/sled-razsledvaneto-na-offnews-za-smg-zatvariat-vratichkite-za-paralel-693332.html", "text": "Министърът на образованието Красимир Вълчев ще промени радикално реда за прием в елитните гимназии у нас в отговор на . Промените ще касаят не начина, по който се кандидатства, нито балобразуването, а \"вратичките\", през които досега се вкарваха деца, чиито балове не са стигнали за място сред класираните.Какви конкретно ще са те разясни вчера пред OFFNews министър Вълчев, който сформира работна група по повод казуса в СМГ, която да разгледа нормативната уредба за приема и да му предложи решения. Ето за какво са се съгласили министърът и експертите:Първо, отнема се правото на началниците на регионални управления на образованието (бившите инспекторати) да могат да спускат деца надпланово в училища със свои заповеди.Сега наредба им дава правото да разрешават \"преместване\" на ученици от I до VI клас от училище в училище вкл. на база жалби/молби от родители/настойници и доклад от съответния училищен директор. Въпреки че документът изключва от този ред училищата с държавен план-прием (каквато е СМГ), практиката се прилага и там, в резултат на което надпланово се приемат деца в V клас, които не са успели да се класират. Обикновено родителите изтъкват образователни (напр. \"Аз съм учител там и искам детето да е при мен.\"), здравословни или социални причини, за да убедят съответния началник да прати детето им в желаното училище независимо от бала.Наредбата позволява началник на РУО да увеличи по този начин децата в паралелката с до 3.Дотук с тази практика. От следващата година началниците на РУО няма да имат такива правомощия и никакви молби на родители няма да могат им развържат ръцете.Второ, създава се комисия към министъра на образованието, която ще решава всеки отделен казус с искане за надпланов прием в дадено училище заради извънредни обстоятелства. Силно се стеснява кръгът от възможни обстоятелства, при които случаите ще подлежат на разглеждане.Комисията се създава на обществени начала - половината ѝ членове ще са хора, които не са в правоотношение с институции към министъра на образованието. Останалите ще са експерти.Ето кои искания за надпланов прием ще подлежат на разглеждане:1. Дете, идващо от чужда образователна система. Ако се иска прием в математическо училище, ще се разглеждат резултатите му по математика от състезания, олимпиади и др., преди да се прецени дали да се допусне такъв.2. Дете на дипломати, които се връщат у нас след мисия в чужбина. Тук резултатите му отново ще се вземат предвид.3. Тежък здравословен проблем, възникнал у детето по време на изпита, който не му е позволил да продължи. Такива молби ще се разглеждат, само ако не е възможно повторното провеждане на изпита и само ако здравословният проблем е потвърден и обоснован документално.Трето, забранява се преместването на ученик от училище с по-слаби резултати на националното външно оценяване в училище с по-силни резултати на учениците. Така ще се пресече практиката деца да кандидатстват например в математическа гимназия в по-малък град с по-малка конкуренция и по-лесен прием, за да се прехвърлят след това в математически училища с жестока конкуренция, например СМГ. ().От тази година има такъв пример в Образцовата математическа гимназия в Пловдив, където четири деца са приети надпланово, като са прехвърлени от пазарджишката математическа гимназия. Там родители дори са сезирали прокуратурата срещу практиката.Всички тези промени ще бъдат факт до края на февруари 2019 г., обеща министър Красимир Вълчев пред OFFNews вчера. Така те ще могат да влязат в сила още кампанията за прием за предстоящата 2019/2020 година.", "date": "2018.12.06", "title": "След разследването на OFFNews за СМГ: Затварят вратичките за паралелен прием в елитните гимназии"}
{"url": "https://offnews.bg/zdrave/vma-izprati-nov-ekip-na-misia-v-afganistan-693345.html", "text": "Военномедицински екип замина за участие в мисията на НАТО \"Решителна подкрепа\" в Афганистан.Международната мисия на НАТО в Афганистан е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като член на НАТО.Майор Мария Георгиева - лекар борден към Научно-приложен център по военномедицинска експертиза, авиационна и морска медицина – Пловдив и старши сержант медицинска сестра Ванина Иванова от поделението в Стара Загора към МБАЛ - Сливен ще се грижат за здравето на 37-мия български контингент на Въоръжените сили.В края на месец ноември български военни медици заминаха за Мали, където ще участват в Мисията на Европейския съюз за обучение на силите за сигурност на Мали. Поредният екип ще се грижи за здравето на личния състав на щаба на операцията, базиран в столицата Бамако.Българските военни лекари участват в различни хуманитарни и мироопазващи мисии зад граница повече от век, като винаги са получавали отлична оценка за представянето си. Това е изключителен атестат за високия рейтинг не само на ВМА, но и на Българската армия при участието в международни мисии.", "date": "2018.12.06", "title": "ВМА изпрати нов екип на мисия в Афганистан"}
{"url": "https://offnews.bg/drugi/neudarzhim-pol-dzhordzh-donese-pobedata-na-oklahoma-v-bruklin-video-693334.html", "text": "Пол Джордж бе най-полезен за Оклахома Сити Тъндър, които спечелиха визитата си на Бруклин Нетс със 112:114. Именно Джордж вкара победния кош 3.1 секунди преди сирената.Крилото на \"гръмотевиците\" отбеляза 47 точки, 25 от които в последната четвърт, при 55.6% успешна стрелба. Към личната си статистика той добави и 15 борби. Съотборникът му Ръсел Уестбрук записа поредния трипъл-дабъл в кариерата си.Този път експлозивният гард вкара 21 точки, овладя 15 отскочили топки и направи 17 асистенции. За Бруклин, които водеха почти до самия край на двубоя, най-резултатен бе Алън Краб с 22 точки, а Джо Харис добави 19.За \"мрежите\" това е 8 поредна загуба, а за Оклахома - четвърта победа поред, която ги изкачи на второ място в Западната конференция.Кливлънд 105:129 Голдън СтейтОрландо 118:124 ДенвърАтланта 117:131 ВашингтонТоронто 113:102 ФиладелфияМемфис 96:86 ЛА КлипърсМилуоки 115:92 ДетройтМинесота 121:104 ШарлътНю Орлиънс 132:106 ДаласЛА Лейкърс 121:113 СА СпърсИзточна конференция Атлантическа дивизия: Торонто(21 победи - 5 загуби), Филаделфия(17-9), Бостън(13-10)Централна дивизия: Милуоки(16-7), Детройт(13-9), Индиана(14-10)Югоизточна дивизия: Орландо(12-13), Шарлът(11-13), Вашингтон(11-14)Западна конференция Северозападна дивизия: Денвър(17-7), Оклахома(16-7), Портланд(13-11) Тихоокеанска дивизия: Лос Анджелис Клипърс(16-8), Голдън Стейт(17-9), Лос Анджелис Лейкърс(15-9)Югозападна дивизия: Мемфис(14-9), Далас(12-11), Ню Орлиънс(13-13)", "date": "2018.12.06", "title": "Неудържим Пол Джордж донесе победата на Оклахома в Бруклин (видео)"}
{"url": "https://offnews.bg/politika/9-kandidati-za-evropejski-prokuror-se-iaviha-na-konkurs-v-pravosadnoto-693346.html", "text": "Девет души са подали документи за участие в подбора за кандидат за български европрокурор. На 4 декември 2018 г. в Министерството на правосъдието е проведено първото заседание на Комисията по подбор на кандидатите за заемане на длъжността европейски прокурор от Република България.На заседанието са обсъдени въпроси, свързани с организацията на работа на Комисията и критериите за заемането на длъжността европейски прокурор от България, съобщават от ведомството.Кандидатите за участие в подбора са Александър Атанасов – прокурор в Окръжна прокуратура - Варна; Анна Аврамова-Градева – прокурор в Районна прокуратура – Благоевград; Дария Христова – следовател в Окръжен следствен отдел в Окръжна прокуратура – Пловдив; Десислава Пиронева – прокурор в Софийска градска прокуратура; Димитър Беличев – прокурор в Окръжна прокуратура-гр. Пловдив; Каролина Хлебарова – прокурор във Върховна касационна прокуратура; Мария Стоянова – районен прокурор в Районна прокуратура - Елин Пелин, административен ръководител; Сава Петров – прокурор във Върховна касационна прокуратура; Теодора Георгиева – съдия в Административен съд – София град.Подборът на кандидатите за европейски прокурор е предвидено да премине през два етапа – проверка по допустимост на кандидатите, въз основа на представените документи и събеседване с допуснатите кандидати от Комисията.От явилите се ще бъдат изслушани шестима души: Александър Атанасов;  Дария Христова; Десислава Пиронева; Каролина Хлебарова; Сава Петров; Теодора Георгиева.Събеседването ще се проведе на 11 декември 2018 г., в Министерството на правосъдието. По време на изслушването всеки от кандидатите ще има възможност да представи мотивацията и визията за работата си като европейски прокурор. страната ни да предложи три кандидатури в срок до 31 декември 2018 г. Държавите членки сами определят начина, по който да направят подбор на техните трима кандидати за европейски прокурор.", "date": "2018.12.06", "title": "9 кандидати за европейски прокурор се явиха на конкурс в правосъдното министерство"}
{"url": "https://offnews.bg/obshtestvo/bez-voda-v-chasti-ot-vladaia-i-krasno-selo-693301.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Монтаж на хидрофорна уредба до бл. 196 в ж.к. „Красно село“ налага спиране на водоподаването от 10:00 до 19:00 часа на бл. 196, бл. 197, бл. 198 (висока зона). Във връзка с монтаж на водомерен възел на ул. „Бистър поток“ в село Владая се налага спиране на водоподаването от 12:00 до 14:00 часа на живеещите в района на ул. „Бистър поток“ и ул. „Акад. Петко Стайнов“ и ул. \"Равнище\". ", "date": "2018.12.06", "title": "Без вода в части от Владая и Красно село"}
{"url": "https://offnews.bg/ikonomika/svilengrad-e-stolitcata-na-tcigarenata-kontrabanda-vsiaka-treta-kutia-693339.html", "text": "5.3% е делът на потребление на незаконни цигари в България през третото тримесечие на 2018 г. според традиционното изследване на празни опаковки от цигари у нас.Въпреки незначителното увеличение с 0.6% спрямо предходното тримесечие, ниските нива на контрабанда с цигари в страната остава като устойчива положителна тенденция повече от година. Данните са от традиционното изследване на петте компании от „Инициативата срещу незаконната търговия“ (Бритиш Американ Табако Трейдинг България ЕООД, Булгартабак Холдинг АД, Джапан Табако Интернешънъл България ЕООД, Импириъл Табако България ЕООД и Филип Морис България ЕООД), което измерва нивото на незаконна търговия с цигари чрез събиране и анализ на празни цигарени опаковки всяко тримесечие.България остава с едно от най-ниските нива на незаконна търговия с цигари за третото тримесечие на 2018 г., като по-високи нива за същото тримесечие са отчетени в съседните Гърция и Румъния, както и във Франция, Германия, Полша, Италия и в някои от страните в Балтийския регион. Устойчиво ниските нива на незаконна търговия у нас се потвърждават и от официалните данни за ръст и рекордни нива на бюджетните приходи от акциз върху тютюневите изделия, както и ръст на легалния пазар. 2018 година бележи рекорд и по отношение на броя на разкритите незаконни производства в страна от правоприлагащите органи.Резултатите от изследването по градове показват, че делът на потребление на цигари в някои градове, непредназначени за българския пазар, остава над средното за страната или се повишава в следните градове:Град                                Трето тримесечие 2018 г.                Второ тримесечие 2018 г.Свиленград                      32.0%                                             10.0%Перник                            16.0%                                              10.0%Видин                              14.7%                                              9.5%Кюстендил                       13.9%                                              5.3%Благоевград                      9.3%                                              7.3%Габрово                            8.0%                                               2.0%Стара Загора                     5.2%                                               3.5%Сандански                        6.3%                                                4.0%В следните градове нивото на потребление на цигари е по-ниско от средното за страната или намалява значително:Град                            Трето тримесечие 2018 г.                  Второ тримесечие 2018 г.Хасково                         10.7%                                                15.3%Асеновград                     7.3%                                                  8.6%Велико Търново              5.3%                                                 13.3%Димитровград                 5.0%                                                 12.0%Монтана                         4.0%                                                   4.7%Дупница                         3.0%                                                   4.0%Ямбол                             4.8%                                                   5.3%Сливен                           1.3%                                                   2.0%Резултатите от изследването показват, че част от марките цигари остават популярни на нелегалния пазар и са едни и същи. Наред с това, обаче, системно се появяват и нови марки от типа т. нар. „illicit whites” (брандове без аналог на легалния пазар и създадени с цел незаконна търговия), които излизат на пазара в цялата страна, внезапно и бързо, заменяйки други предишни масово предлагани варианти. Някои от новопоявилите се са Wall Street, Regina, Mark1.След като най-новите данни от проучването бяха предоставени на всички заинтересовани институции в страната, премиерът Бойко Борисов заяви:", "date": "2018.12.06", "title": "Свиленград е столицата на цигарената контрабанда, всяка трета кутия няма бандерол"}
{"url": "https://offnews.bg/sviat/merkite-sreshtu-klimatichnite-promeni-mogat-da-spasiat-1-milion-zhivot-693352.html", "text": "Животът на 1 милион души може да бъде спасен всяка година, ако целите за намаляване на замърсяването на въздуха, заложени в Парижкото споразумение за климата, бъдат изпълнени, обяви Световната здравна организация (СЗО), цитирана от БТА.В доклад, представен на международната конференция за климата под егидата на ООН в Катовице, Полша, СЗО подчертава, че главният причинител на климатичните промени - изгарянето на изкопаеми горива - е важен фактор и за замърсяването на въздуха, което причинява 7 милиона смъртни случая по света и струва на социалните системи 5,1 трилиона долара годишно. В 15-те страни с най-големи въглеродни емисии здравните разходи в резултат на замърсяването на въздуха надхвърлят 4% от БВП.Емисиите на въглероден диоксид са се увеличили чувствително в световен мащаб тази година и са на път да достигнат нов рекорд, сочи изследване, цитирано от ДПА.Авторите от организацията Глобален въглероден проект и Университета на Източна Англия прогнозират повишение на емисиите от над 2 процента тази година. Основна причина за това е използването на въглища, петрол и природен газ.\"Нарастващото глобално търсене на енергия изпреварва декарбонизацията засега\", обобщи изследователка от университета.Въглеродните емисии се увеличиха с 1,6 процента миналата година, след като останаха непроменени през предходните три.Изследването бе представено на фона на продължаващата конференция под егидата на ООН за климата в Катовице, която има за цел да бъдат изготвени правила за прилагане на Парижкото споразумение за ограничаване на глобалното затопляне.Активисти от групата Мрежа за действие за климата междувременно удостоиха вчера в Катовице със съмнителната \"награда\" \"изкопаемо на деня\" Саудитска Арабия и Бразилия заради отрицателната им роля в борбата срещу климатичните промени, предаде Асошиейтед прес.Саудитска Арабия бе посочена заради противопоставянето си на амбициозните усилия за ограничаване на глобалното затопляне. А Бразилия - заради отказа на избрания за президент Жаир Болсонаро от домакинството на климатичната конференция под егидата на ООН догодина, както и заради заплахата му да разреши изсичането на гори в Амазония.Домакинът Полша стана първото \"изкопаемо на деня\" в Катовице заради позицията на правителството в подкрепа на въглищата.", "date": "2018.12.06", "title": "Мерките срещу климатичните промени могат да спасят 1 милион живота годишно"}
{"url": "https://offnews.bg/obshtestvo/balgaria-praznuva-nikulden-602347.html", "text": "Хиляди именици черпят днес, празнуват моряци и банкери, Църквата ни почита Св. Николай Мирликийски Чудотворец. Никулден е и празникът на Бургас. Името означава \"победител на народите\", имен ден честват Никола, Николай, Николина, Николета, Нина, Кольо и производни на тях.  Българите почитат светеца като патрон на рибарите и мореплавателите и като господар на океаните, моретата, реките и езерата. Според легендата свети Никола е покровител и на банкерите. Преданието разказва, че той е бил богаташ, който раздавал пари на бедните. Незабелязано подхвърлил три кесии със злато в дома на обеднял търговец, за да може да омъжи трите си дъщери и да ги спаси от безчестие.На Никулден се яде задължително риба, най-често шаран, пълнен с орехи. Причината: Веднъж, когато светецът плувал с лодката си в морето и излезлите силни вълни пробили дъното й, той бръкнал с ръка във водата, хванал един шаран и запушил с него пукнатината. Така спасил от удавяне своите спътници. От тогава останал и обичаят да се жертва шаран в чест на светеца.Трапезата на Никулден не се вдига през целия ден. Според поверието люспи при чистенето на рибата не трябва да падат на земята, а костта от главата на шарана се пази за здраве през цялата година. Останалите кости се хвърлят в огъня или се закопават в земята. Традиция е и да се сложат най-големите люспи от шарана в портфейла - за да има пари в него през цялата година. ", "date": "2018.12.06", "title": "България празнува Никулден"}
{"url": "https://offnews.bg/futbol/maruan-felajni-oskuba-sapernik-693351.html", "text": "Белгийският халф на Манчестър Юнайтед Маруан Ферайни явно страда по буйната си прическа, с която беше характерен и разпознаваем преди да се подстриже.Повод за тези шеги по негов адрес в медиите на Острова даде поведението му по време на снощния мач срещу Арсенал от Премиър лийг на \"Олд Трафорд\", завършил 2:2.В самия край на двубоя подстриганият белгиец се опита да спре пробив на френския халф на Арсенал Матео Гендузи. Като видя, че го изпуска, Фелайни протегна ръка и хвана Гендузи за косата и го събори.Любопитното е, че белгиецът дори не получи жълт картон за нарушението, което извърши.", "date": "2018.12.06", "title": "Маруан Фелайни оскуба съперник"}
{"url": "https://offnews.bg/obshtestvo/poleditci-na-mesta-tazi-sutrin-prez-denia-temperaturite-stigat-7-grad-693306.html", "text": "След преваляванията от дъжд и сняг през нощта тази сутрин е възможно на места  да се образуват поледици, предупреждава Националният институт по метеорология и хидрология. Ще духа до умерен вятър. В Източна България той ще се ориентира от север-североизток, а в Западна ще остане от северозапад. Преобладаващите минимални температури ще са между минус 4° и 1°.През деня облачността от запад ще продължи да се разкъсва и намалява и около обяд над много райони ще е предимно слънчево. Вятърът в почти цялата страна ще се ориентира от север-североизток и с него дневните температури слабо ще се понижат; максималните ще са предимно от 2° до 7°.Над планините до сутринта на отделни места все още ще превалява слаб сняг. От запад облачността ще продължи да се разкъсва и намалява, най-късно над източните райони и ще преобладава слънчево време. Вятърът ще е умерен до силен от север-североизток и с него температурите слабо ще се понижат. Максималната на височина 1200 метра ще е около 0°, на 2000 метра – около минус 5°.По Черноморието в сутрешните часове все още на отделни места ще е със слаб валеж от дъжд, но след обяд облачността ще се разкъсва и намалява. Ще духа умерен до силен вятър от север. Максималните температури ще са от 2° в северните райони, до 5° в южните. Температурата на морската вода е 9-10°. Вълнението на морето ще бъде 4 бала, в заливите – 3 бала.", "date": "2018.12.06", "title": "Поледици на места тази сутрин, през деня температурите стигат 7 градуса"}
{"url": "https://offnews.bg/obshtestvo/flashmob-i-prozhektcia-sreshtu-goreneto-na-otpadatci-v-tetc-bobov-dol-693340.html", "text": "Екоактивисти се събраха на протест на пл. „Независимост\" в София в сряда вечерта на флашмоб демонстрация срещу изгарянето на отпадъци в ТЕЦ „Бобов дол\".Организаторите от „Грийнпийс\" – България информираха за рисковете от изгарянето чрез прожекция на кадри от района на теца и брошури. Те раздаваха и пощенски картички със снимки на централата, адресирани до ИАОС и МОСВ, които хората да изпращат с апел против изгарянето на отпадъци.Събитието завърши с флашмоб - протестиращите извикаха „Чистият въздух е наше право\", държейки снимки на теца и банер със същия текст.Паралелно с протеста 300 писма бяха изпратени онлайн до изпълнителния директор на ИАОС Георги Балчев и министъра на околната среда и водите Нено Димов.„ТЕЦ „Бобов дол\" е остаряла централа, която замърсява региона постоянно. Подали сме десетки сигнали, че пуши коминът, който не е снабден със сероизчистваща инсталация. Сега към замърсяването от горенето на въглища ще се добави и горене на пластмаси, общ отпадък, което неминуемо ще доведе до ново замърсяване на въздуха и околната среда. И това без да има каквито и да е било филтри, които да ни защитят от вредните емисии,\" коментира Деница Петрова, ръководител на „Грийнпийс\" – България.", "date": "2018.12.06", "title": "Флашмоб и прожекция срещу горенето на отпадъци в ТЕЦ 'Бобов дол' (снимки и видео)"}
{"url": "https://offnews.bg/temida/frantcia-vrashta-banevi-na-balgaria-dnes-693323.html", "text": "Задържаните във Франция Евгения и Николай Баневи ще бъдат върнати в България днес.У нас те ще бъдат арестувани с искане за постоянно задържане.Съпрузите бяха арестувани във френския град Ница в края на октомври след европейска заповед за арест, след като бяха обявени за издирване от българските власти. Двамата са разследвани за присвояване на пари от приватизирани предприятия и документни измами.", "date": "2018.12.06", "title": "Франция връща Баневи на България днес"}
{"url": "https://offnews.bg/sviat/arestuvaha-dashteriata-na-osnovatelia-na-kitajskia-tehnologichen-gigan-693324.html", "text": "Дъщерята на основателя на китайския гигант в областта на телекомуникациите Huawei е била арестувана в Канада и е изправена пред екстрадиция в Съединените щати.Менг Уанхау - главен финансов директор и заместник-председател на компанията - е арестувана във Ванкувър на 1 декември, съобщи Би Би Си.Подробности за ареста не се съобщават, но е известно, че САЩ разследват Huawei за възможно нарушаване на санкциите срещу Иран.Посланикът на Китай в Канада протестира срещу ареста и настоя за нейното освобождаване.Huawei обявиха, че имат малко информация за естеството на обвиненията и \"не им е известно г-ца Мен да е извършила каквото и да е закононарушение\".Арестът се извършва в чувствително за отношенията между САЩ и Китай време. Двете държави са въвлечени в търговска война, в която бяха наложени взаимни мита за милиарди долари върху стоките.Министерството на правосъдието на Канада потвърди датата и мястото на ареста и добави: \"Тя е издирвана за екстрадиция от Съедините щати, а съдебно заседание във връзка с гаранцията е насрочено за петък\".Властите в САЩ към момента не коментират ареста и не огласяват подробности за обвиненията.", "date": "2018.12.06", "title": "Арестуваха дъщерята на основателя на китайския технологичен гигант Huawei"}
{"url": "https://offnews.bg/sviat/prezidentat-makron-spria-poskapvaneto-na-gorivata-vav-frantcia-693321.html", "text": "Френският президент Еманюел Макрон отмени повишаването на акциза върху горивата след седмици на протести в цялата страна, обяви представител на Елисейския дворец, цитиран от БТА. Бунтът на \"жълтите жилетки\" доведе до най-сериозните размирици в Париж от десетилетия, до смъртни случаи и множество ранени.Премиерът Едуар Филип заяви пред парламента, че този косвен данък не е включен в бюджета за следващата година и правителството е готово за диалог. Бюджетът може да бъде коригиран или предоговорен през годината.Долната камара на френския парламент, Националното събрание, одобри предложението на правителството за въвеждане на мораториум върху екологичните данъци върху горивата с 358 гласа \"за\" при 194 \"против\".Пакетът от мерки беше разработен в отговор на исканията на протестното движение на \"жълтите жилетки\", отбелязва ТАСС.Четирима души загинаха при продължилите три седмици демонстрации, които бяха голямо предизвикателство към президента Еманюел Макрон, отбелязва АП.", "date": "2018.12.06", "title": "Президентът Макрон спря поскъпването на горивата във Франция"}
{"url": "https://offnews.bg/temida/frantcia-ni-varna-banevi-s-dva-otdelni-poleta-video-693369.html", "text": "С полет от Мюнхен на летище София кацна самолетът, с който се Франция ни върна Евгения Банева. Съпругът й Николай Банев пристигна с полет от Франкфурт 20 минути след нея.  Специализираната прокуратура ще предприеме незабавни действия, ново актуализирано обвинение, задържане за 72 часа и незабавно искане за постоянно задържане, обяви вчера главният прокурор Сотир Цацаров. На 21 ноември френският апелативен съд в Ница даде съгласието за предаване на съпрузите Баневи на българските власти. Те бяха задържани в края на октомври след издадена от българските власти европейска заповед за арест във връзка с разследване на приватизацията на девненския завод \"Полимери\", укриване на данъци, финансови машинации и сговор за престъпления в чужбина.На Баневи ще бъдат повдигнати обвинение за седем престъпления от общ характер. Банев е обвинен за ръководене на организирана престъпна група, а жена му - като участник в нея. Двамата ще бъдат обвинени и за длъжностно присвояване на пари и вещи, собственост на „Полимери“ АД, „Елма“АД,“Химически завод Панайот Волов“ АД и „Топлофикация Казанлък“ АД в общ размер на 84 682 896 лв./ чл. 203 ал.1 НК/, за избягване установяване и плащане на данъчни задължения в размер на 231 052 лв. на като управляващи „Полимери“АД, в размер на 1 515 235 лв. като управляващи на „Партнърс комерс“ ЕООД и в размер на 2 623 816 лв. като в управляващи „Елма“АД / три престъпления по чл. 255 ал.3 НК/, както и за пране на пари в особено големи размери - 589 811 132 евро и 225 000 лева / чл. 253 ал.5 НК/ и за държане на огнестрелни оръжия и боеприпаси / чл. 339 ал.1 НК/. Евгения и Николай Баневи вече са в следствения арест, мерките им за неотклонение ще бъдат гледани утре. ", "date": "2018.12.06", "title": "Франция ни върна Баневи с два отделни полета (видео)"}
{"url": "https://offnews.bg/medii/orban-slaga-raka-na-imperia-ot-nad-500-medii-693328.html", "text": "Унгарският премиер Виктор Орбан лично разреши създаването на гигантска проправителствена медийна империя в страната, предаде БГНЕС.Собствениците на около 500 унгарски национални и регионални медии миналата седмица, при координирана акция, подариха своите компании на бившия депутат от управляващата партия Фидес Габор Лискай. Всички тези \"подарени медии\" ще бъдат управлявани от фондацията на Лискай \"Централноевропейска фондация за печат и медии\". Подаряването и даренията, съгласно местното законодателство, не задължава при прехвърлянето на собствеността да има парични транзакции. Поради тази причина няма да бъде платен никакъв данък на държавата.От \"Централноевропейска фондация за печат и медии\" съобщиха, че \"тяхна основна цел ще бъде опазването на националните ценности\". \"Става въпрос за проект от национално и стратегическо значение с обществен интерес\", каза самият Виктор Орбан при подписването на указа, който разрешава въпросното прехвърляне на собствеността и създаването на практика на медиен монопол в Унгария в полза на управляващите. След идването му на власт през 2010 година обществените медии открито застанаха в защита на режима на Орбан, а огромна част от частните медии бяха превзети от лица, близки до властта.През 2010 година Унгария заемаше 23-то място по свобода на медиите в света. В момента тя се намира на 73-то място, съгласно класацията на \"Репортери без граница\". През 2015 година общо 31 медии бяха посочени като проправителствени. Днес те са над 500.Близки на Виктор Орбан медийни босове са собственици и на медии в Република Македония. Всички те яростно защитаваха режима на Никола Груевски, открито се противопоставят на Договора за добросъседство между Македония и България, както и на този от Преспа, който сложи край на спора за името и откри пътя за евроинтеграцията на Република Македония. ", "date": "2018.12.06", "title": "Орбан слага ръка на империя от над 500 медии"}
{"url": "https://offnews.bg/interviu/vazmozhna-li-e-misiata-razlichnite-detca-da-vodiat-normalen-zhivot-in-692684.html", "text": "Г-жо Русинова, през месец октомври стартирахте кампанията „Мисията е възможна“, свързана с деинституционализацията на деца. Какви цели си поставяте с нея?Кампанията е нова инициатива и е част от последния етап на най-значимата реформа през последните десет години, а именно затварянето на всички институции за деца в България и преминаването от т.нар. институционална грижа към грижа в семейна или близка до семейната среда. Това е най-дългата, успешна, сложна и трудна реформа в социалната сфера. Първо, защото има много заинтересовани страни, които се занимават с изпълнението на реформата. Второ, защото съчетава много сложна комбинация от европейски фондове и бюджетни средства. Но най-вече, защото голяма част от съдбите на децата зависят от успехите на тази реформа и всеки един провал на едно дете би означавал и провал на реформата.Към момента 84% от всички институции за деца са затворени, а броят на децата, изведени от тях, е намалял с 90% от 2010 г. досега. С последния етап на реформата около 680 деца трябва да бъдат изведени от институциите – това са децата от 0 до 3 години и от незатворените Домове за деца, лишени от родителски грижи.Услугата „Приемна грижа“ е много успешна. От старта на прилагането й до момента близо 4060 деца са преминали през приемни семейства. Към момента в приемни семейства са около 2000 деца.Независимо от усърдната работа на многото специалисти, които работят с децата ежедневно - социални работници, психолози, педагози, специалисти в училище, рехабилитатори, екипите на общините, екипите на НПО, работата на МТСП и АСП, ако няма обществена нагласа, ако няма подкрепа от обществото, децата трудно ще имат различно бъдеще. Затова стартирахме тази кампания - за да покажем, че мисията ни е възможна, че ако от ранна възраст работим с децата и им създадем пълноценна среда, която всички изграждаме за собствените си деца – семейство, образование, грижа и възпитание, те ще бъдат пълноценни граждани на това общество.Каква е основната разлика между старите институции и новите социални услуги, които се изграждат?Разликите са много. Например, децата от услугите посещават училище заедно с останалите деца – това е от огромно значение за качеството на образователния процес. Важни са и добрите битови условия, в които живеят. За разлика от старите институции, къщичките, в които са настанени в момента, са в жилищни квартали. Децата са със свободен режим и имат възможност да бъдат посещавани от съседи, които им помагат. Но има и случаи, в които съседите не са толкова добронамерени. Затова стартирахме тази кампания - за да покажем, че няма различни деца. Единствено грижата ни трябва да бъде различна, за да посрещнем нуждите и потребностите им по възможно най-смисления начин и да ги подкрепим. Друго важно нещо е, че живеейки заедно, и с помощта на социалните работници, децата от социалните услуги се учат на самостоятелен живот и на овластяване. Това е и основната разлика между прехода от социалистическа политика към политиката, която търси овластяване на всеки отделен човек, така че да се изградят умения и качества и той да може да се реализира сам. По време на кампанията ще разкажем различни истории на деца, сбъднали своите мечти. По този начин останалите деца ще бъдат мотивирани, но и ще покажем, че не трябва да има разлика в начина, по който отглеждаме децата, защото те нямат вина, че са останали без семейства, или живеят извън семейната си среда.Колко нови социални услуги ще бъдат разкрити?До момента са разкрити 614 функциониращи социални услуги. Голямата разлика, освен новата грижа в новите къщички е, че 50% от новоразкритите услуги са услуги в общността. Обръща се повече внимание на превенцията и на начините, по които може да се преодолее един риск от изоставяне. Разкриват се нови дневни и седмични центрове за деца с увреждания, които да подпомагат родителите. Предстои да бъдат изградени още 112 нови услуги за 5454 потребители - семейства, деца, младежи, които живеят в Наблюдавани или Преходни жилища.Има ли отворени процедури по програма „Развитие на човешките ресурси“, които да са част от реформата по деинституционализация и да са насочени към неправителствените организации?Ние много разчитаме на неправителствения сектор като двигател на иновативни идеи да ни помогнат да създадем по-добри и по-качествени услуги. В момента отворена за кандидатстване е процедурата „Социално включване в общността“, която е насочена именно към НПО сектора. Бюджетът на процедурата е 5 млн. лв. Кандидатите могат да подават проекти до 21 януари 2019 г. По тази процедура се дава възможност на НПО заедно с общините да разработят проекти за развиване на социални услуги, които до момента не са покрити от държавно делегираните дейности. Не са добре развити голяма част от специализираните услуги, които изискват по-специфична подготовка и работа на екипите, работещи с жертви на насилие и трафик. Затова по тази процедура ще могат да се финансират и изградят съпътстващи услуги, които са в унисон с разглеждани в Народното събрание промени в Наказателния кодекс, свързани с домашното насилие. Друг изключително важен акцент в тази процедура е възможността за осигуряване на заетост на хора с увреждания или членове на семейството, които са зависими от грижите за друг член от семейството.Професията на социалния работник е тежка и недооценена. Срещате ли проблеми с намирането на квалифицирани кадри?Липсата на кадри е проблем във всяка сфера, включително и в социалната. Възнагражденията в социалната сфера са изключително ниски, на границата на минималната работна заплата. Работата е изключително тежка, предполага много добра експертност и професионализъм. За социалната работа е необходимо човек да има мотивация и сърце.По отношение на заплащането предприемаме редица стъпки. В Бюджет 2019 има заложени 30 млн. повече за социални услуги. За някои от най-тежките услуги, които изискват 24-часова грижа, има увеличение на стандарта. С ръста на минималната работна заплата и с увеличението на заплатите в бюджетната сфера, ще се повишат и заплатите в социалния сектор. Голямата реформа, която предстои в социалната сфера, е Законът за социалните услуги, който беше приет от Министерски съвет. Това е изцяло нов закон, който за първи път прави разликата между социалната подкрепа, която трябва да получи един човек, който има ниски доходи със социалните помощи и начина, по който държавата го подпомага, за да компенсира ниските доходи с развиването на социалните услуги. Не е задължително този, който ползва услуга, да има ниски доходи или да е беден. Една отделна част от закона регламентира квалификацията, с която ще се въведе доста по-добър ред за квалификация на социалните работници и ще ги мотивира повече да работят в социалната сфера.Една от косвените цели на „Мисията е възможна“ е да се даде по-голяма популярност на работата в социалната сфера и да се привлекат повече млади хора към социалната работа.Определят Бюджет 2019 като „социален бюджет“. Съгласни ли сте с това определение?Считам, че бюджетът за следващата година наистина е социален, защото около 730 млн. лв. е увеличението на бюджета ни за следващата година, разпределени в няколко важни сфери: Общо около 430 млн. лв. са средствата за хората с увреждания; 150 млн. лв. за новия Закон за хората с увреждания и Закона за личната помощ; 40 млн. лв. допълнително за енергийни помощи; увеличение на пенсиите с 5.7% от 1 юли 2019 г. за 2 млн. пенсионери; увеличение на минималната работна заплата; увеличение с 10% на заплатите в бюджетната сфера.Приемането на двата нови закона и Бюджет 2019 решават ли проблемите на майките на деца с увреждания? Изпълнени ли са исканията им, за които те протестират от месеци?Това е една от най-сложните теми в последните месеци. На практика, ангажиментите, които поехме с подписване на споразумението между протестиращите майки от една страна и от друга от социалния и финансовия министър, както и от омбудсмана, почти са изпълнени. На второ четене в пленарна зала е приет и Законът за хората с увреждания. Очаква се да бъде приет на второ четене в пленарна зала и Законът за личната помощ.Ангажиментът на социалното министерство е изцяло да се трансформира системата, която подкрепя хората с увреждания, защото, въпреки че през 2012 г. България е ратифицирала Конвенцията за правата на хората с увреждания и многото стъпки, предприети в тази посока, все още хората с увреждания не се чувстват пълноценни в обществото ни. Една от темите, върху които продължаваме да работим, е доста ниската заетост на хората с увреждания. С колегите от Министерство на здравеопазването ще продължим да работим и по отношение на реформата на медицинската експертиза, и на експертизата, която оценява до каква степен един човек с увреждания е трудоспособен и каква работа би могъл да работи.Тези 150 млн. лв., които се дават допълнително чрез новия Закон за хората с увреждания и Закона за личната помощ, за какво точно ще отидат? Имаше коментари, че по-голямата част от парите са предназначени за изграждане на достъпна среда?Не бих казала, че средствата са предназначени за това. Реформата със Закона за хората с уврежданията е предимно в промяна на начина, по който се компенсират доходите на хората с увреждания, т.нар. интеграционни добавки. За първи път те се обвързват с линията на бедност и ще зависят като процент от нея ежегодно. Най-значително се повишават компенсациите при хората с най-висока степен на увреждане. Въвеждат се по-добри механизми за контрол на всички институции, които работят с хората с увреждания. Предоставя се възможност за преходен период, в който ще се създаде изцяло нова Държавна агенция за хората с увреждания, която по нов начин ще организира индивидуална оценка на хората с увреждания. Предстои допълване и надграждане и на Регистъра на хората с увреждания.Новите закони решават или задълбочават проблемите с бюрокрацията?Законът за социалните услуги намалява бюрокрацията и улеснява достъпа до социални услуги. В него за първи път се регламентират т.нар. общодостъпни услуги. За тях отпадат направленията. Облекчават се и доставчиците на социални услуги – независимо дали се предоставят услуги за възрастни или деца, те ще се лицензират на едно и също място. Голямата реформа е в начина, по който ще се финансират услугите - с новия Закон за социалните услуги се финансират дейностите, а не мястото, в което се провеждат. За първи път ще се даде възможност и за въвеждането на т.нар. допълващи стандарти.Какви събития предстои да инициирате, като част от кампанията „Мисията е възможна“?На 8 декември един голям дамски екип, включващ председателя на Народното събрание, кмета на София, жени – посланички и децата от 2-ро СУ в София и деца – ползватели на услуги на територията на Столична община, ще изработим картички по повод предстоящите празници. На 10 декември, съвместно с район „Студентски“, организираме детски коледен концерт.", "date": "2018.12.06", "title": "Възможна ли е мисията различните деца да водят нормален живот. Интервю със зам.-министър Зорница Русинова"}
{"url": "https://offnews.bg/temida/sled-9-mesetca-razsledvane-na-tragediata-s-6-zaginali-na-trakia-deloto-693329.html", "text": "Близо девет месеца бяха достатъчни на прокуратурата, за да приключи разследването на тежката катастрофа на магистрала \"Тракия\" през април, при която загинаха 6 души, а други 17 бяха ранени.За кратък период от време пракуратурата е успяла да назначи експертизи, с които да установи точният механизъм на катастрофата.В хода на разследването към наказателна отговорност бе привлечена Цвета Таскова, която с автомобила си е причинила катастрофата. Обвинението е за особено тежък случай на престъпление по транспорта, за което законът предвижда наказание лишаване от свобода от 3 до 12 години.Според установените факти, около 11.18 часа на 13 април на магистрала Тракия, в района на 27 км в посока Пловдив - София и при отлични условия на пътя - суха настилка, слънчево време, добра видимост и продължително прав участък, по време на изпреварване Таскова е блъснала автобуса, който се движел със скорост 100 км/ч. Скоростта на лекия автомобил Рено Меган, който шофирала тя, била около 120 км/ч. По необяснени към момента причини, докато изпреварвала автобуса жената е завила надясно към него. Реното се удря с челната си дясна част в лявата странична част на автобуса в областта около задната ос. Последвало е приплъзване, при което с дясната си предна гума автомобилът е достигнал предната част (пред предна ос ) на ляво предно колело на автобуса. В резултат на това предната лява гума на автобуса се е спукала и е била блокирана.Заради удара автобусът се е наклонил надясно, а шофьорът не е успял да го овладее. Заради инерционните сили част от пътниците счупили с телата си десните стъкла на автобуса и изпаднали извън автобуса по затревеното пространство. Автобусът е паднал в канавка и се обърнал на дясната си страна. Според експертите катастрофата е била предотвратима, ако Таскова по време на изпреварването е спазвала минимална странична дистанция.На 30 ноември на нея й е предявено прецизно обвинение за това, че на 13.04.2018 г. на АМ „Тракия“, управлявайки лек автомобил “Рено Меган“, при извършване на маневра „изпреварване“ е нарушила правилата за движение по пътищата по чл. 42, ал. 2, т. 1 : „ Водач, който изпреварва, е длъжен по време на изпреварването да осигури достатъчно странично разстояние между своето и изпреварваното пътно превозно средство“, в резултат на което е настъпил удар между лекия автомобил и автобуса и по непредпазливост е причинила смъртта на шестима пътници и средни телесни повреди на останалите седемнадесет лица.Предстои предявяване на материалите от разследването на обвиняемата и пострадалите лица, и внасяне на делото с обвинителен акт в Окръжен съд- София.", "date": "2018.12.06", "title": "След 9 месеца разследване на трагедията с 6 загинали на Тракия делото влиза в съда"}
{"url": "https://offnews.bg/ikonomika/opek-i-rusia-si-stiskat-ratcete-za-po-malko-petrol-na-pazara-vapreki-n-693325.html", "text": "Страните производителки на петрол и Русия са все по-близо до споразумение за намаляване на количествата черно злато въпреки натиска от американския президент Доналд Тръмп за намаляване на цените.Държавите членки на ОПЕК се срещнаха в сряда в австрийската столица Виена, където е седалището на Организацията на страните износителки на петрол. За петък са насрочени разговори с партньори като Русия. Фактическият лидер на ОПЕК, Саудитска Арабия, даде да се разбере, че е необходимо рязко съкращаване на количествата от януари 2019 г., но Русия се противопостави на голямо намаление.\"Всички ние, включително Русия, се съгласихме, че е необходимо намаление\", заяви министърът на петрола на Оман Мохамед бин Хамад Ал-Руми пред репортери след срещата в сряда на министерска комисия, обединяваща Саудитска Арабия, Русия и няколко други страни производителки. Точните количества все още се обсъждат, добави той. Очаква се намаляването да продължи от януари до юни.Двама делегати от ОПЕК заявиха, че руският енергиен министър Александър Новак е отлетял обратно за Москва в сряда, за да вземе официално потвърждение за договореното от президента Владимир Путин.Саудитска Арабия показа, че иска Организацията на страните износителки на петрол и съюзниците ѝ да ограничат добива с най-малко 1.3 милиона барела на ден или с 1.3% на световната продукция.Рияд иска Москва да допринесе с най-малко 250 000 - 300 000 барела, но Русия настоява количеството да е наполовина по-малко, са заявили източници от ОПЕК и извън ОПЕК пред Би Би Си.Руската агенция ТАСС цитира източници от ОПЕК и твърди, че ОПЕК и съюзниците ѝ са обсъждали идеята за намаляване на количествата следващата година до производствените квоти, договорени през 2016 година.Подобен ход би означавало намаляване с повече от 1 милион барела. Саудитска Арабия, Русия и ОАЕ повишиха добива от юни, след като Тръмп призова за по-големи количества петрол, които да компенсират по-малкия износ от Иран заради американските санкции.Цените на петрола се понижиха с близо 1/3 от октомври до около $62 за барел, след като Саудитска Арабия увеличи количествата, за да компенсира спада на иранския износ.", "date": "2018.12.06", "title": "ОПЕК и Русия си стискат ръцете за по-малко петрол на пазара въпреки натиска от Тръмп"}
{"url": "https://offnews.bg/snukar/dva-senchari-brejka-klasiraha-mark-alan-za-chetvartfinalite-693338.html", "text": "В най-интересния мач от четвъртия кръг на Откритото първенство на Великобритания по снукър Марк Алън победи Нийл Робъртсън с 6-5 фрейма. Северноирландецът, за когото това ще бъде първи четвъртфинал в Йорк от 5 години, започна по-уверено и след брейкове от 77 и 62 точки пое контрол над случващото се и поведе с 3-1. Робъртсън след това успя да спечели четири от следващите пет фрейма, като три от тях завършваха в негова полза само с една точка след реализирана черна топка.Точно когато се очакваше, че Робъртсън ще довърши Марк Алън, шампионът от Мастърс-а успя да направи впечатляващ обрат, включващ два сенчъри брейка от 102 и 114 точки. Така Марк Алън ще има за съперник Стивън Магуайър, който изоставаше с 4-0 от световния шампион Марк Уилямс, но успя да навакса изоставането и в крайна сметка спечели с 6-5, в спор за място на полуфиналите.След срещата Марк Алън бе доволен от психиката си и заяви пред Би Би Си: \"Контролирах и трите фрейма, загубих ги с 1 точка. Чувствам че бях по-добрия играч, но някакси изоставах с 4-3 и 5-4.\"\"В последните два фрейма, мисля че той не отбеляза точка. Няма много по-добри начини да затвориш една среща. В един момент смятах, че това не е моята вечер, но в същото време знаех, че трябва да запазя спокойствие и да изчакам шансовете си.\", завърши четвъртфиналистът.Преди това Рони О'Съливан премина през Джак Лисовски, давайки му само един фрейм за крайното 6-1. \"Ракетата\" се е устремил към рекордна седма титла от турнира, а негов съперник на четвъртфиналите ще бъде Динг Дзюнхуей или Мартин О'Донъл.Том Форд също е във фазата на четвъртфиналите след победа с 6-5 над Лу Нинг от Китай.", "date": "2018.12.06", "title": "Два сенчъри брейка класираха Марк Алън за четвъртфиналите"}
{"url": "https://offnews.bg/evropa/v-rumania-zadarzhaha-bivshia-shef-na-v-zaman-balgaria-po-iskane-na-an-693320.html", "text": "По искане за екстрадиция от Анкара, в Румъния беше задържан бившият генерален директор на в. „Заман”-България турският гражданин Кямил Демиркая, който понастоящем работи в излизащия само на румънски език новинарски портал „Заман”-Румъния, съобщи .Демиркая е дал показания в прокуратурата, след което е освободен. Очаква се съдът да се произнесе по искането за екстрадиция на турските власти.Кямил Демиркая бе генерален директор на в. „Заман”-България (който спря да излиза през 2016 г.) в периода 2003 г – 2011 г., а в последните две години е част от екипа на новинарския портал „Заман”-Румъния.Вчера, рано сутринта Демиркая е бил задържан в дома си в Букурещ и отведен в полицията. По-късно през деня той е изправен пред прокурор от Съд за тежки престъпления, където са му снети показанията. След разпита Демиркая е освободен. След като бъде изслушан и от съдия, ще стане ясно и решението дали ще бъде екстрадиран или не.На излизане от прокуратурата Кямил Демиркая заяви, че е дал показания въз основа на искане за екстрадицията му, изпратено от Анкара. Той подчерта, че отношението към него в полицията и в прокуратурата е било добро и допълни:58-годишният журналист вярва, че Румъния е демократична и сигурна държава и се надява съдът да отхвърли искането за неговата екстрадиция.Процедурата по разглеждане на искането за екстрадиция ще се разгледа днес.Кямил Демиркая живее от две години в Румъния със съпругата си и 10-годишния си син.", "date": "2018.12.06", "title": "В Румъния задържаха бившия шеф на в. Заман-България по искане на Анкара"}
{"url": "https://offnews.bg/sviat/severna-koreia-e-razshirila-svoia-baza-za-raketi-s-goliam-obseg-sled-s-693355.html", "text": " Северна Корея е разширила своя база за ракети с голям обсег през месеците след историческата среща през юни в Сингапур между севернокорейския лидер Ким Чен-ун и президента на САЩ Доналд Тръмп, съобщи телевизия CNN, позовавайки се на сателитни снимки.Според американската медия Северна Корея е развила базата Йонжо-дон в планинската вътрешност на страната, като е изградила там инсталация, чието съществуване все още не е обявено.Заради местоположението си базата е подходяща за разполагане на новите севернокорейски ракети с голям обсег, включително такива, на които може да бъдат монтирани ядрени бойни глави, твърдят експерти.\"Наблюдаваме от много близо Северна Корея, но не можем да обсъждаме разузнавателни въпроси\", заяви министерството на отбраната на САЩ в комюнике, цитирано от Франс прес и БТА.На срещата си през юни Тръмп и Ким се обявиха за \"пълна денуклеаризация\" на Корейския полуостров, но не уточниха как ще бъде постигната и проверена тя. В събота американският президент изрази надежда да се срещне отново със севернокорейския лидер в началото на следващата година.", "date": "2018.12.06", "title": "Северна Корея е разширила своя база за ракети с голям обсег след срещата между Тръмп и Ким Чен-ун"}
{"url": "https://offnews.bg/obshtestvo/po-barza-protcedura-za-zelenite-bileti-v-sofia-693326.html", "text": "Много по-бързо въвеждане на мярката „зелен билет“ в дните с мръсен въздух ще бъде обсъдено в Столичния общински съвет (СОС), обяви пред  председателят на екокомисията Лорита Радева.По този начин ѝ кметът ще може да предприема еко мярката, без да се налага да се изчакват два последователни дни със замърсен въздух над нормата.„Ако Националният институт за метеорология и метеорология обяви жълт код за мъгла или инверсия, или безветрие, или ниско атмосферно налягане, които ще доведат до задържане и натрупване на атмосферни замърсители в ниските слоеве на атмосферата, може да бъде въведена мярката „зелен билет“, тоест няма да чакаме“, каза Лорита Радева.", "date": "2018.12.06", "title": "По-бърза процедура за зелените билети в София"}
{"url": "https://offnews.bg/politika/dazhd-za-poreden-pat-otnese-velikata-balgarska-ograda-693358.html", "text": "За втори път оградата на границата  на природните стихии, след като дъжд отнесе част от съоръжението в района на Малко Търново. Снимки от срутената ограда бяха разпространени във Фейсбук, а до момента официална реакция от властите няма. Областният управител на Бургас Вълчо Чолаков каза, че съоръжението ще бъде ремонтирано, но няма причина фирмата изпълнител да бъде глобена, тъй като не става въпрос за повреда заради некачествено изпълнение.\"Има един малък участък, който е пострадал и това се случи в деня, когато Одрин беше изцяло потопен във вода. Има фирма, която я поддържа и отстранява повредата\", каза Чолаков и заяви, че това ще отнеме около седмица. В това време ще бъдат възстановени \"няколко елемента\". По обясненията му Гранична полиция е поставила физическа охрана на мястото на разрушената ограда, а въпросът дали е имало опити за незаконно преминаване на границата губернаторът препрати към МВР.Заради подобни снимки, които преди година направи депутатът от БСП Елена Йончева, правителството забрани достъпа до оградата и създаде 3-километрова зона, достъп до която може да се дава само от МВР.Миналогодошиното срутване на оградата се случи след поройни валежи в областта. Великата българска ограда, , излезе златен проект, като парите за него, по настояване на Обединените патриоти, бяха раздадени без обществени поръчки. За общо 132-та километра защитно съоръжение, цената на километър ограда, с прилежащите ѝ пътни участъци, излиза около 1.3 млн. лв. на километър. От публичната до момента информация става ясно, , които са избрани от съответните областни управители за строежа, са свързани с фигури от публичния и политическия живот на страната. ", "date": "2018.12.06", "title": "Дъжд за пореден път отнесе Великата българска ограда"}
{"url": "https://offnews.bg/tenis/obiaviha-nadal-i-dzhokovich-za-skuchni-693360.html", "text": "Бившият четвърти в световната ранглиста Адриано Паната обяви актуалните звезди в тениса Рафаел Надал и Новак Джокович за скучни за гледане.Победителят от турнира \"Ролан Гарос\" през 1976 година смята единствено Роджър Федерер за достатъчно интересен за наблюдаване.\"Федерер винаги ме е възхищавал. Той е като смесица от Тони Бенета, Пол Макартни и Пинк Флойд. Надал има мощен удар, отличен боец е.Джокович е способен да спаси всяка топка, но играта им е скучна. Като цяло съвременните тенисисти са скучни. Залагат на мощни и неспасяеми сервиси. Едно време тенисът беше чиста поезия\", коментира Паната пред италианските медии.", "date": "2018.12.06", "title": "Обявиха Надал и Джокович за скучни"}
{"url": "https://offnews.bg/tenis/grigor-diadovtcite-mi-si-zadeliha-ot-pensiite-za-da-mi-kupiat-parvia-693362.html", "text": "Най-добрият ни тенисист Григор Димитров разказа в предаването \"Преди обед\" по bTV за големите саможертви, които е трябвало да прави той и неговите близки по пътя му към световните върхове в тениса.\"\", каза Димитров.Хасковлията разказа и един случай, който показва колко е чувствителен:\"\", добави българинът.Гришо не скри разочарованието от спада, обаче изрази надежда, че 2019 г. ще бъде по-силна за него. Той коментира и работата с легендата Андре Агаси.\"\", каза Димитров.Григор се върна и към триумфа във Лондон в края на 2017 година.\"\", сподели хасковлията.", "date": "2018.12.06", "title": "Григор: Дядовците ми си заделиха от пенсиите, за да ми купят първия билет за самолет"}
{"url": "https://offnews.bg/obshtestvo/vivacom-regionalen-grant-s-udalzhen-srok-za-kandidatstvane-693322.html", "text": "Поради големия интерес към програмата VIVACOM Регионален грант се удължава срокът за приемане на проектни предложения. Платформата за кандидатстване ще бъде отворена до 9 декември 2018 г., включително. За участие е необходимо идеята и обосновката й да бъдат представени в електронния формуляр: Одобрените предложения ще бъдат обявени в края на януари 2019 г.VIVACOM Регионален грант подкрепя чрез безвъзмездно финансиране добрите идеи от всеки български град или село. Могат да кандидатстват граждански организации, читалища, училищни настоятелства и настоятелства на детски градини. Няма ограничение в сферите, в които ще се развиват идеите, важно е инициативите да са насочени към промяна, полезна за общността. Финансирането за всеки проект може да бъде до 5 000 лева, като няма ограничения на броя проекти, които една организация подава. Ако е била сред печелившите в предходна година обаче, трябва да кандидатства с различна от вече подкрепената идея. Общата стойност на VIVACOM Регионален грант тази година е 60 000 лева. Програмата ще финансира инициативи с продължителност до 1 година. Партньор на програмата е Българският център за нестопанско право.Тази година проектите ще бъдат оценявани от Веселка Вуткова (VIVACOM), Мария Чернева (журналист), Иван Кънчев (Сдружение „Българска история“), Ива Дойчинова (журналист) и Надя Шабани (Български център за нестопанско право).При преценката на инициативите те ще вземат под внимание три критерия:Повече информация за Програмата можете да намерите на - .", "date": "2018.12.06", "title": "VIVACOM Регионален грант с удължен срок за кандидатстване"}
{"url": "https://offnews.bg/ikonomika/idva-kraiat-na-niskite-lihvi-i-v-balgaria-i-po-sveta-693341.html", "text": "Краят на ниските лихви идва не само в България, но и навсякъде, предупреди председателят на Управителния съвет на Асоциацията на банките в България Петър Андронов пред bTV тази сутрин.Европейската централна банка започва лихвен растеж през втората половина на 2019 г. и го обяви официално.\"Федералният резерв на САЩ започна процеса на корекция през декември 2015 г. и от тогава на 8 стъпки по 0,25% се увеличи от 0 до 2% лихвата по доларите. Вероятно ЕЦБ ще следва такъв плавен преход”, прогнозира банкерът.Ефектът от всичко това ще е добър за хората с депозити и лош за тези с кредити.На въпрос върви ли светът към нова финансова криза, той отговори, че трябва да сме готови за забавяне на икономиката в глобален план, защото вече има „прегряване” в САЩ и Европа, а зад Океана скоро ще отбележат 10 г. растеж – 80-годишен рекорд, след който няма как да не се навлезе в следващата фаза.Той успокои, че българската банкова система е в най-доброто си състояние за последното десетилетие и не отстъпва по параметри на средното за Европа. Страната ни е атрактивна за инвеститорите заради ниската цена на труда, стабилните фискални параметри както и ред други фактори, смята той.", "date": "2018.12.06", "title": "Идва краят на ниските лихви и в България, и по света"}
{"url": "https://offnews.bg/sviat/sasht-se-gotviat-da-izpratiat-voenen-korab-v-cherno-more-obiavi-cnn-693348.html", "text": "САЩ се готвят да изпратят военен кораб в Черно море, съобщи телевизия CNN, позовавайки се на свои източници - трима представители на американските власти. Според източниците въоръжените сили на САЩ са поискали Държавният департамент да уведоми Турция за плановете. Изпращането на военни кораби е \"в отговор на действията на Русия против Украйна в Керченския проток\". На 25 ноември руската брегова охрана задържа три украински кораба и екипажите им край Керч. Украинските моряци ще останат в ареста два месеца. Те са обвинени в незаконно пресичане на руската граница, за което могат да получат до 6 години затвор. Според Конвенцията от Монтрьо САЩ трябва да уведомят Турция за предстоящо преминаване на военни кораби през Босфора и Дарданелите в Черно море поне 15 дни предварително. Кораби на нечерноморски държави могат да останат в Черно море не повече от 21 дни. От Държавния департамент са обявили, че САЩ спазват задълженията си по Конвенцията, но са отказали коментар по въпроса дали се готви изпращането на военен кораб в Черно море.Според двама от източниците уведомяването на Турция ще даде възможност на САЩ да изпратят военен кораб в района, но все още не е ясно окончателно дали ще се стигне до реално изпращане на кораб.Плановете идват на фона на увеличеното напрежение между Вашингтон и Москва. След случилото се в Керченския проток американският президент Доналд Тръмп отмени плановете за среща с руския му колега Владимир Путин по време на срещата на върха на Г-20 в Аржентина. Малко след случилото се в Керченския проток Украйна обвини Русия, че е въвела ограничения на корабоплаването през Керченския проток и е блокирала украинските пристанища на Азовско море. Москва отрече обвиненията. Според украински министър Русия вече е вдигнала частично блокадата. По-късно украинският президент Петро Порошенко призова НАТО да изпрати кораби в Азовско море, \"за да помогнат на Украйна и да осигурят сигурността в региона\".В същото време командващият украинските военноморски сили адмирал Игор Воронченко предложи да бъде разменен за 24-мата задържани украински моряци. Майките на арестуваните моряци пък настояват да им се позволи директен контакт с германския канцлер Ангела Меркел, която по думите им има влияние върху Путин и може да им помогне. Майките възнамеряват да напишат писмо на Меркел, в което да помолят за съдействието ѝ. ", "date": "2018.12.06", "title": "САЩ се готвят да изпратят военен кораб в Черно море, обяви CNN"}
