{"url": "https://offnews.bg/sviat/predsrochnite-izbori-v-ispania-stavat-vse-po-neizbezhni-697617.html", "text": "Политическата криза в Испания се задълбочава, след като парламентът отхвърли предложения от правителството бюджет. По неофициална информация в петък премиерът Педро Санчес ще обяви предсрочни избори през април.Каталунските сепаратисти отхвърлиха законопроекта на премиера Педро Санчес, след като правителството отказа да обсъди искането на Каталуния за самоопределение.Очаквано бюджетът бе отхвърлен от 191 депутати в 350-местния парламент - с гласовете на Народната партия, „Гражданите“ и каталунските сепаратисти.Преди 8 месеца Санчес оглави правителството и разчиташе на едва 84 депутати в парламента. Той бе подкрепен от по-малки партии с конкурентни интереси. Защо каталунските партии отказаха да подкрепят Санчес?Каталунските партии настояха за диалог относно независимостта на техния регион - като цена за подкрепата на бюджета, но преговорите се провалиха миналата седмица.Становището на правителството е, че според Конституцията на страната нацията е \"неразривна\" и нито една част от нея не може да се отдели от цялото.В неделя десетки хиляди испанци изпълниха площад \"Колон\" в центъра на Мадрид, за да поискат оставката на примера социалист Педро Санчес. Твърди се, че протестът е организиран от опозиционната Народна партия, дясноцентристката партия „Гражданите“ и крайнодясната „Вокс“.Във вторник 12 каталунски сепаратистки лидери и активисти бяха изправени пред съда за бунт - заради непризнатия референдум за независимост през 2017 г.", "date": "2019.02.14", "title": "Предсрочните избори в Испания стават все по-неизбежни"}
{"url": "https://offnews.bg/politika/parlamentat-reshi-pragovete-za-preferentciite-da-stanat-nerealno-visok-697629.html", "text": "Депутатите от ГЕРБ, ДПС и НФСБ приеха тази нощ промени в Изборния кодекс, с които праговете за преференциите при избори стават нереално високи. Досега в изборите за национален парламент квотата за избор с преференция е пет процента, а за европейски парламент - седем процента.Приетото тази нощ предложение на ДПС предвижда преференциите да са валидни, ако кандидатът е получил действителни гласове не по-малко от районната избирателна квота. Така за пренареждане на листата кандидатите трябва да съберат около 130 000 преференции за евроизборите, 17 000 за парламентарните избори и около 6 000 за местните избори (в София).\"Против\" предложението гласуваха от БСП, ВМРО и \"Воля\".От парламентарната трибуна Александър Сиди от ВМРО заяви, че очаква от президента да наложи вето на приетите промени в Изборния кодекс.Недейте да давате цялата власт на човека от Банкя и на човека от Сараите - да ви редят листите и да ви пращат тук, в парламента, обърна се към депутатите народният представител от БСП Кристиан Вигенин.Според ДПС обаче с приетите промени се утвърждавала \"европейска практика на изчисляване на преференциите\", а досега преференциите били просто \"най-ярката форма за контролиран и корпоративен вот\".Докато течеше дебата, пред парламента се събраха протестиращи от Европейска партия Волт и Демократична България, които също настояват преференцията да не се обезсмисля с гласуваните промени. Те скандираха \"Шайка 2!\" по адрес на депутатите, приели предложението на ДПС. Аналогичен протест срещу обезсмислянето на преференциите се проведе тази вечер и пред сградата на Областната администрация в Бургас. В него също се включиха активисти на извънпарламентарните десни партии.Номерата в бюлетинитеС гласовете на ДПС пък беше одобрено предложението на ГЕРБ номерата на партиите и на кандидатите в бюлетините да се различават, за да се избегне феноменът 15/15.Отсега нататък за партиите и коалициите в интегралната бюлетина ще има номера до 100, а за кандидатите номерът ще започва от 101 нагоре.От \"Обединени патриоти\" настояваха номерата на партиите и коалициите в бюлетината да отпаднат, за да се реши проблемът с купения вот, но от ГЕРБ и ДПС не приеха предложението.БСП настояваха да се запази досегашният модел за номерата в бюлетините, но и тяхното предложение не беше подкрепено.Хартиените бюлетини отпадат, но чак след местните избориС приетите днес на второ четене в пленарна зала промени в Изборния кодекс машинно гласуване ще има в най-малко 3000 избирателни секции на евровота и в най-малко 6000 секции на местните избори.След евроизборите и местния вот тази година хартиените бюлетини ще отпаднат и ще има само машинно гласуване.Машинно гласуване обаче няма да има в избирателни секции с по-малко от 300 избиратели, при гласуване с подвижна избирателна кутия, в избирателни секции в лечебни заведения, домове за стари хора и други специализирани институции за предоставяне на социални услуги, в избирателни секции на плавателни съдове под българско знаме и в избирателни секции извън страната.БСП настоява машинното гласуване да бъде въведено изцяло, още сега. За всички е ясно, че ако искаме прозрачен и истински вот, без съмнения за фалшификации, трябва да въведем машинното гласуване. Това е ясно на абсолютно всички, заяви зам.-председателят на ПГ на „БСП за България“ Драгомир Стойнев от парламентарната трибуна.Лидерът на БСП Корнелия Нинова е на мнение, че \"ГЕРБ се готвят да фалшифицират изборите през 2019 г.\"Машинното гласуване бе въведено в Изборния кодекс през 2014 г., с пътна карта през 2019 г. да имаме такова във всяка изборна секция в България. Вместо това да се случи, днес сме свидетели на опит това модерно и съвременно постижение на българското изборно законодателство да бъде редуцирано или отменено. Питаме се защо? След като по уверение от председателя на бюджетната комисия имаме пари за закупуването на машини, след като имаме технически възможности, защо 5 години ги няма? Защото управляващите от ГЕРБ искат да ви подменят гласа. Защото машинното гласуване е гаранция за честен вот, а те не искат такъв, заяви Нинова.", "date": "2019.02.14", "title": "Парламентът реши праговете за преференциите да станат нереално високи"}
{"url": "https://offnews.bg/politika/ostava-zabranata-za-prognozni-rezultati-v-izbornia-den-i-v-denia-na-ra-697613.html", "text": "Парламентът отхвърли днес предложението на Диана Саватева (ГЕРБ) и група народни представители за отпадане на забраната за огласяване на социологически проучвания по време на изборния ден и в деня на размисъл.Така дългогодишната практика се запазва и след текущия ремонт на Изборния кодекс.\"За\" отпадане на ограничението гласуваха едва 6-има депутати, 62-ма бяха против, а 64 - въздържали се.Преди вота Диана Саватева защити предложението си с тезата, че в социалните мрежи, които са извън регулацията на ЦИК, свободно се коментират прогнозни резултати и се води агитация.\"Идеята дойде и от самите медии\", каза депутатката, която е журналист по професия. Вносителите получили становище от \"една основна медия, подкрепена от още 14\", които споделили, че в изборния ден се налага да изпадат в комични ситуации и да лицемерничат. Социолози също били съгласни  с промяната. Саватева даде пример с други държави, в които такова ограничени не съществува - Белгия, Финландия, Нидерландия, Австрия и Словения.От залата я репликираха с тезата, че така се упражнява натиск върху участниците в изборите. Според Тодор Байчев (БСП за България) това ще бъде удар срещу по-малките партии.\"Искате да компенсирате възможността за агитация заради многото почивни дни\", бе друга критика срещу предложението.По-рано днес парламентът отхвърли предложението на ДПС да се въведе възможност предизборната кампания да се води и на друг език, но с осигурен превод на българския.", "date": "2019.02.14", "title": "Остава забраната за прогнозни резултати в изборния ден и в деня на размисъл"}
{"url": "https://offnews.bg/tenis/vizhte-unikalnite-novi-i-moderni-uslovia-na-turnira-v-maiami-video-697611.html", "text": "През тази година ни предстои да видим голямата промяна на Мастърс турнира по тенис в Маями. Надпреварата ще се премести на \"Hard Rock Stadium\", който домакинства и на мачовете от местната футболна лига на Miami Dolphins.Този сезон тенисистите ще разполагат с много повече удобства - 18 корта за тренировки и общо 12 корта за мачовете от състезанието. Всички тенисисти от Топ 79 в световната ранглиста при мъжете са дали съгласието си за участие в турнира.Същевременно се очаква и всички състезателки от Топ 75 в женската WTA класация да се съберат за надпреварата в Маями. Тя ще се проведе от 18 до 31 март. Световната номер 1 при Наоми Осака ще търси първи трофей в турнира, докато Серина Уилямс ще опита да спечели турнира за девети път. За последно тя триумфира в Маями през 2015 година.", "date": "2019.02.14", "title": "Вижте уникалните нови и модерни условия на турнира в Маями (видео)"}
{"url": "https://offnews.bg/obshtestvo/programa-za-daritelstvo-na-sluzhitelite-vav-vivacom-s-chetvarto-poredn-697620.html", "text": "За четвърти пореден път VIVACOM получи признание за своята програма за дарителство по ведомост VIVA Help. Инициативата, в която служителите правят ежемесечно дарение във фонд за лечение на свои колеги и техните деца, беше отличена с грамота на годишната среща на Фондация BCause, Българска асоциация за управление на хора и Българско дружество за връзки с обществеността. Мотото на инициативата е „Отговорна компания – отговорни служители“.Програмата VIVA Help е създадена в края на май 2015 г. в помощ на служители с тежки заболявания. Със събраните средства безвъзмездно се подпомагат работещите във VIVACOM и техните деца, когато разноските им не се покриват от Здравната каса или от допълнителните здравни застраховки.Към 2018 г. над 2000 служители даряват в полза на колегите си. Така благодарение на приноса на всеки желаещ да се включи, служителите в компанията могат да разчитат, че ще получат навременно съдействие при здравословен проблем.", "date": "2019.02.14", "title": "Програма за дарителство на служителите във VIVACOM с четвърто поредно признание"}
{"url": "https://offnews.bg/obshtestvo/falshivi-sajtove-izpolzvat-imeto-i-logoto-na-a1-s-tcel-izmama-697618.html", "text": "В последните дни се наблюдава наличието на редица съмнителни сайтове и електронни писма, които използват името и логото на A1 България, с цел измама чрез събиране на лични данни от потребители.При всички подобни съмнителни сайтове и електронни писма Ви молим да четете внимателно и да не предоставяте личните си данни на непроверени източници. Ако смятате, че даден сайт или писмо е измама, не следвайте връзките (линковете) в него. Екипът на А1 прави всичко възможно за спирането на тези т. нар „фишинг” измами, като те вече са подадени за проверка към компетентните държавни органи.", "date": "2019.02.14", "title": "Фалшиви сайтове използват името и логото на A1 с цел измама"}
{"url": "https://offnews.bg/kultura/favoritat-za-zlatna-mechka-izvan-sistemata-vliza-i-v-mezhdunarodnia-697614.html", "text": "Историята в „Извън системата“, дебютният филм на 35-годишната режисьорка Нора Фингшайд, проследява изпълнената с неконтролируема енергия Бени, която побърква възрастните с поведението си.Нора Фингшайд трупа опит през годините с младежки филмови проекти в десетки различни държави, усъвършенства кинообразованието си в Берлин, Баден-Вюртенберг, Лос Анджелис, а се дипломира в Лудвигсбург с документален филм, сниман в Аржентина.Фингшайд има във филмографията си пет късометражни и документални творби, а преди броени дни представи своя игрален дебют в конкурсната програма на 69-ия кинофестивал в Берлин. Следва София.Повече за филма можете да прочетете .", "date": "2019.02.14", "title": "Фаворитът за Златна мечка 'Извън системата' влиза и в Международния конкурс на София Филм Фест"}
{"url": "https://offnews.bg/zimni/joan-todorov-se-klasira-za-gigantskia-slalom-v-ore-697624.html", "text": "Йоан Тодоров премина успешно квалификациите за място в гигантския слалом на световното първенство по ски алпийски дисциплини в шведския зимен център Оре.Той стартира с №32 и завърши 25-и в първия манш, на 2,45 сек. от най-бързи - Аксел Лундквист (Шв), финиширал за 1:04,72 мин. Във втория 21-годишният ни национал мина с още 7 места напред, като стана 18-и, на 2,01 сек. от шведа, който запази лидерската позиция.Първите 25 от общо 120-те в пресявките си осигуриха участие на гигантския слалом на 15 февруари. В него се пускат и първите 50 от световната ранглиста, сред които и и Алберт Попов.\"Много съм радостен, че преминах успешно квалификацията и ще карам утре в истинското състезание. Условията бяха много тежки. Вчера валя дъжд целия ден.Днес също преваля дъжд между маншовете. Пистата издържа и съм доволен, че в крайна сметка продължавам напред\", коментира след състезанието Тодоров.", "date": "2019.02.14", "title": "Йоан Тодоров се класира за гигантския слалом в Оре"}
{"url": "https://offnews.bg/ot-vas/pravo-na-otgovor-psihicheskoto-nasilie-e-nedokazuemo-697570.html", "text": "По повод статията \"Организации отхвърлиха стратегията за детето, партия 'Възраждане' подкрепи насилието над деца\", Николай Дренчев - орг. секретар на ПП „Възраждане“ уточнява, че думите му в подкрепа на насилието над деца са извадени от контекста.Дренчев коментира разликата между легалната дефиниция за насилие, \"което е някакво физическо действие, водещо до физически резултат и тълкуването на насилието в стратегията не само като физическо, но и психическо, което е субективно и недоказуемо.\"Конкретната фраза гласи: Според г-н Дренчев психическото насилие не може да бъде доказано и е въпрос на свободна интерпретация. Мотивите на партия \"Възраждане\" против Проектостратегията са събрани в 10 страници. За най-съществен проблем, партията определя произволното третиране на всеки случай от страна на чиновниците и противопоставянето на деца и родители.", "date": "2019.02.14", "title": "Право на отговор: Психическото насилие е недоказуемо"}
{"url": "https://offnews.bg/volejbol/neftohimik-se-bori-no-v-krajna-smetka-otpadna-ot-olimpiakos-697623.html", "text": "Волейболният Нефтохимик (Бургас) загуби 1/4-финала реванш от турнира за Купата на CEV срещу гръцкия Олимпиакос (Пирея) с 3:0 гейма. В препълнената зала \"Мелина Меркури\" домакините, в чиито редици играе и националът Тодор Алексиев, срещнаха сериозна съпротива само в първия гейм. Възпитаниците на Николай Желязков изгубиха отделните части на 23, 17 и 19 точки. Тъй като \"бургазлии\" спечелиха първата среща с 3:1, според правилата на турнира следваше да се изиграе златен гейм. В него двата отбора се \"захапаха\" и непрекъснато се сменяше лидера в резултата. Домакинското предимство изигра своята роля и отборът от Пирея успя да надделее с 15:11.Съперник на гърците ще бъде италианският Тренто, който елиминира Линдарен Волей от Швейцария. Макар да отпаднаха, волейболистите на Нефтохимик могат да бъдат доволни, тъй като записаха най-доброто си представяне в европейските клубни турнири. Най-резултатен за победителите от Олимпиакос бе канадският национал Гавин Шмит, който записа 19 точки. Тодор Алексиев се отчете със скромните две точки, но той бе заменен още във втория гейм. Над всички за Нефтохимик бе Николай Учиков със 16 точки, а капитанът Георги Петров завърши с 10.", "date": "2019.02.14", "title": "Нефтохимик се бори, но в крайна сметка отпадна от Олимпиакос"}
{"url": "https://offnews.bg/politika/sergej-stanishev-zariaza-loze-v-montanskoto-selo-georgi-damianovo-697622.html", "text": "Председателят на партията на европейските социалисти Сергей Станишев посети монтанското село Георги Дамяново по повод празника на лозаря и винаря Трифон Зарезан и заряза лозе в селото.Станишев разговаря с местни хора в Георги Дамяново, център на едноименната община. Той поднесе цветя пред паметник на загинали в различни въстания за социална справедливост.На брифинг Сергей Станишев заяви, че го боли за красивия северозападен край, който е изстрадал най-много през последните години и в който битката за достойно съществуване е най-трудна.Станишев поиска българското правителство да приеме специална програма за развитие на Северозападна България, за да се спре обезлюдяването и обедняването на този край. Той твърди, че подобна програма е била приета при краткото управление на правителството на Пламен Орешарски през 2013-2014 година, но досега от нея не е изпълнено почти нищо.Станишев съобщи, че Европейският парламент е приел доклад за България, в който за периода 2020-2027 г. на страната ни се отпускат 3 милиарда евро повече.Той коментира, че е важно на българското правителство да се окаже натиск, за да бъдат разпределени тези средства с приоритет за изоставащи региони като Северозападна България, а не равномерно, както е било досега.Лидерът на ПЕС критикува българското правителство, че няма план за развитие на страната и просто се \"носи по течението\".Според него много от хората усещат тази безпътица и стагнация и заради това търсят достоен живот в чужбина. Друга част от хората мигрират от своите региони към големите градове с надежда за по-добър живот. Това превръща големи части от страната в пустинни райони, коментира той.На въпрос дали ще се кандидатира за депутат в Европейския парламент Станишев отговори: Има политическа логика в това, но ще изчакам номинациите на общинските организации на БСП от страната, в много от които съм предпочетен и тогава ще обявя своето решение.Станишев заяви, че се смята за щастлив човек, след като има толкова много приятели в БСП и други партии пет години, след като вече не е партиен лидер.Председателят на областния съвет на БСП в Монтана Пламен Младенов заяви, че при проведени 50 на сто от събранията в партийните организации на социалистите в област Монтана Сергей Станишев има най-голяма подкрепа за водач на листата на партията - около 85 процента, за предстоящите избори за европейски парламент във всички общини в региона.", "date": "2019.02.14", "title": "Сергей Станишев заряза лозе в монтанското село Георги Дамяново"}
{"url": "https://offnews.bg/obshtestvo/17-dushi-sa-s-klinichna-kartina-na-morbili-v-balgaria-697621.html", "text": "17 лица са с клинична картина на морбили, съобщиха тази вечер от пресцентъра на министерството на здравеопазването.Пет от случаите са потвърдени лабораторно в Националната референтна лаборатория към НЦЗПБ. Днес следобед РЗИ-Благоевград докладва в МЗ за установени 12 контактни лица – деца между 5-месечна и 9-годишна възраст, чиято клинична картина съответства на заболяването, от общо 145 издирени контактни лица. Лабораторните резултати на тези 12 пациента се очаква да бъдат готови утре в късния следобед, но и на този етап медицинските специалисти са на мнение, че става въпрос за морбили, информира на брифинг д-р Радосвета Филипова, държавен експерт в дирекция „Здравен контрол“ в МЗ.Тя уточни, че към момента не говорим за епидемия, а за епидемичен взрив.Министерството на здравеопазването разпореди на директора на РЗИ-Благоевград предприемането на незабавни мерки за ограничаване разпространението на заболяването и предотвратяване възникването на нови случаи, в това число и затваряне на детското отделение на МБАЛ-Разлог, където е осъществен контактът.На всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.Всички лекари на територията на страната следва да подходят с особено внимание към пациенти със съмнение за морбили, заявиха от МЗ.Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.02.14", "title": "17 души са с клинична картина на морбили в България"}
{"url": "https://offnews.bg/politika/poslanikat-na-sasht-rusia-mozhe-da-povliae-na-izborite-v-balgaria-chr-697626.html", "text": "Има данни за вмешателство в българската политическа система чрез разпространение на фалшиви новини и опит за манипулиране на медийната среда. Това каза американският посланик в София Ерик Рубин в“Тези фалшиви новини идват от сайтове на руското правителство. Това е притеснително, защото, както знаем, в днешно време информацията се използва за политически дивиденти. Наблюдаваме това с притеснение, защото, в крайна сметка, може да повлияе на хода на изборите” - заяви Рубин.Случаят \"Скрипал\"България не е търсила помощ от САЩ по повод информацията, че трети агент на руското ГРУ, свързан с отравянето на Сергей и Юлия Скрипал, е бил в страната ни, каза още дипломатът.“Това е преди всичко случай между България и Великобритания и знам, че сътрудничеството върви добре. Разбира се, ние ще помогнем с каквото можем, за да разберем какво се е случило\", коментира Рубин.София - център на руските служби за Балканите?Според доклад на македонското и черногорското разузнаване агенти на руските служби координират работата си за Балканите от София. Част от усилията им били насочени към разпространение на пропаганда и провокиране на разделение.“Имаме големи притеснения, че Русия се опитва да попречи на прогреса на Западните Балкани и интеграцията им в ЕС. Видяхме обаче присъдата от страна на хората в Черна гора и Македония спрямо руските опити да им попречат да упражнят своя избор и да се присъединят към НАТО. Черна гора вече е член, а Македония е напът” - коментира посланикът на САЩ. “Финансовото приключение” F-16Ерик Рубин отказа да коментира изказването на българския държавен глава Румен Радев, според когото преговорите за покупка на американские изтребители F-16 ще вкарат страната ни във “финансово приключение”.“България има нужда от самолети. Трябва да се съгласите с това, освен ако не си мислите, че България няма нужда от въздушни сили. F-16 се използва от всеки член на НАТО в региона”, отбеляза Рубин.Корупцията - концепция или проблем с истински именаСкоро започва третата година от мисията на сегашния посланик на САЩ. Преди 11 години американската страна изтегля от България офиса на съветниците по правните въпроси - служители от американското Министерство на правосъдието. Това се случва в навечерието на приемането на страната ни в Европейския съюз. Наскоро, заради проблемите с върховенството на закона и корупцията, в посолството в София отново пристига специалист по въпросите на правосъдието.“Откакто съм тук засилихме сътрудничеството си по отношение на върховенството на закона.\" Попитан дали проблемите с корупцията в България могат да бъдат назовани с по-конкретни имена, Рубин отговори, че всяка страна сама трябва да определи размера на проблема и да го назове.Тръмп, руската намеса и разследванетоПосланикът обясни, че няма право да коментира разследването за руската намеса в американските избори през 2016 година.Относно критиките към президента Тръмп и политиката му спрямо мигрантите Рубин отбеляза, че САЩ никога не са отричали, че имат проблеми за разрешаване. “Отворени сме за критики. В момента имаме сериозен проблем с имиграцията и като страна трябва да вземем сериозни решения”, отбеляза американският посланик.Цветан Василев и законът “Магнитски”Посланикът отказа да коментира дали казусът на Цветан Василев покрива изискванията за задействане на закона “Магнитски\".“Знам, че има подадена заявка преди около 2 години. Нямам информация, която да споделя по въпроса. Както знаете обаче, всеки може да подаде такава молба”.", "date": "2019.02.14", "title": "Посланикът на САЩ: Русия може да повлияе на изборите в България чрез фалшиви новини (видео)"}
{"url": "https://offnews.bg/politika/rumiana-bachvarova-shte-e-noviat-balgarski-poslanik-v-izrael-697627.html", "text": "Президентът и правителството се споразумяха за посланическите назначения. 31 са новите дипломатически мандати, като за 15 са издадени укази още на 1 ноември 2018. Последната група от посланици е от 16 души, за които съгласуването е приключило. 11 от тях са кариерни дипломати, съобщава bTV като се позовава на свои източници.Началникът на кабинета на премиера Румяна Бъчварова заминава като посланик в Израел.След Париж и Рим бившият служебен премиер и министър на външните работи Марин Райков ще е посланик в Лондон, а заместник-министърът на външните работи Емилия Кралева заминава за Виена.В Пакистан отива доц. д-р Александър Парашкевов – лекар, известен с мисиите си в Кербала, Хаити, Мали и Афганистан.Георги Василев – БеларусБогдан Паташев – ВатиканаПетър Андонов – ИндонезияГергана Караджова – ИрландияДимитър Михайлов – ЙорданияЮрий Щерк – МарокоЕвгений Стойчев – МолдоваВера Шатилова – НорвегияДрагомир Заков – ПД - НАТОМладен Червеняков – СловенияРади Найденов – ШвейцарияПетко Драганов – Южна Корея", "date": "2019.02.14", "title": "Румяна Бъчварова ще е новият български посланик в Израел"}
{"url": "https://offnews.bg/ikonomika/investbank-parite-ot-venetcuela-sa-postapili-u-nas-zakonno-697625.html", "text": "Инвестбанк АД няма и не е имала кореспондентски отношения с венецуелски банки. Средствата по доверителната адвокатска сметка са постъпили у нас законно, заявиха днес от пресотдела на Инвестбанк.\"Случаят с преминаването на венецуелски петродолари през български банкови сметки доказва пълния провал на Инвестбанк в превенцията в прането на пари и отчитане, и докладване на съмнителни финансови транзакции. Размерът и източникът на постъпващите суми по сметката на адвокат Цветан Цанев сами по себе си, както и най-елементарното търсене в уеб пространството на името на адвоката, щяха да дадат множество сигнали на банката да докладва в ДАНС съмнителните сделки. Явно това не е направено, а информацията за проблемните трансфери е дошла от американските служби. ДАНС и нейната Дирекция за финансово разузнаване са проявили забележителна немарливост по тази тема\" - заявихаСъщевременно от Инвестбанк твърдят, че \"извършените входящи и изходящи трансфери са свързани основно с доставка на хранителни стоки за Венецуела, за които включително имаме представени товарителници. Не са налични санкционни трансакции, свързани с Държавната петролна компания на Венецуела (PDVSA – Petróleos de Venezuela, S.A.), каквито твърдения се появиха в медийни публикации и изяви.\"\"Във връзка със зачестилите медийни публикации и изяви, в които се намесва името на Инвестбанк АД, заявяваме следното:Инвестбанк АД няма и не е имала кореспондентски отношения с венецуелски банки. Средствата по доверителната адвокатска сметка са постъпили у нас законно при изпълнение на всички регулаторни изисквания по Валутния закон, Закон за мерките срещу изпирането на пари (ЗМИП), Закона за адвокатурата и спазване на международните санкции, както на ЕС, така и на OFAC. Специализираното звено в банката извършва постоянен контрол за съответствие на платежните операции на всички наши клиенти на територията на Република България и чужбина.Инвестбанк АД има разкрити кореспондентски сметки в многоуважавани международни банкови институции, през които се извършват разплащанията във валута за всички наши клиенти.Входящите и изходящи преводи по доверителната сметка са обработвани от различни банки от ЕС и САЩ включително, без да има затруднения при тяхното изпълнение. Банките кореспонденти също извършват задължителна проверка по отношение на мерките срещу изпирането на пари и спазването на въведени международни санкции, както по отношение на държави, така и по отношение на лица от международни санкционни и забранителни списъци. Преди средствата да постъпят в Инвестбанк АД, те са преминали през минимум две банки кореспонденти, тъй като ние нямаме преки кореспондентски отношения с венецуелски банки.Извършените входящи и изходящи трансфери са свързани основно с доставка на хранителни стоки за Венецуела, за които включително имаме представени товарителници. Не са налични санкционни трансакции, свързани с Държавната петролна компания на Венецуела (PDVSA – Petróleos de Venezuela, S.A.), каквито твърдения се появиха в медийни публикации и изяви.Адвокатите и адвокатските дружества откриват клиентски доверителни специални сметки по чл. 39 от Закона за адвокатурата и при тяхното управление адвокатите и/или адвокатските дружества са длъжни да прилагат Закона за мерките срещу изпирането на пари (ЗМИП), тъй като те са задължени лица по чл. 4, т. 15 от него и са длъжни да прилагат всички мерки, описани в закона.Инвестбанк АД винаги е оказвала, оказва и ще оказва пълно съдействие на компетентните правоохранителни органи при изпълнение техните отговорности.\"", "date": "2019.02.14", "title": "Инвестбанк: Парите от Венецуела са постъпили у нас законно"}
{"url": "https://offnews.bg/tehnologii/earbas-spira-ot-proizvodstvo-naj-golemia-patnicheski-samolet-v-sveta-697615.html", "text": "Европейският производител на въздухоплавателни средства \"Еърбъс\" спира производството на най-големия в момента пътнически самолет в света – А380, наричан още \"Суперджъмбо\".От компанията заявяват, че последните доставки на самолета ще бъдат направени през 2021 година.Решението идва след като авиокомпанията \"Емирейтс\", която е най-големият клиент на А380, намали поръчките си от 162 на 123 машини.Като причини се посочват ожесточената конкуренция на по-малки и по-ефективни самолети.От „Емирейтс“ съобщават, че са поръчали и 70 от по-малките модели А330 и А350 на „Еърбъс“.„Емирейтс“ е твърд поддръжник на A380 още от самото начало, заявява шефът на авиокомпанията Шейх Ахмед бин Саид ал Мактум. Той добавя, че авиокомпанията би продължила да използва тези самолети, но е готова да приеме реалността и да се съгласи със ситуацията.По думите на изпълнителния директор на \"Еърбъс\" Том Ендърс намаляването на поръчките е означавало, че самото производство е неосъществимо - „Въпреки усилията ни да продаваме на други авиокомпании, нямаше основа за поддържане на производството на този модел“.", "date": "2019.02.14", "title": "Еърбъс спира от производство най-големия пътнически самолет в света"}
{"url": "https://offnews.bg/futbol/ispanska-legenda-shte-pravi-kompania-na-iniesta-v-iaponskoto-parvenstv-697616.html", "text": "Легендарният испански нападател Давид Вия подписа договор с японския футболен отбор Висел Кобе. Бившият съотборник на Андрес Иниеста от дните му в Барселона сега ще му партинира в първенството на азиатската държава.Халфът сподели, че трансферът на Вия ще даде на японския отбор голям тласък, когато опита да се възстанови от разочароващия сезон. Висел Кобе завърши на 10-о място в класирането на Джей лигата, където се състезаваха 18 отбора през миналия сезон.Недоволен от резултатите, собственикът Хироши Микитани реши да подпише с Вия, който ще се присъедини към Иниеста и Лукас Подолски, когато Кобе стартира новата кампания на 22 февруари срещу Серезо Осака.36-годишният Давид Вия прекара четири сезона в Ню Йорк Сити, като отбеляза 80 гола в 124 мача.", "date": "2019.02.14", "title": "Испанска легенда ще прави компания на Иниеста в японското първенство"}
{"url": "https://offnews.bg/sviat/roditel-1-i-roditel-2-smeniat-dumite-majka-i-bashta-vav-frenskite-uchi-697609.html", "text": "В училищните формуляри във Франция вместо \"майка\" и \"баща\" вече ще пише \"родител 1\" и \"родител 2\", съобщи Фигаро. Промяната е заложена в поправка, гласувана на първо четене поправка в парламента.Новите графи се включват, за да не се засягат хомосексуалните родители, при които е възможно дадено дете да има две майки или двама бащи.\"Тази поправка има за цел да узакони семейното разнообразие в административните формуляри\", обясни депутатката Валери Пети от партията на Еманюел Макрон \"Република напред!\".Именно тя е вносител на поправките, които засягат формулярите за записване, отписване, зачисляване на училищен стол и други. Въпреки това поправката не се приема единодушно.Министърът на просветата Жан-Мишел Бланке се изказа отрицателно за промените в училищните формуляри, а десният депутат Ксавие Бретон определи нововъведението като \"политкоректно мислене, което не отговаря на действителността\".", "date": "2019.02.14", "title": "Родител 1 и родител 2 сменят думите майка и баща във френските училища"}
{"url": "https://offnews.bg/politika/rumen-radev-upravliavashtite-ne-kriat-izkushenieto-si-za-sluzhebna-po-697594.html", "text": "Това, което се случва с избирателното законодателство, е наистина много тревожно. Управляващите вече явно дори не крият изкушението си да постигнат служебна победа чрез промените в този Избирателен кодекс, коментира президентът Румен Радев, който е в Сухиндол за празника на общината, предаде bTV.Държавният глава даде пример с отказа да се избере нов състав на ЦИК, ревизирането на избирателните списъци и други промени.„Всичко това, което се случва – отказът да се спази законът и да се избере нов състав на ЦИК, отказът да се ревизират избирателните списъци, отказът да се премахне вторият протокол от секционните избирателни комисии, поредната отмяна и отлагане на машинното гласуване, тоталната отмяна според този закон на дистанционното гласуване, въвеждането на механизма решенията в комисиите да се вземат с обикновено мнозинство – всичко това са неща, които уронват демократичността и прозрачността на изборния процес“, допълни Радев.Президентът Радев коментира и скандалът с . Според него не е нормално българското правителство да научава от чужди посланици какво се случва у нас.„Първо, не е нормално българското правителство да научава от чужди посланици какво се случва в България. Вчера бях запознат от главния прокурор, от министъра на вътрешните работи, от председателя на ДАНС с известната до момента фактология. Няма да коментирам този случай преди тази фактология да бъде щателно уточнена и установени всички обстоятелства, но този случай е в ресора на изпълнителната власт, където са службите и МВР“, заяви Радев.", "date": "2019.02.14", "title": "Румен Радев: Управляващите не крият изкушението си за служебна победа на изборите"}
{"url": "https://offnews.bg/tenis/ramoto-prodalzhava-da-machi-sharapova-ruskiniata-propuska-indian-uels-697591.html", "text": "Руската тенисистка Мария Шарапова се отказа от участие на силния турнир в Индиън Уелс през следващия месец заради травма на дясното рамо.\"За съжаление Мария Шарапова беше принудена да откаже участие в турнира заради контузия на дясното рамо. Тя ще бъде заменена в основната схема от германката Мона Бартел. Мария ще ни липсва, но се надяваме да я видим в Индиън Уелс през следващата година\", се казва в съобщение на организаторите в \"Туитър\".За последно Маша бе в Санкт Петербург за местното състезание, но пак не излезе на корта за мача си с Дария Касаткина заради рамото.Надпреварата в Индиън Уелс ще се състои от 4 до 17 март. Самата Шарапова е шампионка в Калифорния през 2006 и 2013. Тя ще бъде заменена в основната схема от Мона Бартел.", "date": "2019.02.14", "title": "Рамото продължава да мъчи Шарапова, рускинята пропуска Индиън Уелс"}
{"url": "https://offnews.bg/temida/rumania-prizova-laura-kioveshi-na-razpit-v-denia-kogato-triabvashe-da-697596.html", "text": "Бившият главен прокурор от румънската антикорупционна агенция (DNA) Лаура Кьовеши е призована да се яви на разпит като заподозряна в Секцията за разследване на престъпленията в съдебната система на Румъния, предаде БТА.Това е станало в деня, в който отстранената от поста си Кьовеши би трябвало да замине за Брюксел, за да участва в процедурата по избор на главен прокурор на новата Европейска прокуратура, съобщават румънските вестници. Румънската прокурорка се смята за фаворит в конкурса.В родната ѝ страна искат да я разпитат по дело, свързано с връщането от Индонезия на директор на Националния инвестиционен фонд, който през 2000 година е ощетил 300 000 вложители.Кьовеши е извикана да се яви пред румънските прокурори утре. Тя каза, че е подала молба във Върховния съд за отлагане на разпита и нарече получаването на призовката „опит за спирането на участието ѝ в процедурата по избор на европейски главен прокурор\". По думите ѝ, тя има шансове за поста и е кандидатът, класиран на първо място.Кьовеши заяви пред Европа Еф Ем, че е призована като заподозряна в злоупотреба със служебно положение, вземане на подкуп и лъжесвидетелстване.", "date": "2019.02.14", "title": "Румъния призова Лаура Кьовеши на разпит в деня, когато трябваше да отпътува за Брюксел"}
{"url": "https://offnews.bg/futbol/ofitcialno-georgi-dermendzhiev-podpisa-s-levski-697598.html", "text": "Левски вече официално има нов треньор. Специалистът Георги Дерменджиев е подписал договор със \"сините\" за срок от две години и половина. Новината обявиха в страницата на 26-кратните шампиони в социалната мрежа Фейсбук.Припомняме, че Дерменджиев замени Славиша Стоянович още по време на лагера на Левски в Кипър, но нямаше официален договор със \"сините\".Ето и съобщението:\"Георги Дерменджиев подписа днес официално договора си с ПФК Левски в офисите на клуба.Старши треньорът на първия отбор парафира своя контракт, който е за срок от две години и половина.Наставникът ще направи и официален дебют начело на Левски в неделя (17.02.) в мача срещу Локомотив Пловдив на стадион \"Виваком Арена Георги Аспарухов\" от 17:30 часа\".", "date": "2019.02.14", "title": "Официално: Георги Дерменджиев подписа с Левски"}
{"url": "https://offnews.bg/kultura/zalez-i-tajnite-na-kietud-v-programata-na-sofia-film-fest-697588.html", "text": "След изключително успешния си игрален дебют „Синът на Саул“ (2015), спечелил голямата награда на журито в Кан, а по-късно и „Оскар“ за най-добър чуждоезичен филм, унгарският режисьор Ласло Немеш продължава да затвърждава името си сред водещите нови гласове в света на киното.Вторият му филм „ЗАЛЕЗ“ е историческа драма, ситуирана през 1913 година в Будапеща. Главната героиня е 20-годишната Ирис Лейтер, която пристига в унгарската столица с надеждата да работи в легендарен магазин за шапки, принадлежал на покойните ѝ родители. Ирис решава да издири връзка с миналото си, а из тъмните улички на Будапеща тя се сблъсква с непознати и плашещи вълнения, които предвещават залеза на една цивилизация… По думите на Ласло Немеш „Залез“ разказва за една култура на кръстопът.Филмът е отличен с наградата на ФИПРЕССИ във Венеция и получава приза за най-добра европейска копродукция в Севиля.Роден през 1977 година в Будапеща, Ласло Немеш учи история, международни отношения и драматургия в Париж, работи като асистент-режисьор във Франция и Унгария. Две години е асистент на Бела Тар и завършва кинорежисура в училището по изкуства „Тиш” към университета в Ню Йорк. Късометражните му филми „С малко търпение” (2007), „The Counterpart” (2008) и „Джентълменът е освободен” (2010) получават близо 30 награди и имат участие в над 100 международни фестивала.* * * Едно от ярките имена в съвременното аржентинско кино Пабло Траперо („Свят на кранове“ с награда на критиката на фестивала във Венеция през 1999 година, „El Bonaerense“, „Carancho“ и „Бял слон“, показани в програмата „Особен поглед“ в Кан) също фигурира в програмата на 23-тия София Филм Фест с най-новия си филм „Тайните на Киетуд“ („The Quietude“).По думите му „това е личен филм за женския свят и живота на сестрите.“ В началото основните персонажи Евгения и Миа си приличат много. След това всяка поема по собствен път, носейки белега от смущаващото минало на родителите си… Действието се развива в семейно имение близо до Буенос Айрес, където Евгения се завръща след новината, че баща й е получил сърдечен удар. Там я очакват майка й и сестра й. На фона на атмосфера, пълна със спомени и тайни, скрити от години, трите жени са принудени да се справят с емоционалните травми и да осъзнаят уроците от враждебното минало, протекло на фона на военна диктатура…„Тайните на Киетуд“ продължава линията от предишните филми на Пабло Траперо - да представя тежката социална реалност в почти документална стилистика.", "date": "2019.02.14", "title": "'Залез' и 'Тайните на Киетуд' в програмата на София филм фест"}
{"url": "https://offnews.bg/temida/prikliuchi-razsledvaneto-sreshtu-zadarzhanite-ot-dai-blagoevgrad-ot-697601.html", "text": "Специализираната прокуратура приключи разследването срещу единадесет служители в „Автомобилна администрация“ - Благоевград, обвинени за участие в организирана престъпна група за искане и получаване на подкупи. Привлечените към наказателна отговорност служители първоначално бяха десет. След преценка на събраните доказателства, на 31 януари 2019 г. бе обвинен още един. На 13 февруари 2019 г. започна предявяването на прецизираните обвинения. Предстои предявяване и на материалите по досъдебното производство, както и внасяне на обвинителен акт в Специализирания наказателен съд.Десетима от обвинените за участие в групата  на 24 април 2018 г. при операция на ГДБОП и Специализираната прокуратура в Благоевград. Разследването установи, че те са искали и приемали подкупи оттранспортни фирми в региона, за да не им бъдат съставяни наказателни  постановления и налагани глоби до 5000 лв. за допуснати сериозни нарушения. Исканите подкупи са били най-често по 300 евро от фирма.За целта управителите на набелязаните транспортни фирми са били уведомявани, че предстои да им бъде извършена проверка, както и какви документи трябва да представят на инспекторите. Най-често сред предоставяните за проверка документи бил вмъкван плик с поискания подкуп. За да отчетат и дейност, инспекторите налагали на фирмата глоба за дребно нарушение, обикновено от 200 лева. По тази схема участниците в групата получавали и разпределяли помежду си до 1200 евро на ден. По искане на Специализираната прокуратура служителите са отстранени от длъжност след привличането им като обвиняеми. Към момента те са с наложени от Специализирания наказателен съд парични гаранции в различни размери. ", "date": "2019.02.14", "title": "Приключи разследването срещу задържаните от ДАИ - Благоевград, отиват на съд"}
{"url": "https://offnews.bg/obshtestvo/slavi-trifonov-upravliavashtite-silno-ni-liubiat-dazhe-ni-lashkat-du-697599.html", "text": "Тв водещият Слави Трифонов публикува във фейсбук гневен коментар срещу обезсмислянето на преференциите при гласуване, което мина в парламентарната правна комисия с гласовете на ГЕРБ, ДПС, Воля и т. нар. патриоти.Ето пълния текст на позицията му:Не знам колко от вас са влюбени и празнуват Свети Валентин. Но със сигурност знам, че днес нашите управляващи и нашите депутати празнуват Свети Валентин – защото те са влюбени в нас, те ни любят силно, даже, бих казал - лашкат ни душманската. А лашкането започна предпразнично късно снощи в правна комисия на НС и продължава днес, на Свети Валентин.Снощи депутатите на практика елиминираха преференциалното гласуване – честит Свети Валентин!Да припомня – преференцията е единствената досегашна форма на мажоритарен елемент в изборите. Много е вероятно оттук нататък не просто да няма изцяло мажоритарен вот, както поискаха на референдум 2 509 955 души, а да няма и минимална форма на мажоритарен вот.Т.е. вие, уважаеми 2 509 955 души, сте пълни наивници и как гласувате няма абсолютно никакво значение за тези, които ви любят. Те работят по други правила.Всъщност, аз се учудвам как по тия правила все още президент на България е Румен Радев, избран с 2 милиона гласа, а не Митьо Пищова с 15 000 гласа?!Снощи депутатите елиминираха електронното гласуване – честит Свети Валентин!Да припомня – според закон, приет от Народното събрание, електронно гласуване трябваше да има на предстоящите избори за Европейски парламент. Народното събрание уби този закон и електронно гласуване ще има някога си – вероятно като стъпи човек на Марс.Т.е. вие, уважаеми 1 883 411 души, подкрепили електронния вот на референдум още през 2015 г., сте пълни наивници и как гласувате няма абсолютно никакво значение за тези, които ви любят.Днес, 3 години по-късно, над 2 милиона и половина българи от чужбина практически са лишени от възможността да гласуват на каквито и да е избори.И не само че няма да могат да гласуват, но вече никой не се и сеща за идеята за избирателен район „Чужбина“, който да излъчи свой депутат. През 2016 г. тази идея беше предложена от ГЕРБ, но беше отхвърлена в НС от ДПС и... ГЕРБ.Депутатите нямат и никаква идея как да осигурят правото на глас на огромната диаспора българи във Великобритания след Брекзит. Вероятно ще има ограничение от едва 35 секции, а решението е просто – електронен вот.Като причина да не се въвежда електронен вот се изтъква опасността от евентуална хакерска атака. С това ни плашат. В същото време в Швейцария обявиха награда от 130 000 евро за хакери от целия свят, които успеят да хакнат системата за електронно гласуване в кантоните. Значи, в Швейцария правят всичко възможно да докажат на гражданите си, че електронното гласуване не може да бъде манипулирано, а в България – абсолютно нищо не правят и така се опитват да ни убедят колко е опасно такова гласуване.За нашите депутати обаче никак не е опасен силно субективният човешки елемент при преброяване на бюлетините. Например, преправянето на протоколи не е опасно – то е сигурно. Не е опасна и голямата отговорност, делегирана на некомпетентни и партийно лоялни секционни избирателни комисии. Нещо повече – членовете на секционните избирателни комисии ще са без образователен ценз. И това приеха снощи депутатите – честит Свети Валентин!Депутатите отхвърлиха и машинното гласуване във всички секции – честит Свети Валентин! Обещаха го за 2021 г. А дотогава пак могат да се отметнат.По закон, от 2016 г. е задължително да има машинно гласуване във всички секции, но такова няма и ЦИК на няколко пъти нарушава закона. Т.е. вие, уважаеми над 7 милиона българи, сте пълни наивници, които трябва да спазвате законите, докато основни институции могат да нарушават законите, както си искат.„И ние мечтаем и желаем машинно гласуване, но трябва да приемем разумно и обективно нашите мечти“, каза наскоро геният на правната мисъл Данаил Кирилов, още един мечтател сред управляващите.Депутатите отхвърлиха и възможността да се изчистят избирателните списъци от около 1 милион „мъртви души“ - честит Свети Валентин!Да припомним - на парламентарните избори през 2017 г. право на глас имаха 6 810 341 души. За същата година Световната банка изчислява броя на всички българи на 7 075 990. Забележете – броят на избирателите е почти равен на числеността на населението Т.е. вие, уважаеми българи, сте пълни наивници, защото в тая държава няма никакви деца.Депутатите продължават да настояват предстоящите избори тази година да се проведат при сегашния състав на ЦИК, нищо че мандата на този ЦИК изтича през март – честит Свети Валентин!Да припомним – по закон този ЦИК трябва да бъде освободен и да бъдат избрани нови членове. Защото и според основния закон – Конституцията, мандатността е защитен механизъм на демокрацията.Да, но явно тоя ЦИК е много удобен – не е съставен от независими професионалисти по изборния процес, а е съставен от партийни представители. А и освен това, както казахме, може да си нарушава закона без последици.Това, между другото, е същият ЦИК, който в нарушение на закона постанови да не се броят бюлетините без плик на последния национален референдум. И не го казвам аз, казва го Върховният административен съд.Освен всичко друго, депутатите приеха, че трябва да облекчат работата на същия Върховен административен съд и така вече съдът няма да се произнася по жалби и сигнали за нарушения на изборния процес – честит Свети Валентин!И други скандални неща приеха на второ четене в правна комисия, но каквото и от това да мине в пленарна зала, лашкането не е малко, нали? Въпросът сега е: Кога любените и любещите ще си разменят позициите?", "date": "2019.02.14", "title": "Слави Трифонов: Управляващите силно ни любят, даже ни лашкат душманската"}
{"url": "https://offnews.bg/medii/gergana-stoianova-i-ivan-iurukov-shte-lekuvat-s-liubov-v-novia-sezon-n-697590.html", "text": "С любов ще лекуват лекарите в новия сезон на „Откраднат живот“, който започва на 26 февруари.На 14 февруари той представи новите попълнения на каста в лицето на Гергана Стоянова и Иван Юруков, а малко след това преведе журанислистите през ключови точки от „Св. Анастасия“. Продуцентът на най-успешния български медицински сериал сподели, че новата болница се разпростира на 1520 кв.м., което я превръща в двойно по-голяма от познатата МБАЛ „Св. Кирил“.Актрисата е позната с емблематичния си глас в дублажа и озвучаването на десетки аудио книги за незращи.Друго ново попълнение - Иван Юруков - изказа специални благодарности на екипа и консултантите на сериала, които са му помогнали в подготовка за ролята на неврохирург. Юруков допълни, че още в първия ден от снимките е участвал в опреация с отваряне на череп.Седми сезон на хитовия български сериал ще започне на 26 февруари в 20:00ч. по NOVA и ще се излъчва всяка седмица от вторник до четвъртък.", "date": "2019.02.14", "title": "Гергана Стоянова и Иван Юруков ще лекуват с любов в новия сезон на 'Откраднат живот'"}
{"url": "https://offnews.bg/politika/pargov-deklaratciata-sreshtu-lukovmarsh-e-test-za-proevropejskata-ori-697607.html", "text": "Декларацията срещу Луковмарш е тест за проевропейската ориентация на всяка партия в България. Това заяви председателят на БСП - София и на групата на социалистите в СОС Калоян Паргов по време на сесията на Столичния общински съвет днес. Той прочете въпросната декларация срещу шествието на омразата от името на общинските съветници от Левицата и предложи всички политически партии, представени в СОС, да я подкрепят. Това предизвика бурни дебати в залата, а най-остро се противопоставиха от ВМРО и СДС.\"В момента над Европа отново е надвиснала опасността от събуждане на мракобесната идеология на нацизма и фашизма и е нормално всички отговорни политически партии да се изправят срещу заплахата, коментира Калоян Паргов. Голямата ми изненада обаче беше от реакцията на колегите в залата след като прочетох декларацията. Най-вече от контраизказването на представителя на ВМРО Карлос Контрера и на СДС Борислав Бориславов. С колегите от БСП призовахме столичният кмет да заяви ясна позиция в залата. Такова нещо не се случи. Явно коалиционното партньорство е по-важно от европейските ценности. Борбата срещу нацизма и фашизма е в основата на европейското обединение от преди над 60 години. Затова в известен смисъл нашата декларация и подкрепата й е своеобразен тест за проевропейската ориентация на всяка политическа партия. Очевидно БСП е единствената проевропейска партия в България. Реформаторският блок отново се раздели - половината подкрепиха декларацията, другата - не\", коментира Паргов. Той припомни, че миналата година Европейският парламент прие резолюция, в която призова държавите-членки да направят всичко възможно, за да възпрепятстват провеждането на подобни прояви като Луковмарш на техните територии. \"ГЕРБ като управляваща партия в България и част от семейството на ЕНП би трябвало да се съобрази с тази резолюция, коментира председателят на групата на БСП в СОС. Така щеше да покаже проевропейска ориентация, която се съдържа дори в името й - Граждани за европейско развитие на България. В поведението на ГЕРБ днес обаче нямаше нищо европейско\", каза още Паргов. Пълният текст на Декларацията на групата на БСП в СОС:\"През последните години сме свидетели на прояви на нетолерантност и ксенофобия, както в Европа, така и по света. За съжаление и у нас се наблюдават подобни действия. Българите никога не са били толерантни към демонстрации на такава мракобесна идеология, каквато е \"кафявата чума\". Доказателство за това е спасяването на българските евреи от лагерите на смъртта преди 76 години. Въпреки това в София се подготвя поредния парад на омразата, организиран от крайнодесни групировки в памет на ген. Христо Луков. По времето на Втората световна война той е начело на Съюза на българските национални легиони - пронацистка организация, която е и сред най-яростните поддръжници на Закона за защита на нацията, влязъл в действие през януари 1941 г.Антисемитизмът на Луков и неговите последователи е в пълен противовес на светлия момент, когато България успешно спря депортацията на българските евреи в лагерите на смъртта. Същевременно режимът, поддържан от Луков, разрешава депортацията на 11 343 евреи от териториите в Беломорска Тракия, Вардарска Македония и град Пирот, които намират смъртта си в лагера Треблинка.Ние, общинските съветници от БСП, сме убедени, че e огромна грешка Столична община да допусне провеждането на шествие в чест на личност и идеология, която символизира най-мрачните моменти от европейската история през 20-ти век.Ето защо настояваме кметът на София Йорданка Фандъкова ясно да заяви позицията си по темата \"Луковмарш\" и да положи необходимите ефективни усилия за възпрепятстване провеждането на този парад на омразата. Длъжни сме да отстояваме европейските ценности, като заклеймим екстремизма, фашизма, расизма, ксенофобията, антисемитизма и всички други форми на дискриминация. Пред октомври 2018 година Европейският парламент гласува документ, в който изрази беспокойството си от нарастващото приемане на фашизма, расизма и ксенофобията и призовава държавите-членки на ЕС да забранят неофашистките и неонацистките групи и техните прояви. Предлагаме, като знак за проевропейската ни ориентация, Столичният общински съвет категорично да се противопостави на провеждането на Луковмарш, като приеме декларация, в която да осъди всички профашистки и националистки прояви на територията на София. ", "date": "2019.02.14", "title": "Паргов: Декларацията срещу Луковмарш е тест за проевропейската ориентация на всяка партия"}
{"url": "https://offnews.bg/bojni/diontej-uajldar-fenovete-v-sasht-ne-znaiat-nishto-za-dzhoshua-i-milar-697597.html", "text": "Шампионът на WBC в тежката категория на професионалния бокс Дионтей Уайлдър смята, че предстоящата битка между Антъни Джошуа и Джарел Милър едва ли ще предизвика сериозен интерес сред американските фенове.Сблъсъкът между двамата ще бъде на 1 юни в \"Медисън Скуер Гардън\" в Ню Йорк, когато британецът ще защитава титлите си на WBA, WBO, IBF и IBO срещу Милър.\"Джарел е напълно неизвестен боксьор тук в Щатите. Да, той е от Бруклин, но феновете не го познават дори в родния му град. Той не е име, което се котира на пазара тук, така че не мисля, че това е чудесна възможност за него, защото дори Антъни не е толкова известен в Америка.Единственото нещо, което феновете знаят за него е, че той избяга от 50 милиона долара, а в замяна ми предложи само 15 млн. и знаят, че той не пожела да излезе срещу мен. За това не мисля, че феновете ще приемат мача между Джошуа и Милър много радушно, но ще видим\", каза Уайлдър.", "date": "2019.02.14", "title": "Дионтей Уайлдър: Феновете в САЩ не знаят нищо за Джошуа и Милър"}
{"url": "https://offnews.bg/sviat/erdogan-posochi-uslovieto-za-teritorialnata-tcialost-na-siria-697606.html", "text": "Без извеждането на кюрдските бунтовници от сирийския Манбидж и районите на изток от река Ефрат е невъзможно да се гарантира териториалната цялост на Сирия, заяви Ердоган по време на срещата си с Путин в Сочи.Президентите на Турция и Русия Реджеп Ердоган и Владимир Путин преговарят при закрити за медиите врати, предаде Анадолската агенция. При откриването на срещата турският лидер заяви, че Анкара е удовлетворена от позитивния подход на Москва към идеята за създаване на зона за сигурност в северната част на Сирия. Той допълни, че Турция подкрепя идеята за безопасната зона в Сирия в рамките на националната сигурност на тази страна.Ердоган изрази увереност, че териториалната цялост на Сирия е невъзможно да бъде осигурена, „без да бъдат изметени терористите от PYD и YPG от сирийския Манбидж и от районите на изток от река Ефрат“. /PYD и YPG – Партия на демократичния съюз, клон на кюрдската ПКК в Сирия и Отряди за народна защита, бел.ред./. Турският президент отбеляза, че сътрудничеството по въпроса за използването на въздушното пространство на сирийския Идлиб трябва да обхване и територията на Африн, и зоната на операцията „Щит на Ефрат“.Ердоган посочи, че трябва да се преодолеят пречките за създаването на комисията за подготовка на новата конституция на Сирия и подчерта, че като се има предвид позицията на ООН, процесът за формирането на тази структура може да бъде завършен в най-кратки срокове.Руският президент Владимир Путин отбеляза, че страните-гаранти могат да постигнат целите си за Сирия по пътя на активната и всеобхватна работа, и на консенсуса. „Благодарение на съвместната ни работа с Турция ние постигнахме значителен прогрес в Сирия. Убеден съм, че заедно с Анкара ние ще дадем нов импулс на диалога между страните в Сирия“, посочи руският лидер.Преди тази лидерска среща и отново при закрити за журналистите врати се състояха преговорите на Ердоган и иранския президент Хасан Рухани. От турска страна в нея участваха външният министър Мевлют Чавушоглу, финансовият Берат Албайрак, ръководителят на националната разузнавателна служба Хакан Фидан, прессекретарят на президента Ибрахим Калън и др. Преговорите между Ердоган и Рухани в санаториума „Русь“ продължиха малко над час, очаква се и тройната лидерска среща, посветена изцяло на Сирия.Владимир Путин също преговаря с иранския си колега и му благодари „за приноса на Иран в урегулирането на сирийския конфликт“. „Ние работим твърде напрегнато, твърде координирано. Само такъв стил на работа ще ни донесе желаният резултат. Не всички въпроси са решени, но тристранната лидерска среща в Сочи позволява да се обсъдят много аспекти“, посочи Путин, цитиран от РИА Новости.", "date": "2019.02.14", "title": "Ердоган посочи условието за териториалната цялост на Сирия"}
{"url": "https://offnews.bg/kultura/chicklit365-com-kadeto-veselin-borishev-sreshta-fotografiata-s-zhensk-697580.html", "text": "Как се връзва фотографското изкуство и онази литература, която определяме като типично женска?Ако ви кажа, че би могло да се получи добре, даже супер да се получи, е много възможно мнозина да се подхилкват. Скептицизмът е напълно очакван.Затова просто вижте доказателството - новият сайт на известния български фотограф Веселин Боришев . Той е съвсем пресен, стартира днес - навръх празника на Свети Валентин и Свети Трифон.Всички, които познават творчеството му, знаят добре, че кадрите на Веско винаги разказват истории, че винаги са различни и че винаги е видял нещо повече през обектива си. Това не е ново.Новото и шантавото е, че проектът  не е само на Веско, а е и на много жени. Цели 365, колкото са дните в годината.Всяка от дамите участва с текст към една от снимките. Струва си да бъдат прочетени. Сред съавторките на фотографа има както известни поетеси и журналистки, така и напълно непознати и анонимни дами. Текстовете им по нищо не си приличат, често са изненадващи, понякога доста дълбоки и искрени. Запазени са в оригинал. Има както на български (повечето), също и такива на английски, украински и турски. Получило се две в едно - и онлайн фотографска изложба, и нещо като дневник с усещанията на много жени, който ще става все по-голям и пълен с всеки изминат ден.", "date": "2019.02.14", "title": "chicklit365.com, където Веселин Боришев среща фотографията с женското писане"}
{"url": "https://offnews.bg/sviat/kremal-sanktciite-na-sasht-sreshtu-rusia-sa-reketiorski-napadenia-697610.html", "text": "Стремежът на американските парламентаристи да наложат поредните санкции на Русия е с цел да изгони руските компании от пазара и да се разчисти там място за САЩ и продукцията им, това е рекет, заяви говорителят на руския президент Дмитрий Песков.Според него подобна политика влияе негативно на международните организации и особено на такива като Световната търговска организация. „Зад тези емоции стои абсолютно прагматичен и напорист търговски подход, граничещ понякога с рекетьорството. Имам предвид различните ситуации, насочени към срив на енергийните проекти с участието на руски компании и срещу руските банки“, посочи Песков. Той подчерта, че от тези „русофобски мерки преди всичко ще пострадат двустранните отношения, намиращи се в плачевно състояние“.По отношение на негативното влияние върху икономиката на Русия, Песков припомни, че тя не за апърва година се намира под санкции и в тези условия се е научила да съхранява не само стабилност, но и ръст. Освен това правителството е приело редица мерки, които позволяват да се избягват отрицателните последици от „такива рекетьорски нападения“, допълни говорителят на Путин.На 14 февруари група американски сенатори внесе за обсъждане в Конгреса проекта „Закон за защита на американската сигурност от агресията на Кремъл“ /Defending American Security from Kremlin Aggression Act, DASKA/. Документът предвижда налагане на санкции върху държавния дълг на Русия, руските банки, ай-ти-сектора, руските корабостроители, нефтения отрасъл на страната, както и персонални санкции срещу представители на спецслужбите, администраторите и бизнесмените. По този начин американските конгресмени предлагат да се отговори на намесата на Русия в демократичните процеси зад граница, на нейната агресия срещу Украйна, в това число и в Керченския пролив, а също и на действията на руската страна в Сирия.Освен това в САЩ се обсъжда възможността за прилагане на втори пакет ограничителни мерки във връзка с инцидента в Солсбъри. Първият пакет от санкциите срещу Русия заради делото „Скрипал“ бе въведен в края на август 2018 г. Новите рестрикции предвиждат забрана за американските банки да кредитират Русия, пълно прекратяване на двустранния стокообмен, забрана за авиотранспорт за руските авиокомпании с държавно участие, в частност за „Аерофлот“, както и понижаване на равнището на дипломатическите отношения.", "date": "2019.02.14", "title": "Кремъл: Санкциите на САЩ срещу Русия са рекетьорски нападения"}
{"url": "https://offnews.bg/politika/fandakova-lukovmarsh-ne-e-razreshen-697612.html", "text": "За втора година кметът на София Йорданка Фандъкова е забранила факелното шествие в памет ген. Христо Луков.Луковмарш се организира от Български национален съюз от 2003 г. и сега е насрочен за 16 февруари. Фандъкова обясни, че е съгласувала само поставянето на цветя пред паметната плоча на ген. Луков, която се намира на ул. \"Тракия\".Миналогодишната ѝ забрана за провеждане на Луковмарш е била обжалвана и отменена от съда. Добави, че и тази година решението ѝ за забрана на шествието е обжалвано. Кметът добави, че се надява организаторите да се съобразят с нареждането на местната власт и да не правят шествие.Не бих искала да влизам в , защото по тази тема много ясно и категорично съм заявила своята позиция, подчерта Фандъкова.  ", "date": "2019.02.14", "title": "Фандъкова: Луковмарш не е разрешен"}
{"url": "https://offnews.bg/112/mazh-se-samozapali-i-pochina-v-drianovo-697608.html", "text": "51-мъж се самозапали и почина от изгарянията в Дряново, съобщи ОД МВР-Габрово.Сигнал за човек в безпомощно състояние е бил получен на 13 февруари вечерта на телефон 112. Той се намирал на улица Гурко. Пристигналите на мястото екип на спешна помощ и полицията установили, че мъжът е от село Буря, община Севлиево. По тялото му имало следи от обгаряне. Човекът бил транспортиран до медицински център в Дряново, където починал от раните си.По първоначални данни смъртта е настъпила след самозапалване. ", "date": "2019.02.14", "title": "Мъж се самозапали и почина в Дряново"}
{"url": "https://offnews.bg/112/mladezh-napadna-medik-v-nova-zagora-697605.html", "text": "19-годишен младеж е бил задържан в Нова Загора, след като нападнал медик от спешната помощ в града, съобщи ОД МВР-Сливен.Инцидентът се е случил във филиала за спешна медицинска помощ в Нова Загора около 00,15 часа на 14 февруари. В спешния център починал 48-годишен мъж след масивен инфаркт. При уведомяване на близките за смъртта на пациента, 19-годишният му син е ударил дежурния медицински специалист, като му е причинил наранявания по лицето.Момчето е задържано за 24 часа. По случая е образувано досъдебно производство.", "date": "2019.02.14", "title": "Младеж нападна медик в Нова Загора"}
{"url": "https://offnews.bg/sviat/denis-sergeev-e-istinskoto-ime-na-ruskia-agent-svarzan%c2%a0s-otravianeto-697628.html", "text": "Денис Вячеславович Сергеев е истинското име на агента на ГРУ, замесен в отравянето на Сергей Скрипал през 2018 г. и на българския бизнесмен Емилиян Гебрев през 2015 г.Това разкри международната разследваща група Bellingcat и нейният руски партньор The Insider.Денис Вячеславович Сергеев е действал под фалшивата самоличност Сергей Федотов. Той е високопоставен офицер от ГРУ. Роден е на 17 септември 1973 г. в градчето Ушарал в Казахстан, на границата с Китай. В момента Сергеев живее в Москва със съпругата и дъщерите си.The Insider твърди, че Сергеев-Федотов е свързан и с руската частна военна компания \"Вагнер\" и е замесен в опита за преврат в Черна Гора.По информация на международната разследваща група на 24 април 2015 г. \"Сергей Федотов\" пристига на летище Бургас и остава няколко дни в България. Има обратен билет за 30 април от София до Москва, но не се качва на него, а вместо това на 28 април се появява на летище \"Ататюрк\" в Турция и си купува в последния момент билет за Москва.Именно на 28 април българският предприемач Емилиян Гебрев постъпва в болница, след като припада по време на даван от него прием в София.Източник на Bellingcat и The Insider съобщава, че Гебрев е бил на косъм от смъртта при постъпването му в болница и състоянието ми е било критично в продължение на две седмици.", "date": "2019.02.14", "title": "Денис Сергеев е истинското име на руския агент, свързан с отравянето на Гебрев и Скрипал"}
{"url": "https://offnews.bg/obshtestvo/balgarite-sred-predpazlivite-kam-braka-v-es-samo-8-na-1000-dushi-se-z-697603.html", "text": "Българите са сред по-предпазливите в ЕС по отношение на обвързването в брачен съюз. На всеки 1000 души население у нас се сключват едва четири брака, показват данни на Евростат за 2017 г., публикувани в днешния празник на Св. Валентин.Това е под средното за Съюза (4.3 на 1000).По-малко от България са браковете в Словения, която е на дъното в Европейския съюз с 3.1 на 1000, Италия и Люксембург (по 3.2), Португалия (3.3), Испания (3.7), Холандия (3.8) и Белгия (3.9).С най-много бракове на 1000 души население са Литва (7.5 на 1000), Румъния (7.3), Кипър и Латвия (по 6.8) и Малта (6.3).В сравнение с 1965 г. браковете в ЕС намаляват чувствително (от 7.8 на 4.3) и се увеличават разводите (от 0.8 на 1.9 на 1000 души население).", "date": "2019.02.14", "title": "Българите сред предпазливите към брака в ЕС: само 8 на 1000 души се женят"}
{"url": "https://offnews.bg/futbol/bobi-mihajlov-mnogo-sam-pomagal-na-tcska-bfs-sluzhi-na-vsichki-otbor-697595.html", "text": "Президентът на Българския футболен съюз Борислав Михайлов даде обширно интервю за YouTube канала на централата BFU TV, в което направи своеобразна равносметка за изминалата една година от началото на четвъртия си мандат начело на БФС, говори за резултатите от Конгреса на УЕФА в Рим и обсъди съвместната кандидатура на България, Румъния, Сърбия и Гърция за домакинство на световно или европейско първенство.\"Тази кандидатура е чудесен повод да подобрим съществуващата и да изградим нова инфраструктура у нас, тъй като без такава няма как да кандидатстваш. Самата идея се роди на ниво министър-председатели и съм изключително щастлив, че премиерът Борисов има такова положително отношение към спорта. Убеден съм, че България ще има нов национален стадион, но това също минава през общата кандидатура\", заяви Михайлов.Президентът на БФС хвърли светлина и върху изборите за Изпълнителния комитет на УЕФА в Рим в началото на месеца: \"Според мен грешката с невалидните бюлетини е нарочна - и двете включваха гласове за мен, с които щях да събера 27 вота и да отида на балотаж. Но поводи за притеснение няма - за вече близо 12 години в различни комисии и в Изпълкома на европейския футбол познавам всички правила, работата ми е оценена, резултатът ми е стабилен, тъй че доброто сътрудничество на БФС както с УЕФА, така и с ФИФА, ще продължи\".\"Според мен сме на едно ниво с държавите от Централна и Източна Европа, с които традиционно се сравняваме. Ако говорим за разпределение на телевизионни права, ние сме по-напред от всички околни страни, като изключим доста по-голямата Румъния. Нашите клубове печелят повече от ТВ правата, отколкото в Хърватска, в Сърбия и прочие. Що се отнася до равносметката за първата година от четвъртия мандат, съм категоричен - федерацията става все по-стабилна финансово и организационно, в нея работят все повече млади хора, по мое мнение сме дори най-добрата спортна организация в България. Радвам се, че изпълняваме приетата визия за бъдещето точно и навреме - защото онова, което беше представено на делегатите на Конгреса преди една година, не бяха просто хубави картинки и анализи, а нещо, което реално се случва и ще се случва\".Михайлов взе отношение и по формата и нивото на Първа лига и разкри бъдещите планове за структурата на първенството. \"Новият формат на Първа лига се оказа сполучлив, затова ще го продължим. Според мен в първенството ни се играе хубав футбол; колкото до бройката чужденци, ние като администратор на шампионата не можем да направим нищо, тъй като България е в Европейския съюз - и ако тези състезатели имат паспорти от ЕС, никой не може да ги спре да играят. В този си вид Първа лига е по-атрактивна и интересна, като единственият детайл, който може би ще променим, касае изпадането в долната дивизия. Що се отнася до съдийските казуси, до една, максимум до две години, можем да въведем системата VAR. Там обаче отново го има човешкия фактор, пак има съдии зад екраните, грешки стават. Но съм сигурен, че тези технологии ще имат успех в България\", заяви президентът на футболния съюз.По повод обществените критики, касаещи конкретни клубове, Михайлов каза: \"Българският футболен съюз винаги ще бъде необходимият грешник за един или друг. Обвиненията, че помагаме на Лудогорец, са безпочвени - просто с игрите, с играчите и с бизнес плана си в последно време Лудогорец показва, че е най-добрият отбор у нас и заслужено е шампион. На ЦСКА съм помагал много - и това в клуба много добре го знаят. Централата служи на всички отбори по един и същи начин\".Президентът на БФС изрази гордост от развитието на кадрите на централата и по-конкретно - от това на дългогодишния заместник-изпълнителен директор Павел Колев. \"Павел е преминал всички нива в йерархията на УЕФА и ФИФА, всички възможни образователни курсове и програми, за да достигне до най-високото ниво. Стараем се да действаме така и с останалите ни служители - да им даваме възможност да се усъвършенстват, като инвестициите в тях са както на футболния съюз, така и на УЕФА. Част от работата на БФС е да развива кадрите си\".На въпроса как националният отбор е върнал доверието на публиката, Михайлов отговори следното: \"Феновете харесват сегашния национален отбор, защото футболистите показват характер, дисциплина и себераздаване. Публиката иска да вижда точно това, защото е наясно със смяната на поколения и липсата на големите имена като Стоичков, Балъков, Лечков и Костадинов. Ако има нещо, за което съжалявам в кариерата си на ръководител, то е фактът, че досега не сме се класирали на голямо първенство - но вярвам, че този път ще успеем. Иначе като активен футболист и вратар ми беше много по-лесно, но пък се гордея и с постиженията си извън терена и на настоящата позиция. Харесвам работата си, обичам футбола - и така ще бъде винаги\", завърши Михайлов.", "date": "2019.02.14", "title": "Боби Михайлов: Много съм помагал на ЦСКА, БФС служи на всички отбори"}
{"url": "https://offnews.bg/tehnologii/huawei-se-nasochva-kam-oblachni-uslugi-v-iuzhna-arfika-697619.html", "text": "Американските атаки срещу китайския технологичен гигант Huawei не спират амбициозните бизнес намерения на дружеството. Днес базираната в Шенджен фирма обяви , че ще изгради два центъра за данни в Република Южна Африка. Huawei планира разгръщане на облачните си услуги на развиващия се континент.Работата по центровете ще започне през март.„Компанията работи с партньори от Южна Африка за изграждането на центровете за данни първо в Йоханесбург и по-късно в Кейптаун“, се казва в изявление на Huawei, цитирано от Ройтерс.Инфраструктурата ще бъде достъпна за организациите в Южна Африка, както и за съседните държави.С тази стъпка китайската фирма, събудила киберстраховете на много държави, на практика застава в конкурентна позиция спрямо американския гигант Amazon, който също разширява присъствието си в Африка на места като Кейптаун.В България Huawei е доставчик на инфраструктурно оборудване и на трите големи телекома - A1, VIVACOM и Теленор.", "date": "2019.02.14", "title": "Huawei се насочва към облачни услуги в Южна Арфика"}
{"url": "https://offnews.bg/politika/rumen-petkov-do-ninova-da-napravim-koalitcia-za-evrovota-i-mestnite-i-697602.html", "text": "АБВ е изпратила писмено предложение до председателя на БСП Корнелия Нинова за подготовка на широка и солидна лява коалиция. Това съобщи лидерът на АБВ Румен Петков в Плевен. Към момента все още няма отговор от „Позитано“.„Доколкото зная заседанието на Висшия съвет на БСП е в неделя. Разбира се, ние не можем да чакаме безкрайно, но ако действително БСП желае отстраняването на ГЕРБ от власт и ликвидирането на този порочен модел на управление, трябва да направи тази решителна крачка“, обясни Румен Петков.Председателят на ПП АБВ каза също, че досега са водени разговори с редица политически и неправителствени организации и при едно позитивно и добре обосновано и мотивирано решение има голям потенциал да се сформира коалиция, която убедително да спечели евроизборите.Румен Петков припомни също, че ПП АБВ беше първата, която заяви, че сегашният модел на управление е порочен. „След това към тази истина се присъединиха и други партии. Подчертавам, че не държим на авторство, но настояваме да се структурира модел със средносрочна перспектива като минимум, а именно – изборите за Европейски парламент, за местни органи на самоуправление и извънредни парламентарни избори.“В контекста на предстоящия местен вот, Румен Петков подчерта, че в момента БСП няма нито един кмет на областен център – нещо, което се случва за първи път от създаването на Столетницата.Отговорността пред всички ни и начело с БСП, е огромна, тъй като трябва да бъде формиран перспективен формат в ляво, който да върне усещането у българските граждани за реална и силна алтернатива, каза още председателят на ПП АБВ", "date": "2019.02.14", "title": "Румен Петков до Нинова: Да направим коалиция за евровота и местните избори"}
{"url": "https://offnews.bg/sviat/printc-filip-niama-da-bade-saden-za-prichinenata-katastrofa-697592.html", "text": "Съпругът на британската кралица Елизабет II принц Филип няма да бъде съден след катастрофата, която причини преди месец в близост до двореца Сандрингам в графство Норфолк, предава Би Би Си.В събота той предаде доброволно шофьорската си книжка.По време на инцидента херцогът не пострада, но бяха ранени леко две жени, пътували в другия автомобил. В колата е имало и 9-месечно бебе, което няма наранявания.Два дни след инцидента обаче 97-годишният Филип е засечен да шофира без колан.От полицията тогава съобщават, че са му направени съответните забележки, но той няма да бъде преследван за случая.\"Ние взехме предвид всички обстоятелства в този случай, включително нивото на виновност, възрастта на шофьора и предаването на свидетелството за управление\", обясняват от полицията.На 21 януари той се извини и публично в британското издание Съндей Мирор, където казва: \"Бих искал да знаете колко много съжалявам за ролята си в катастрофата. Слънцето грееше ниско и при нормални условия нямаше да имам никакво затруднение да видя движението, но мога само да кажа, че съм много разтревожен от последствията.“", "date": "2019.02.14", "title": "Принц Филип няма да бъде съден за причинената катастрофа"}
{"url": "https://offnews.bg/kultura/berlinale-2019-premiera-na-balgarskia-dokumentalen-film-giolat-697583.html", "text": "„Гьолът“, на немски „Die Grube”, разказва за минерална баня покрай пътя и до морето, която се посещава активно от местни, култови личности в пенсия. Самата локация предразполага всеки, който има кино нюх да поиска да снима. Пара се издига от минералната вода, а отзад е безкрайната шир на морето. И всичко е синьо, и всички киснещи във водата има какво да разкажат. Сниман с вкус, режисиран с любов, филмът ни представя реалността без да критикува, без да назидава, просто такава каквато е - трагикомична.Този гьол, в който възрастните топлят кокалите си денем, е нощем място за разврат или поне слуховете така твърдят. С две думи той е много повече от просто минерална баня, това е обществено пространство, което има дълбоко социално значение за героите във филма. Там те се чувстват добре, там са приети и създават приятели, там нещо ги очаква. Създали са си една капсулирана Вселена само за тях.Хареса ми, че именно този аспект на българската култура става видим във филма – огромното желание да принадлежим към нещо, да имаме компания, да не трябва да сме сами и да познаваме лицата около себе си. Друга типична наша черта обаче също намира своята проява – пасивността - очакването някой друг да се оправя с проблемите ни. Ето заради това „Гьолът“ е успешен филм, защото не си служи с клишета, ами оставя реалността да говори. Документалната форма е една от най- интересните в киното и нейното владеене не е лесно. Християна Райкова успява да изгради интригуващо персонажите и да стигне до кулминация и развръзка в творението си, което е най- сложната задача според мен. Надявам се, че българската публика ще има удоволствието да гледа филма скоро.Християна Райкова е родена 1985 във Варна, 2004 заминава за Германия, 2015 започва да учи режисура в Потсдам, а през 2019-а абсолвентският ѝ филм се състезава в категорията „Перспективно немско кино“ на филмовия фестивал в Берлин. Документалистката се завръща с филма си на родното си място – във Варна.", "date": "2019.02.14", "title": "Берлинале 2019: Премиера на българския документален филм 'Гьолът'"}
{"url": "https://offnews.bg/politika/asen-agov-venetcuelskite-milioni-v-bg-banka-sa-proval-za-dans-sluzhb-697557.html", "text": "Скандалът с  е грандиозен, обяви журналистът, депутат в 5 парламента и бивш председател на парламентарната комисия по външните работи в 38-то НС Асен Агов. Той обяви, че станалото е провал за ДАНС, че службите не просто са проспали, а са били съучастници в тази дейност. Агов поиска три оставки: на председателя на ДАНС, на главния прокурор и на министър-председателя. Той не спести критики и към БНБ и нейния банков надзор.Ето коментара му пред bTV от тази сутрин:Според Асен Агов службите ни не са \"проспали\" случая - по-лошо е: \"Разбира се, те  нямат средствата на Америка да проследят всички преводи. В България обаче имат всички инструменти да проследят всеки превод над 10 хил. евро. Тоест аз мисля, че в случая службите са съучастници в тази дейност, а самият адвокат преди 3 години беше разкрит като перач на пари заедно с Инвестбанк от сайта \"Биволъ\" - от контрабандата на италианската мафия на диаманти от Зимбабве и Южна Африка. Това го има в \"Биволъ\" от 2015 г. Пак са минавали през България и пак Инвестбанк е въвлечена през един от собствениците на Инвестбанк\".Той заяви още, че \"България се превръща в нарицателно за това как се нарушават санкции, как се перат пари и прочие. Тоест имиджът ни на корумпирана страна се уголемява десетократно\".Агов настоява държавата ни да предприеме три действия:\"Нека да мислим за репутацията на България!\", призова на финала на интервюто Агов.", "date": "2019.02.14", "title": "Асен Агов: Венецуелските милиони в БГ банка са провал за ДАНС. Службите не са проспали скандала - били са съучастници"}
{"url": "https://offnews.bg/snukar/uiliams-i-tramp-se-provaliha-v-kardif-697563.html", "text": "Световният шампион и настоящ номер 2 в света Марк Уилямс отпадна от Откритото първенство на Уелс. В негов екзекутор се превърна китаецът Жанг Анда, който се наложи с 4-2 фрейма. След срещата Уилямс заяви, че е играл ужасно и съперникът му е бил далеч по-добрият играч. \"Той вкарва толкова добре. Изненадъм съм че не е с по-висок ранкинг\".Вторият кръг на турнира бе белязан от още едно изненадващо отпадане. Шампионът от Мастърса, Откритото първенство на Северна Ирландия и победител в Гран При Джъд Тръмп отстъпи пред Дуейн Джоунс с 4-2. 25-годишният представител на домакините натрупа аванс от 3-0, но англичанинът успя да се върне в двубоя, печелейки следващите два фрейма. Брейк от 68 точки бе достатъчен на уелсецът да поднесе една от изненадите на турнира. 72-ят в света Джоунс се наслаждава на най-добрата си игра в кариерата до този момент след като миналата седмица уелсецът достигна и до полуфиналите на Мастърс-а в Германия. \"Не се притеснявах. Знаех, че се намирам в добра форма и не спирах да си го повтарям\" сподели победителят след срещата. Негов съперник в третия кръг ще бъде друг англичанин в лицето на Роби Уилямс.Рони О'Съливан и Марк Селби също се класираха за следващия кръг. Ракетата загуби първия фрейм срещу Юън Сижун, но спечели 4 от следващите 5, увеличавайки броя на сенчъри брейковете си на 993. Селби пък елиминира Адам Дъфи без да загуби фрейм.Динг Дзюнхуей се измъкна срещу Оливър Лайнс след решаващ седми фрейм, а Джак Лисовски победи Марко Фу също с 4-3.Бившите световни шампиони Шон Мърфи и Кен Дохърти също напуснаха надпреварата. Англичанинът загуби от Джеймс Кейхил с 4-2, а Сам Крейги се наложи с 4-1 над световния шампион за 1997 година.", "date": "2019.02.14", "title": "Уилямс и Тръмп се провалиха в Кардиф"}
{"url": "https://offnews.bg/politika/obshtestveniat-savet-kam-tcik-prizova-da-ne-se-obezsmislia-preferentci-697567.html", "text": "В срок по-малък от една година преди провеждането на избори и основни постановки в изборните правила не би следвало да бъдат променяни, се казва в становище на Обществения съвет към ЦИК по повод ремонта на Изборния кодекс.Според становището новите предложения могат да влошат качеството на изборния процес и да понижат доверието в него.Членовете на Обществения съвет поощряват разширяването на машинното гласуване, като посочват, че е нереалистично да се очаква то да бъде въведено на 100% още през тази година. Те обаче алармират, че вписването в Изборния кодекс на конкретно юридическо лице, отговорно за машинното гласуване, противоречи както на пазарните принципи, така и на принципите на равнопоставеност, независимост и безпристрастност.Особено остра е позицията в частта на силното ограничаване на преференциалния вот:Авторите на становището се спират и на въвеждането на видеонаблюдение във всички секции. Те заявяват, че това би оскъпило много изборите със спорен краен ефект и технически, психологически и правни предизвикателства, включително по дилемата за онлайн излъчване, публично достъпно в реално време, или за видеозапис само за целите на последващи проверки:Общественият съвет към ЦИК препоръчва по-активни действия в посока на дистанционното електронно гласуване:Що се отнася до отпадане на забраната за огласяване на предварителни прогнозни резултати в деня на вота и в деня на размисъл, Общественият съвет посочва, че намира за \"необосновано\" да се променят станали традиционни за българската изборна практика и съществували дълги години правила без сериозна оценка на въздействие широка публична дискусия и консултации с всички заинтересовани страни. ", "date": "2019.02.14", "title": "Общественият съвет към ЦИК призова да не се обезсмисля преференциалният вот"}
{"url": "https://offnews.bg/politika/uchiteli-privikani-na-nalozhitelna-sreshta-s-deputatka-ot-gerb-697568.html", "text": "На \"наложителна\" среща с депутатка от ГЕРБ бяха привикани учители от Дряново, област Габрово.Педагозите от Средно училище \"Максим Райкович\" прочели ултимативна бележка с гриф \"присъствието наложително\" и подпис на директорката си Катерина Стефанова, която допускала изключение само за учителите, ангажирани в занималнята.Те не били единствените настойчиво \"поканени\". В другото учебно заведение в общината - гимназията по икономика, се обадил директно кметът Мирослав Семов, разказа bTV тази сутрин.В крайна сметка на среща с депутатката е , получила мандат от Габрово, отишли 40-ина души. Събрали се в ритуалната зала на общината.Въпреки настойчивите покани и мястото на събирането, и кметът, и директорката твърдят, че нямало никаква принуда, учителката Петя Василева казва, че не разбрала точно за какво била срещата, но че била \"много ползотворна\". Друга - Мария Петкова - признава, че тя била \"като завръщане на миналото,... по задължение\".\"Няма задължителен характер. Твърдя съвсем свободно, че никой в това училище не е извършил дейност против волята си. Твърдя съвсем свободно, че никой в това училище не е извършил дейност против волята си\", обясни пред тв екип директорката на \"Максим Райкович\" Стефанова.Управляващата икономическата гимназия Мария Събева казва, че от нейното училище отишли шестима - повече от половината педагози.Кметът Мирослав Семов твърди, че предложил мястото за срещата, но не я е инициирал - инициатор била депутатката.От областната структура на ГЕРБ също не поемат отговорност - посещението не било съгласувано с тях.Оказа се, че и депутатката не се приема за инициатор. \"Вижте сега, аз присъствие не съм събирала. Кмета на община Дряново ми сподели в разговор да анализирам проблемите на учителите. Аз нали съм народен представител. И той ми сподели, че учителите имат желание да се видят с мене и да обсъдим актуални неща, които се случват в сферата на образованието\", казва Иглика Събева пред bTV.Снимки от събитието казват, че няма. Бележката също липсва от таблото.", "date": "2019.02.14", "title": "Учители привикани на 'наложителна' среща с депутатка от ГЕРБ"}
{"url": "https://offnews.bg/obshtestvo/sluchaite-na-morbili-u-nas-veche-sa-5-oshte-2-bebeta-sa-v-risk-obnov-697569.html", "text": "Пет са вече потвърдените случаи на морбили в България, обяви директорът на Националния център за заразни и паразитни болести. проф. Тодор Кантарджиев. Четири от тях са деца от района на Гоце Делчев. Кои са потвърдените случаи:- 37-годишна жена, настанена в Инфекциозна болница в София;- 3-годишно дете от Гоцеделчевско, което също е в Инфекциозна болница;- 3 деца на възраст от 3 месеца до 2 г., които се лекуват в инфекциозното отделение на болницата в Гоце Делчев.\"Не коментирам защо не е ваксинирано\", каза специалистът, оповестявайки положителния резултат на тригодишното дете в сутрешния блок на Нова тв. Той подчерта, че здравните служители в засегнатия район са реагирали адекватно и навреме за занесли материалите за потвърждение в Националната референтна лаборатория.Трите деца в отделението в Гоце Делчев са от малки селища около града, каза проф. Кантарджиев. С тях под наблюдение са още две бебета на 3-4 месеца, като заразените са техни братчета и сестричета. Изследванията показали, че макар двете бебета да не да достигнали възрастта на ваксинация и да са в особено рискова група, те имат антитела срещу болестта в кръвта си. \"Тези антитела са дадени от майката през плацентата, защото Господ така е направил жената, че когато тя е ваксинирана и има антитела за някаква инфекция, тя ги предава в три пъти по-голямо количество на новороденото. Това са антителата, които първата година от живота пазят детето. Сега стискаме палци тези антитела от майката да са достатъчни децата да не се разболеят\", обясни специалистът. До този момент колегите от Регионална здравна инспекция – Благоевград се справят идеално“, допълни д-р Тодор Кантарджиев.Ваксинацията за морбили е задължителна на 13-месечна и 12-годишна възраст. По думите на специалиста най-уязвими са малките деца под 13 месеца, на които все още не е направена ваксинация. При тях обаче е възможно все още да са налице антитела от майката, които обикновено изчезват след първата година.Малко по-късно здравното министерство съобщи, че случаите на морбили нямат епидемиологична връзка помежду си. Заболяването и при петте случая се проявява с висока температура, катарални прояви – хрема и кашлица и макулозен обрив. Настанените в болницата в Гоце Делчев деца са на възраст 1 г. и 8 м. и две на 1 г. и 9 м. Изследванията на двете бебета, контактни със заразените си братчета и сестричета, са отрицателни.Лицата не са имунизирани срещу морбили и не дават категорични данни за контакт с болни лица. Вероятно се касае за различни източници на инфекция, предизвикали спорадични заболявания, допълва МЗ. Издирени са общо 145 контактни на заболелите лица, които са под медицинско наблюдение. Към момента сред тях няма такива с признаци на заболяването.Какво трябва да знаем за болестта?Морбили (дребна шарка) е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. Оплакванията започват най-често с хрема и кашлица, повишена температура, зачервени и оточни конюнктиви. Температурата се повишава до 39-40 градуса и се появява характерен обрив, първо по лицето, шията и гръдния кош. В хода на или след прекарано заболяване от морбили могат да се проявят усложнения от страна на сърдечно-съдовата система, белодробната система и централната нервна система.Източник на зараза е само човекът. Фактор на предаване е въздухът, заразяването става при близък и директен контакт най-вече в затворени помещения. След преболедуване се изгражда траен пожизнен имунитет.Съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.МЗ припомня, че в началото на 2017 г. в България, в резултат на внос на морбили от пътуващи до засегнати държави, възникнаха епидемични взривове в областите Пловдив, Пазарджик и Монтана. Бяха установени 165 заболели основно сред ромски деца, като голямата част от заболелите бяха неимунизирани. През 2018 г. в България бяха регистрирани 13 случая на заболели от морбили, при чужди граждани, пребивавали в България и при български граждани, пътували в страни с епидемично разпространение на заболяването.Министерството още веднъж обръща внимание, че морбили е силно заразно заболяване и ограничаването му изисква последователни действия и високо имунизационно покритие сред населението.", "date": "2019.02.14", "title": "Случаите на морбили у нас вече са 5, още 2 бебета са в риск (обновена)"}
{"url": "https://offnews.bg/politika/partia-volt-nadignete-se-sreshtu-zagovora-na-gerb-i-dps-gotviat-bade-697575.html", "text": "Европейска партия Волт и лидерът й Настимир Ананиев успяха да обединят демократичните партии в борбата им срещу убийството на преференциалния вот от Правната комисия в Народното събрание.Веднага след гласуването, което се проведе късно вечерта, Ананиев призова чрез социалните мрежи за протест срещу готвените промени. Лидерът на Волт България апелира всички демократично мислещи хора да се съберат пред сградата на парламента, за да изразят своето несъгласие със случващото се.Представители на Европейска партия Волт раздадоха разяснителни брошури на депутатите, чрез които им обясняват как на практика ще убият преференциите.В тях е записано, че предложението на Йордан Цонев и Хамид Хамид от ДПС лишава гражданите от възможността да разместят избирателните листи, защото кандидатите трябва да съберат 130 000 преференции за евроизборите, 17 000 за парламентарните избори и около 6 000 за местните избори (в София).Към протеста, организиран от Европейска партия Волт, се присъединиха лидерите и на други демократични формации. Сред тях бяха Христо Иванов от „Да, България“, Атанас Атанасов от ДСБ, Димитър Делчев от „Движение България на гражданите“ и други знакови фигури като Трайчо Трайков. Волт първи реагираха, които преди няколко седмици от партията обявиха, че се готви саботаж срещу преференциите.Гласуването срещу мажоритарния вот нагледно показа, че ГЕРБ и ДПС действат в пълен синхрон, a това най-вероятно е прелюдия към бъдеща коалиция, смятат от политическата сила.От Европейска партия Волт са категорични, че чрез атаката срещу мажоритарния вот се цели осигуряване на безпроблемната подредба на партийните централи в листите. По този начин се дискредитира волята на българските граждани в избирателната система и на демокрацията като цяло.Протестът пред сградата на Народното събрание днес ще започне от 18.00 ч.Призоваваме всички, които искат да защитят европейските и демократични идеали, да се присъединят към протеста, заявяват от партия Волт.", "date": "2019.02.14", "title": "Партия Волт: Надигнете се срещу заговора на ГЕРБ и ДПС, готвят бъдеща коалиция"}
{"url": "https://offnews.bg/drugi/mnogo-adrenalin-i-iznenadi-na-tretoto-izdanie-na-outdoor-white-water-697577.html", "text": "Задава се третото издание на Outdoor & White Water Fest –фестивал на екстремните спортове и активния отдих в Кресненското дефиле, откриващ рафтинг и каяк сезона край бреговете на река Струма и отбелязващ традиционно началото на пролетта. Събитието ще се проведе през уикенда на 30 и 31 март, а домакин и тази година Център за приключения и рафтинг кемп Адвенчър Нет.За трета година водните активности със състезателен елемент ще бъдaт централна част от фестивалната програма в дневните часове на събитието, а в по-късните часове всички ще могат да се забавляват с DJ парти и музикална сцена. През 2018 г. ветровитото време не спря множество ентусиасти да се впуснат в първите за годината рафтинг и каяк спускания в бурните води на Струма, както и да се включат в разнообразни речни игри и състезания, наслаждавайки се на пролетното пълноводие с приятели.Няма да бъдат забравени съпътстващи спортни активности като катерене за деца, колоездачни турове, целящи да запознаят присъстващите с природните богатства и културни на Кресненското дефиле и Пиринския регион и др. Очаква се специален интерес да предизвика състезание с дронове, в което всеки ще може да опита късмета си в управление на симпатичните летящи устройства като запечатат невероятни гледки отвисоко към величествения релеф на Кресненското дефиле и Струма.И тази година присъстващите ще имат възможността да се включат в дискусии на актуални теми с уважавани личности от света на екстремните спортове и планината и да станат част от презентации на местни поминъци и обичаи. С изключителната си био продукция ще гостува прочулата се в цяла България Дешка Кротева от разложкото с. Горно Драглище, превърнала родното си място в малка столица на селския туризъм и развиваща старинна технология за приготвяне на местни колбаси.Преходно- средиземноморски климат в Кресненското дефиле е изключително гостоприемен към желаещите да го посетят в началото на пролетта, тъй като температурата на въздуха е много по-мека отколкото в по-северно разположените територии на страната и го прави приятна за активен отдих и вечер, когато партито ще бъде в разгара си.Уютният палатков лагер в Адвенчър кемп, сгушен сред иглолистните дървета и край реката, ще подслони най-купонджийски настроените, които искат напълно да се потопят в атмосферата на планината. Предпочитащите удобствата на дома пък ще могат да изберат да нощуват в къщи за гости в непосредствена близост в Симитли, Кресна и региона.Наред с настроението и фестивалния дух,  има за цел да популяризира туризма, екстремните спортове, активния отдих и местния поминък и продукция в района пред една широка аудитория като стимулира обмена на спортни и туристически програми между клубове и тур оператори от България и съседни държави.Център за приключения и рафтинг кемп Адвенчър Нет се намира на 120км. от София по главен път Е79 за Гърция, непосредствено след втория тунел от Благоевград, отбивката вдясно - GPS: 41.834594,23.15307.Подробности за програмата и участниците ще бъде представена съвсем скоро на ", "date": "2019.02.14", "title": "Много адреналин и изненади на третото издание на Outdoor & White Water Fest"}
{"url": "https://offnews.bg/futbol/silen-interes-kam-stanislav-manolev-zashtitnikat-ne-barza-s-resheniet-697572.html", "text": "Няколко отбора от родната Първа лига имат интерес към вече бившия футболист на ЦСКА Станислав Манолев. Защитникът разтрогна контракта си с \"армейците\", но веднага е получил няколко предложения от отбори в Първа лига. Към момента Манлоев е отказал всички предложения с надеждата да получи обаждане от чужбина. 33-годишният десен бек смята, че с оглед възрастта си, това е последният му шанс да подпише финансово изгоден договор. В случай, че не успее да си уреди трансфер в чужбина, футболистът ще реши в кой отбор от България да продължи кариерата си.", "date": "2019.02.14", "title": "Силен интерес към Станислав Манолев, защитникът не бърза с решението си"}
{"url": "https://offnews.bg/obshtestvo/api-pravi-izlozhba-s-arheologicheskite-nahodki-otkriti-pri-stroitelst-697566.html", "text": "Находки, открити при строителството на АМ „Струма“, ще бъдат представени на националната изложба „Българска археология 2018“, съобщи Агенция \"Пътна инфраструктура\". Тя започва на 14 февруари в Националния археологически институт с музей при БАН.Находките са открити край с. Покровник при проучването на селище от римската и късноантичната епоха. Ценностите са над 2700. Сред тях са над 1400 монети, керамични съдове и метални предмети. Част от тях ще бъдат представени на изложбата.От 2016 г. досега за археологически проучвания само в участъка между Благоевград и Крупник от АМ „Струма“ Агенция „Пътна инфраструктура“ осигури над 3 млн. лв. През 2019 г. АПИ ще инвестира в археологически проучвания близо 8 млн. лв., посочва АПИ.През миналата година освен на АМ „Струма“ започнаха археологически проучвания и по трасето на АМ „Хемус“ - в отсечката между п. в. „Белокопитово“ и с. Буховци, на път I-8 Калотина - София и път I-1 в участъка Видин - Димово - Ружинци - Монтана. Общата им стойност е за близо 935 хил. лв. През 2019 г. предстои преместване и теренна консервация на археологическите ценности с експозиционна стойност, открити край с. Покровник. Откритите римска фамилна гробница и раннохристянската църква ще бъдат преместени, а на място ще бъдат запазени частите от римската вила и баня, които са извън трасето на АМ „Струма“. На 8 февруари подготвеният проект е изпратен за съгласуване в Националния институт по недвижимо културно наследство, каквито са изискванията на Закона за културното наследство. През следващите месеци ще се извършват и археологически проучвания на обходния път на Габрово, на пътя Видин - Димово - Ружинци - Монтана, Мездра - Ботевград и на обходния път на Поморие. ", "date": "2019.02.14", "title": "АПИ прави изложба с археологическите находки, открити при строителството на магистрала 'Струма'"}
{"url": "https://offnews.bg/ikonomika/bnb-malchi-za-milionite-na-maduro-697582.html", "text": "Българската народна банка не дава информация по същество за скандала с десетките милиони от Венецуела, постъпили в българска банка.По повод твърдението на \"Биволъ\" и бившия депутат и председател на комисията по външна политика в Народното събрание Асен Агов, че става въпрос за Инвестбанк, OFFNews се обърна с въпроси към Централната банка. Попитахме дали могат да потвърдят или отрекат информацията и какви действия предприемат във връзка с изнесената информация за случая на срещата между американския посланик Ерик Рубин, главния прокурор Сотир Цацаров и председателя на ДАНС Димитър Георгиев в присъствието на премиера Бойко Борисов.\"БНБ оказва пълно съдействие и работи активно с компетентните органи в рамките на законоустановените си права и отговорности.\" Това обаче е целият отговор на БНБ. Оттам подминават с мълчание  в БНБ.", "date": "2019.02.14", "title": "БНБ мълчи за милионите на Мадуро"}
{"url": "https://offnews.bg/kultura/spektakalat-medium-metamorfozi-erotika-i-trans-ot-ostrov-iava-697579.html", "text": "„Медиум“ е модерен прочит на индонезийския културен феномен ленгер – древен еротичен танц от остров Ява. Соловият спектакъл на хореографа Рианто ще бъде показан пред българска публика на международния фестивал ONE DANCE WEEK в Пловдив на 22 септември, 19.00 ч. в Дома на културата „Борис Христов“ в Пловдив.Индонезийският артист се преобразява едновременно в принцеса, войн и птица. Тялото му е прожекционен екран на състояния, идентичности и метаморфози. Влиза в женските и мъжките роли подобно на традиционните изпълнители на ленгер, които по правило са мъже. Но Рианто развива ритуалния танц за плодородие и сила с нова експресивност на движенията, подсилена от въздействащите вокали и музиката на екзотичните инструменти на живо. Образите му събират разделенията на мъжко и женско, обичай и религия, самокронтрол над възприятията и транс.„Медиум“ е първият самостоятелен спектакъл на хореографа, изгряваща звезда в съвременните изпълнителски изкуства. Рианто е роден през 1981 г. в провинция Банюмас, северозападната част на остров Ява, Индонезия. Изучава традиционните явански танци от дете и специализира ленгер. През 2003 г. основава в Токио компания за класически явански танц. Работи с големи имена като британския хореограф Акрам Кам и Чой Ка Фаи от Сингапур.„Медиум“ гостува в България с подкрепата на посолството на Индонезия в България и Агенцията за креативна икономика (Bekraf) на Индонезия.Спектакълът е част от разширената програма на 12-ото издание на фестивала за съвременен танц ONE DANCE WEEK през септември и октомври и от календара на събитията на Пловдив - Европейска столица на културата 2019.Билетите за „Медиум“ се продават онлайн в системата на EpayGo.bg и на касите на EasyPay. До 15 март промоционална им цена е 15 лв.", "date": "2019.02.14", "title": "Спектакълът 'Медиум': Метаморфози, еротика и транс от остров Ява"}
{"url": "https://offnews.bg/ikonomika/rvd-organizira-dni-na-otvoreni-vrati-na-25-fevruari-7-i-29-mart-697578.html", "text": "В рамките на един месец BULATSA ще организира три пъти „Дни на отворени врати“. Те ще се състоят съответно на 25 февруари, 7 март и 29 март.Желаещите да присъстват могат да подават заявки за включване в трите събития на специалната форма за регистрация в сайта на ДП РВД – .Те ще имат възможност да се запознаят на място с условията, които компанията предлага за кариерно развитие и израстване и да посетят тренажора и оперативната зала, откъдето се обслужва въздушното движение.BULATSA вече стартира пролетната кампания за подбор на ръководители на полети. Кандидатите могат да подават документите си онлайн в сайта на компанията на адрес bulatsa.com, където са описани подробно изискванията и етапите за кандидатстване. Кампанията ще продължи до 30 април.", "date": "2019.02.14", "title": "РВД организира дни на отворени врати на 25 февруари, 7 и 29 март"}
{"url": "https://offnews.bg/politika/kogato-ne-si-sednal-na-masata-znachi-si-v-meniuto-da-za-preferentci-697564.html", "text": "\"Когато не си седнал на масата, значи си в менюто.\"Да, за премахването на преференциите говоря.И не, не говоря за Демократична България (макар да има какво да се каже).На масата е седнал Ахмед Доган, и така, свенливо забрадена, малко по-настрана, ханъмата му - Бойко Борисов. Всички български граждани сме в менюто.Бойко и Доган отнемат правото на над милион българи, които системно използват преференцията, да ИМ се бъркат в реденето на листите. Да ИМ управляват, един вид, държавата.Що се отнася до демократичната десница - не ни берете грижа и не злорадствайте преждевременно. Естествено, че за нас това е неприятна ситуация. Но не е неочаквано, а решения има - аз знам поне три.Хубавото е, че с този акт, освен че пристана на ДПС, Борисов признава и кой е истинската конкуренция на тяхната коалиция - защото той е еднозначно насочен срещу нас. И признава, че преминаването на бариерата не ни е проблемът... И ни напомня, че ако не сме единни, ще бъдем безжалостно елиминирани от коалицията ДПС-ГЕРБ.От цялата работа има един губещ. Това е партия ГЕРБ и особено десетките, може би стотици хиляди десни хора, които продължават да я подкрепят и да работят за нея. Именно ГЕРБ беше партията, която най-масово използва преференцията на последните избори - далеч по-масово от нас. И благодарение на преференцията, днес ханъмата на Доган е пак премиер.След час, депутатите на ГЕРБ ще гласуват, като пионки, като обикновени мушмороци, собственото си заколение. Защото повече от половината са депутати благодарение на преференцията.", "date": "2019.02.14", "title": "Когато не си седнал на масата, значи си в менюто. Да, за преференциите говоря"}
{"url": "https://offnews.bg/obshtestvo/hronichno-bolno-dete-s-predimstvo-v-gradinata-samo-sled-reshenie-na-t-697576.html", "text": "Хроничните заболявания на деца, които кандидатстват за прием в детска градина, няма да се удостоверяват с бележка от личния лекар, а с решение от ТЕЛК. Целта е да се затегне контролътНамалява се и приемът на деца с хронични заболявания в група - от 5 на 3, и със специални образователни потребности - от 3 на 2. Това реши Столичният общински съвет днес. Промените се правят и по отношение на братята и сестрите - даваната 1 точка по този критерий отива в общите, а не както досега в социалните. Две точки, а не 1, ще получават работещите родители, както и майките и бащи студенти. Поправките предвиждат още да се въведе уседналост при прием в детско заведение от догодина. Искаме да се осигури възможност децата да посещават най-близкото до дома им детско заведение, така, както е при записването за първи клас, обясни зам.-кметът по култура и образование доц. Тодор Чобанов. Поправките дават 3 точки при над 2 г. постоянен или настоящ адрес в административния район на желаната детска градина. Адресна регистрация от 1 до 2 г. ще дава 2 т. По 2 т. ще се получава за адресна регистрация в София повече от 2 г. в друг район, а по 1 т. за регистрация между 1 и 2 г. Ако адресът е променян през последните над 2 г. или през последните от 1 до 2 г. преди подаване на заявлението за записване, но промяната попада в границите на административния район на детската градина, ще се ползва по-благоприятният за детето адрес. ", "date": "2019.02.14", "title": "Хронично болно дете с предимство в градината? Само след решение на ТЕЛК"}
{"url": "https://offnews.bg/politika/demokratite-ostavka-na-tcatcarov-i-na-shefovete-na-dans-zaradi-dolari-697574.html", "text": "Дясното обединение Демократична България поиска оставките на главния прокурор Сотир Цацаров и шефовете на ДАНС.ДСБ, Зелените и Да, България  са категорични, че случаят с милионите на венецуелския диктатор Николас Мадуро българските служби - контраразузнаването и БНБ са демонстрирали изключителна немарливост и аматьорщина. Според тях силно впечатление прави усилието на прокуратурата и на ДАНС да прикрият собствената си неспособност да защитават националната сигурност, като се опитват да оневиняват сериозните пропуски на банката и на собствените си служители, насочвайки вниманието единствено към адвоката, оперирал доверителните сметки.От Демократична България определят случая като фундаментален пробив в сигурността и превенцията срещу прането на пари в банка с български собственици. Също така според тях аферата е доказала некадърността на българските служби и регулатори - наред с абсолютния провал на разследването за отравяне на Гебрев и безпрепятственото посещение на кремълските шпиони на територията на страната.Затова извънпарламентарните демократи настояват за оставка на ръководството на ДАНС и пълното пълното реформиране на службата, оставка на главния прокурор заради опитите му да прикрива тежки престъпления на властта, налагане на сериозни санкции за Инвестбанк от страна на ДАНС и Банков надзор, както и провеждане на пълно и детайлно разследване за прането на пари в банките с български или офшорни собственици, както и на действията на лица, свързани с външни служби, враждебни на НАТО.Освен това ДСБ, Зелените и Да, България настояват за незабавна реформа в институциите, надзираващи финансовата система като БНБ и КФН, с оглед на бързо изпълняване на всички критерии и мерки за присъединяване към Европейския банков и финансов надзор. Ето и цялата позиция на Демократична България:", "date": "2019.02.14", "title": "Демократите: Оставка на Цацаров и на шефовете на ДАНС заради доларите на Мадуро"}
{"url": "https://offnews.bg/obshtestvo/voda-niama-da-ima-na-6-mesta-v-stolitcata-697493.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Диагностика на уличен водопровод на ул. „Ген. Казмир Ернрот“ в жк. „Люлин“ 9 налага спиране на водоподаването от 10:00 до 18:00 ч. на бл. 954, бл. 955, търговски обекти, автосервиз зад бл. 912.Подмяна на сградно водопроводно отклонение на ул. „Зелено дърво“ в жк „Лозенец“ се налага спиране на водоподаването от 9:00 до 16:00 ч. на ул. „Зелено дърво“ и ул. „Малуша“.Във връзка с подмяна на спирателни кранове на ул. „Люлинско поточе“ в кв. „Горна баня“ се налага спиране на водоподаването от 9:00 до 21:00 ч. на ул. „Дъга“, ул. „Мечта“, ул. „Лазурно утро“, ул. „Буен поток“.Поради подмяна на спирателни кранове на ул. „Момина сълза“ в кв. „Суходол“ се налага спиране на водоподаването от 9:00 до 21:00 ч. на ул. „3-ти март“, ул. „Овчо поле“ в участъка от ул. „3-ти март“ до ул. „Траян Танев“, ул. „Люлинска“ от ул. „Овчо поле“ до ул. „Бъдеще“ и ул. „Момина сълза“ от ул. „3-ти март“ до ул. „Траян Танев“.Реконструкция на уличен водопровод на ул. „Ген. Иван Колев“ в кв. „Кръстова вада“ се налага спиране на водоподаването от 9:30 до 21:30 ч. на клиентите на „Софийска вода”, живеещи в района по ул. „Емилиян Станев“ от ул. „Проф. Марин Големинов“ до ул. „Никола Крушкин-Чолака“, ул. „Ивайло Петров“, ул. „Йосиф Брадати“, ул. „Никола Крушкин-Чолака“ от №10 до №16, ул. „Ген. Иван Колев“ от ул. „Димитър Манчев“ до ул. „Проф. Марин Големинов“, ул. „Иван Колев“ от №40 до №46.Монтаж на пожарен хидрант на ул. „Рудината“ в с. Лозен се налага спиране на водоподаването от 9:00 до 16:45 ч. на ул. „Свети Спас“ и ул. „Рудината“.", "date": "2019.02.14", "title": "Вода няма да има на 6 места в столицата"}
{"url": "https://offnews.bg/obshtestvo/parvi-sezon-na-chumata-se-zavrashta-po-epic-drama-galeria-697207.html", "text": "Първи сезон на \"Чумата\" се завръща по  на 14 февруари.Телевизионният канал от семейството на  и  представя една от най-високобюджетните нови драматични продукции в света – испанският исторически трилър хит La Peste – от днес, всеки четвъртък в 22:50.. По време на ужасната чумна епидемия труповете на няколцина мъртъвци са открити като поличба за края на света. Севиля е един от главните градове на западния сват. Известна като Великия Вавилон, тя приютява всякакви раси, над 50 гòвора и цялото злато, което пристига от Америка. Севиля е един от най-зловонните, но и най-красиви градове в света и декор на тази уникална продукция с изумителни персонажи...Историческият ноар трилър в шест части „Чумата“ (La Peste) е най-голямата оригинална продукция на телевизионното подразделение на испанския телеком гигант Telefonica. Богатият на исторически детайли сериал, чието действие се развива в опустошената от бубонната чума Севиля от края на 16-ти век, дебютира в Испания в средата на януари с рейтингов фурор, като надмина по резултати дори премиерата на 7-ми сезон на Game of Thrones. Причините са няколко.За La Peste се заговори още през 2016-та. Това е първият сериал, достигнал до официалната селекция на фестивала „Сан Себастиан“, най-реномираният подобен форум в испаноезичния свят. Още в края на миналата година, La Peste се очакваше като ТВ събитието на първата половина на 2018-та. Но тази продукцията далеч не е само рекламна кампания.Създаден от Алберто Родригес заедно със сътрудника му, сценаристът Рофаел Кобос, „Чумата“ получи изключително позитивни отзиви от някои от най-изтъкнатите критици в родината си. Родригес е един от най-популярните кинотворци на Испания. Той очарова академията, присъждаща наградите Гоя, с филма си Marshland (La isla minima) през 2015-та.Продуциран от звеното за оригинални продукции на Telefonica в сътрудничество с дългогодишните продуценти на Родригес от Atípica Films, La Peste е заснет с впечатляващия бюджет от $1.8 млн. на епизод.", "date": "2019.02.14", "title": "Първи сезон на 'Чумата' се завръща по Epic Drama (галерия)"}
{"url": "https://offnews.bg/futbol/real-se-dobra-do-pobeda-nad-aiaks-totnam-poglezhda-kam-1-4-finalite-697549.html", "text": "Реал Мадрид стигна до трудна победа над Аякс с 2:1 в първа среща от 1/8-финалите на Шампионска лига, играна на стадион \"Йохан Кройф Арена\" в Амстердам.Двубоят бе изключително зрелищен и динамичен, в който испанците успяха да се доберат до успеха, благодарение на Карим Бензема (60') и Марко Асенсио (87').Домакините, които доминираха в голяма част от мача и пропуснаха няколко чисти положения, все пак успяха да разпечатат вратата на Тибо Куртоа, след като Хаким Зиеш (75') се разписа. Тази вечер станахме свидетели и на първия отменен от ВАР гол в историята на Шампионската лига.Така Реал разполага с добра преднина преди реванша на \"Сантиаго Бернабеу\", който ще бъде на 5 март от 22:00 часа българско време.В другия мач, който се игра тази вечер Тотнъм гледа към 1/4-финалите след класическа победа с 3:0 над Борусия Дортмунд на стадион \"Уембли\".Двата отбора изиграха равностойно първо полувреме, в което домакините имаха леко преимущество, но като цяло атаките се редуваха и пред двете врати.Домакините нанесоха своя удар в началото на второто полувреме чрез Хюн-Мин Сон. В 83-ата минута Ян Вертонген удвои аванса, а влезлият като резерва Фернандо Йоренте оформи крайния резултат.Така Тотнъм стана първият английски отбор с победа у дома над съперник от Германия във фазата на елиминациите на Шампионската лига след Манчестър Юнайтед, който победи през сезон 2010/2011 година Шалке 04 с 4:1 в полуфинален сблъсък на \"Олд Трафорд\".", "date": "2019.02.14", "title": "Реал се добра до победа над Аякс, Тотнъм поглежда към 1/4-финалите"}
{"url": "https://offnews.bg/sviat/dvudneven-traur-v-makedonia-zhertvite-veche-sa-14-sred-tiah-e-sin-na-697553.html", "text": "Жертвите от трагичната катастрофа в Македония се увеличиха с един. Загиналите вече са 14, съобщи \"Макфакс\".Днес и утре страната е в траур. Снощи правителството се събра извънредно, за да вземе решението.Трагедията стана вчера около 18 часа между Тетово и Скопие, край село Ласкарци, където автобус с 51 души се преобърна. 7 души са загинали на място. Останалите са починали по-късно в болници. Сред жертвите е синът на депутат от Социалдемократическия съюз на Македония, съобщи \"Фокус\". Сред ранените е бременна жена.На 14 и 15 февруари флагът на Република Северна Македония ще бъде свален наполовина.Българските премиер Бойко Борисов и външен министър Екатерина Захариева изразиха съболезнованията си към македонския народ късно снощи.", "date": "2019.02.14", "title": "Двудневен траур в Македония: жертвите вече са 14, сред тях е син на депутат"}
{"url": "https://offnews.bg/obshtestvo/vremeto-dnes-ot-minus-4-do-9-nad-nulata-s-valezhi-privecher-697538.html", "text": "Днес ще има разкъсана облачност до обяд, а над много райони ще е до слънчево. След обяд облачността ще се увеличава и вплътнява и привечер на отделни места, главно в планинските райони, ще има слаби валежи от сняг. Ще духа до умерен вятър от северозапад, в Източна България - временно силен от север-североизток, показва прогнозата на Националния институт по метеорология и хидрология (НИМХ).Минималните температури ще са предимно между минус 4° и 1°, на места в котловините на Западна България – малко по-ниски. Максималните ще са от 4° до 9°.Над планините преди обяд ще е предимно слънчево, но след обяд облачността ще се увеличава и вплътнява. Привечер на отделни места ще има слаби валежи от сняг. Ще духа силен вятър от север-североизток. Максималната температура на височина 1200 метра ще е около минус 2°, на 2000 метра – около минус 7°.По Черноморието преди обяд ще има слънчеви часове, но по-късно през деня облачността ще се увеличава и вплътнява. Привечер на отделни места, главно по Северното Черноморие, ще превали слабо. Ще остане ветровито с умерен до силен вятър от север-североизток. Максималните температури ще са 6°-8°. Температурата на морската вода е 6°-7°. Вълнението на морето ще е 2-3 бала, в крайните южни райони до 4.Слънцето изгрява в 7:26 часа и ще залезе в 17:55 часа.", "date": "2019.02.14", "title": "Времето днес: от минус 4 до 9 над нулата, с валежи привечер"}
{"url": "https://offnews.bg/politika/protest-posreshta-dnes-deputatite-obezsmislili-preferentcialnoto-glas-697551.html", "text": "Протест пред Народното събрание ще посреща тази сутрин пристигащите на работа депутати след вчерашното решение на правната комисия, обезсмислила преференциалното гласуване за кандидати за депутати, евродепутати и общински съветници. Това бе извършено по предложение на ДПС, с подкрепата на ГЕРБ, т. нар. Патриоти и \"Воля\". БСП гласуваха \"против\".Промените в Изборния кодекс на практика унищожават преференцията, с която хората можеха да гласуват за предпочитания от тях кандидат, дори да е последен в листата, и не бяха длъжни да подкрепят първенеца и партиен любимец. Според приетите текстове кандидат от листата може да измести друг, само ако събере толкова преференции, колкото са необходими за влизането на един депутат, евродепутат или съветник. Така за пренареждане на листата ще са необходими поне 100 000 гласа.Днес заличаването на възможността за истински избор ще бъде гласувано в пленарната зала от всички депутати.\"Призоваваме всеки, който не желае правото му да гласува за предпочитан от него политически представител да бъде заличено, да протестира. ГЕРБ се съюзи открито с ДПС срещу свободния избор на гражданите, а т. нар. патриоти са обикновени фигуранти в заговора срещу избирателите. Трябва да ги спрем! Да излезем и да защитим възможността да избираме най-достойните кандидати\", се казва в .Той започва сутринта, от 9 ч.\"Нека посрещнем депутатите подобаващо. Елате, преди да отидете на работа. Минете и в обедната си почивка. Само с натиск можем да защитим правото си да посочваме предпочитания от нас кандидат в бюлетината и да запазим мажоритарния елемент в изборите\", призовават инициаторите.", "date": "2019.02.14", "title": "Протест посреща днес депутатите, обезсмислили преференциалното гласуване на избори"}
{"url": "https://offnews.bg/obshtestvo/7000-uchenitci-s-chasove-v-galerii-i-teatri-dogodina-novi-programi-po-697494.html", "text": "7000 ученици ще провеждат част от часовете в музеи и галерии, на театрални постановки или концерти. Те ще се срещат с музиканти и актьори и това ще е част от задължителните, избираемите или факултативните им часове, предвижда проект за Национална програма \"Осигуряване на съвременна образователна среда\" за учебната 2019/2020 г. на Министерството на образованието и науката. Той е публикуван за обсъждане, след което ще бъде гласуван от Министерския съвет.Националната програма - разпределена в 6 модула - е с общ бюджет 7 380 000 лв. Тя предвижда още модернизирането на професионални гимназии и създаване на нови и обновяването на учебни планове и програми за тях; оборудването на лаборатории по природните науки; обезпечаването на дейностите по целодневната организация, оценяването на нови учебници, оборудване на центрове за специална образователна подкрепа.Културните институции като образователна средаТози модул е с общ бюджет 250 000 лева, а училищата могат да кандидатстват за финансиране с проекти на стойност до 2 500 лева. Предвидено е да се включат до 200 училища и 7000 ученици от първи до десети клас, които през учебната 2019/2020 г. да проведат задължителни, избираеми и факултативни учебни часове в музеите и галериите, да посетят театрални постановки и концерти, свързани с конкретно учебно съдържание, да се срещнат с музиканти и актьори и с тях също да разговарят за включено в учебниците съдържание. Проектът може да включва и виртуални турове и видеоуроци. Предвидено е също организирането на конкурси за най-добър урок в музей и за най-добър урок в галерия.Училищата трябва да разработят проектите си до 10 май 2019 г. и да ги подадат в съответното регионално управление на образованието, където се оценяват от определена от началника му комисия при максимум 20 точки.По модула се финансират: входни билети за ученици и придружаващите ги учители за посещение на музей, галерия, театрална постановка, концерт; стойността на театралното или концертно изпълнение, реализирано в училище; такси за беседи, виртуални турове и видеоуроци в музей или галерия; материали, предложени от музеите и галериите за дейности по време на уроците (невключени във входните билети); пътуване с влак или автобус на учениците и придружаващите ги учители от училището до музея, галерията, театъра, концертната зала.Професионални гимназии1 730 000 лв. насочва МОН към изпълнението на дейностите по модула „Модернизиране на системата на професионалното образование\". От тях 1.5 млн. са за модернизиране на материално-техническата база, като се предвижда обновяването на 20 професионални гимназии, колкото бе броят им и в миналогодишната програма.Сега се предвижда с парите да се осигурят машини, съоръжения и инструменти за производствени бази, да се ремонтират кабинети за професионална подготовка и учебно-производствени бази в училищата, да се обзаведат с  демонстрационни макети, тренажори, симулатори, вкл. мобилни модули и съоръжения и други действащи образци на съвременни технически конструкции, да се заснемат учебни видеофилми и да се купят софтуерни продукти, съобразени с формирането на практически умения, както и да се подсигури транспортът на учениците за практиките им в реална работна среда.Други 130 хил. се предвиждат през 2019 г. за разработване на нови или осъвременяване на учебните планове и програми за професионално обучение. От МОН са заложили разработването/актуализирането на 100 типови учебни планове, 500 учебни програми и 100 национални изпитни програми за професионално образование и обучение. Очаква се също разработването на учебни помагала в най-малко две професионални направления. Разработването и/или адаптирането на помагалата ще се обезпечи с до 100 хил. лева от бюджета на министерството по програмата.ЛабораторииДруг от модулите е \"Подобряване на условията за експериментална работа по природни науки“, където е заложено общо финансиране от 2 млн. лева, 950 000 от които ще отидат за общообразователната подготовка. Тези пари ще осигурят закупуването на уреди, прибори, стъклария, реактиви, консумативи за практическите занятия в X клас по биология, физика, химия в училища и центрове за подкрепа на личностно развитие. Недопустимо е парите да се използват за купуване на компютри, лаптопи, мултимедийни и интерактивни дъски.Останалите 1 050 000 лв. са за профилираната подготовка, където ще бъдат ремонтирани класни стаи и където се налага реконструкция, тя също ще бъде извършена. Предвидено е обзавеждане с демонстрационен плот за учителя, поставянето на маси със защитно покритие за учениците, мивка до всяко работно място; камина (за кабинета/лабораторията по химия и опазване на околната среда), бяла дъска, мултимедиен прожектор и/или интерактивен екран и други съгласно спецификата на учебния предмет. Финансирането може да бъде насочено и към осигуряването на оборудване с апарати, уреди, прибори, лабораторни набори с материали/химикали за провеждане на лабораторни упражнения и демонстрации, както и макети, табла, учебни видеофилми, софтуерни продукти, съобразени с изискванията и очакваните резултати от практическата дейност на учениците съгласно учебните програми за профилирана подготовка по физика и астрономия, химия и опазване на околната среда и биология и здравно образование.Максималната стойност на проект е 70 хил. лв., в това число и размера на съфинансирането.Планира се по модула да се подпомогне работата на 53 000 десетокласници в 1000 училища и центрове, като в 15 училища бъдат изградени кабинети и/или лаборатории за практическо обучение по природни науки.Целодневно обучениеМодулът „Подкрепа на целодневното обучение на учениците” предвижда да бъдат подпомогнати 1 750 ученици и да бъдат оборудвани стаи за заниманията в 80 училища, а общата му стойност е 800 000 лв. Тук отново ще се кандидатства с проекти, които не могат да надвишават 10 хил. лв. С тях ще се финансира закупуването на обзавеждане , консумативи , материали, книги  и игри .Нови учебнициМодулът „Оценяване и одобряване на проекти на познавателни книжки, учебници и учебни комплекти“ е за 1 000 000 лв. Парите ще отидат за обезпечаване на дейностите по процедурите през 2019 г. по оценяване и одобряване на:1. проекти на познавателни книжки за първа и втора възрастова група на предучилищното образование;2. проекти на учебници и учебни комплекти за ІV клас;3. проекти на учебници за X клас;4. проекти на учебни комплекти по чужд език – руски език по учебна програма за постигане на ниво В1.1;5. проекти на учебни комплекти за избираемите учебни часове и/или във факултативните учебни часове от I клас или от първата година на обучение до VII клас или до седмата година по следните учебни предмети: - майчин език (иврит; арменски; ромски; турски език)6. проекти на помагала за подпомагане на обучението в чужбина – по български език и литература, по история и цивилизации и по география и икономика.Предвидени са средства за възнаграждения на оценителите на съдържанието, на графичния дизайн и на полиграфическото изпълнение, както и за изплащането на дневни, пътни и нощувки на оценителите. Има и пари за обучение на оценителите, а също за анализ на резултатите от проведените процедури в изнесени заседания. Обезпечена е дейността и на техническите сътрудници, експертите от РУО, които ще подпомагат дейностите при организирането и провеждането на процедурите, както и на учителите, които оценяват пригодността за прилагане на проектите на учебниците и учебните комплекти в училище.Центрове за специална образователна подкрепаМодулът за модернизирането на материалната база в тях е за общо 1 600 000 лв. Могат да кандидатстват държавни и общински ЦСОП, а с финансирането да купят специализирани уреди, апаратура, техника, устройства, пособия и софтуерни продукти, дидактически материали, консумативи и др. за обезпечаване на дейностите за обучението, терапевтичната и рехабилитационната работа в специализираните кабинети.Допустимите разходи са описани в списък на МОН. Не е допустимо използването на предоставените средства за ремонти и обзавеждане на специализираните кабинети с мебели (с изключение на специализирано обзавеждане с мебели) или за закупуване на компютърни конфигурации, лаптопи, таблети, мултимедии и интерактивни дъски.Минималната стойност на проект е 40 000 лв., а максималната – 80 000 лв.Всеки център може да кандидатства само с един проект по модула. Условие за кандидатстване е наличието на обособени помещения за специализирани кабинети (на психолога, на логопеда, за рехабилитация и кинезитерапия, за арттерапия, „Монтесори среда“, сензорна зала, мека стая с окачено оборудване), които да бъдат оборудвани със средства по модула.Планира се модернизирането да осигури достъп на 2500 деца и ученици до помощта в специализираните кабинети, а с такива да бъдат оборудвани до 40 центъра.", "date": "2019.02.14", "title": "7000 ученици с часове в галерии и театри догодина. Нови програми по професии и лаборатории също в плана на МОН за 2019 г."}
{"url": "https://offnews.bg/futbol/iliana-raeva-za-vasil-bozhkov-mnogo-seriozen-chovek-697552.html", "text": "Председателят на Българската федерация по художествена гимнастика Илиана Раева изрази мнението си около смяната на собствеността в Левски.Съпругата на Наско Сираков смята, че това ще е най-добрият собственик на клуба в последните години. \"Не гледам българския футбол в момента, но за Васил Божков мога да твърдя, че е възможно най-сериозният човек, който абсолютно вярвам е способен да вдигне отбора след 10 години агония и унищожаване\".\"Когато основах клуб \"Илиана\", Васил Божков бе първият, който ми помогна. Много сериозен човек. Съвсем друга класа, сравнявайки ги с предишните, дето бяха спуснати незнайно защо.\"\"Феновете трябва да са много щастливи. Всички, които сме левскари, трябва да сме щастливи с една такава новина – Васил Божков е друга класа. Той е човек, способен да направи много. Аз лично съм много щастлива, че е там, заедно с Павел Колев – той е голяма класа\", заяви Раева.", "date": "2019.02.14", "title": "Илиана Раева за Васил Божков: Много сериозен човек"}
{"url": "https://offnews.bg/futbol/pochetino-tova-e-samo-parvata-polovina-na-macha-697554.html", "text": "Аржентинският наставник на Тотнъм Маурисио Почетино не пестеше суперлативи към играчите си след категоричната победа с 3:0 над Борусия Дортмунд в първата среща от 1/8-финалите на Шампионската лига между двата отбора. Убедителният успех прави \"шпорите\" почти сигурен участник в следващата фаза.\"Не мисля, че бяхме нервни, но през втората част със сигурност надиграхме отбора на Дортмунд\", обяви той на пресконференцията след мача.\"На почивката показах на момчетата няколко ситуации, които можеше да отиграем по-добре, а те ме разбраха перфектно. Радвам се, че им помогнах да вземат правилните решения на игрището и победихме\".\"В такива моменти имаш нужда и от късмет, а тази вечер не можем да се оплачем от липсата на такъв. През първото полувреме започнахме много трудно и не играхме така, както ни се искаше\"\"След почивката обаче бяхме просто невероятни. След първия гол увереността ни се повиши и лесно паднаха и втория, и третия гол\", добави още мениджърът на победителите.Почетино бързо призова да се слезе на земята, защото не всичко е свършило: \"Това е само първата половина на мача. Резултатът е чудесен, но в Германия ще ни е много трудно. Имаме още много работа за вършене преди да отстраним Борусия\", завърши Поч.", "date": "2019.02.14", "title": "Почетино: Това е само първата половина на мача"}
{"url": "https://offnews.bg/obshtestvo/remontat-po-ulitca-ivan-vazov-v-sofia-zapochna-otnovo-697556.html", "text": "Ремонтът на столичната улица \"Иван Вазов\" започва отново, след като бе спрян през зимните месеци. Столична община чака одобрението на НИНКН за паважната настилка, затова първо ще се оправят бордюрите. На 18 февруари \"Софийска вода\" ще започне подмяна на водопровода и канализацията в участъка от \"Цар Иван Шишман\" до \"Г.С. Раковски\", като се очаква тези дейности да приключат до края на април. В началото на април се планира да започне полагането на пътната настилка в участъка от \"Цар Иван Шишман\" до \"6-ти септември\". Проектът на общината за  на улицата беше представен през септември. , като срещна сериозно неодобрение.", "date": "2019.02.14", "title": "Ремонтът по улица 'Иван Вазов' в София започна отново"}
{"url": "https://offnews.bg/razsledvane/vlakcheto-e-skapo-no-ne-se-dvizhi-697550.html", "text": "Общината е Ловеч. Кметът е вече бившият – Минчо Казанджиев. Парите са 360 000 лева. Покупката е атракционно влакче, регистрирано обаче като каруца. Днес не се движи и събира прах в старата ловешка казарма.2011 година. Минчо Казанджиев е кмет вече девета година, когато Община Ловеч кандидатства по схема за предоставяне на безвъзмездна финансова помощ „Подкрепа за развитието на природни, културни и исторически атракции“ пред Министерството на регионалното развитие и благоустройството. Проектът е озаглавен „Подкрепа за развитие на туристически атракции в Община Ловеч“, а една от дейностите е закупуване на атракционно влакче с два вагона. То е главният герой в тази история.По прогнозна цена на общината атракционът би трябвало да струва 300 000 лева без ДДС. През юни същата година Управляващият орган (МРРБ) изпраща писмо до общината, с което иска финансова обосновка на единичната цена на влакчето (300 000 лева без ДДС). В отговор кметът Казанджиев посочва, че е направено „проучване на предлаганите в България подобни услуги и съоръжения, а заложената цена на влакче с два вагона е на база на сравнителна оферта по предварително заложени критерии“. Проектът е спечелен през 2014 г. и 3 398 453.66 лева евросредства + 399 818.08 от държавния бюджет + 559 909.04 лева от общинския бюджет, или общо 4 358 180.78 лева е общата сума, с която общината трябва да реализира „устойчив туристически продукт“. За влакчето са предвидени от европрограмата 299 000 лева, а останалите 60 000 лева (за ДДС) са от ловешките данъкоплатци.Целта е атракционно влакче да предлага на жителите и гостите на Ловеч панорамен тур, който включва историческия резерват Вароша, старата баня Дели Хамам и крепостта Хисаря. Обявена е обществената поръчка „Доставка на атракционно влакче – локомотив с два вагона“. В нея подробно се описват технически характеристики на локомотива и вагоните, които не съответстват на голяма част от записаните изисквания в подписания договор за безвъзмездна финансова помощ от ЕС и драстично се разминават с офертата, приложена като обосновка на цената в проектното предложение на общината. Това разкрива в блога си дългогодишният общински съветник Иво Райнов. Явява се само един кандидат, отговарящ на условията на общината възложител – консорциумът „Еврогеймс“ ДЗЗД, съставен от „Еврогеймс“ ООД и ЕТ „2002 – Константин Димитров“. Одобрен е набързо и на 3 септември 2014 г. е сключен договорът между общината и консорциума. На 5 ноември същата година влакчето е доставено в Ловеч.КРАТКИЯТ ЖИВОТ НА ВЛАКЧЕТОСамо няколко месеца по-късно влакчето е бракувано, защото „локомотивът е променен конструктивно автомобил, Great Wall Hover, който на 07.07.2015 г. се придобива от лизингова компания от единия от участниците в ДЗЗД… при което още в същия ден е с прекратена регистрация като моторно превозно средство“, обясни в отговор на наше запитване Корнелия Маринова, която е кмет на Ловеч от ноември 2015 г.Защо е било бракувано влакчето? Половин година преди да бъде обявена обществената поръчка, в края на декември 2013 г., собственикът на фирма ЕТ „2002 – Константин Димитров“ сключва лизинг за покупка на автомобил марка Great Wall Hover. В края на януари 2014 г. фирмата го регистрира като товарен автомобил с бял цвят. След това започва серия от технически корекции и подобрения. Например скоростта на автомобила е намалена на 25 км/ч, броят на местата от 1+4 е променен на само едно, извършени са изменения в спирачната система и скоростната кутия, както и редица други.Нанесените промени в техническите параметри на лизинговия автомобил поразяващо точно съвпадат с изисканите в описанието на една все още необявена обществена поръчка за атракционно влакче в Ловеч. Автомобилът получава удостоверение за изменение на конструкцията точно две седмици преди обявяването на обществената поръчка и вече е готов да задоволи техническите изисквания, които ще бъдат предявени в нея. Редом до локомотива се записват и два вагона с по 24 седящи места с неясна цена. Въпреки че е бракувано още на 7 юли 2015 г., ловешкото влакче все пак тръгва из града за кратко. Пред закона то се представя като бавно движещо се моторно средство, тоест като каруца. Бившият вече кмет Казанджиев не пропуска да заяви, че всичко е законно, но влакчето ще се движи временно и не точно по предвидения му маршрут. Три месеца по-късно влакчето е спряно окончателно от движение. Причините са няколко – отказ на КАТ за регистрация (освен като каруца), композицията не може да се движи назад, не може да взима доста от завоите по улиците на града, няма и „гражданска отговорност“, макар общинският съвет на Ловеч да измени наредбата за движение, за да може атракционното влакче да се движи. То обаче се оказа напълно неотговарящо на всичко необходимо, за да бъде туристическо влакче. Приходите на общината за трите му месеца пътуване са под 3000 лева, на фона на изхарчените 360 000 лева.КОЙ Е ВИНОВЕН?На местните избори в края на 2015 г. ловчанлии променят избора си, след три мандата управление на Минчо Казанджиев, и начело на града застава Корнелия Маринова. Изготвен е доклад за многобройните несъответствия между поръчката и доставката. С резолюцията на кмета докладът е изпратен на Окръжна прокуратура. Образувано е досъдебно производство по случая. Проверка започва и Агенцията за държавна финансова инспекция (АДФИ).Според предварителния доклад от проверката на АДФИ, сумата от близо 360 000 лева за доставката на влакчето e недължимо платена сума. Общината завежда дело срещу доставчика, тъй като превозното средство не отговаря на изискванията на Закона за движение по пътищата. Съдът отхвърля предявените от Община Ловеч искове и я осъжда да заплати по 8650 лева и на двете фирми в консорциума „Еврогеймс“ за разноски по делото. Решението е обжалвано пред Апелативен съд – Варна, чието становище обезсилва решението на първа инстанция и връща делото за ново разглеждане, но от друг състав на съда. Съдебната сага продължава.КАЗАНДЖИЕВ ОТИВА НА СЪДПочти четири години след сделката с негодното влакче прокуратурата повдигна обвинение за безстопанственост срещу бившия ловешки кмет Минчо Казанджиев. Обвинението твърди, че явилият се единствен кандидат не разполагал с атракционно влакче, което да отговаря на поставените условия, и затова представил преправени документи за техническите параметри и характеристики на влакчето, за да отговори на заданието на обществената поръчка. Затова и управителят на консорциума „Еврогеймс“ ДЗЗД е обвинен в документно престъпление.В резултат на действията, или по-скоро бездействията, на кмета Казанджиев за община Ловеч са настъпили щети за 359 732.55 лева. Два съдебни процеса текат в момента по този казус. Търси се справедливост.ИЗТОЧНИЦИБ. ред. - Този текст е от \"Черна книга на правителственото разхищение в България 2018\", която се издава от Фондация за свободата \"Фридрих Науман\". Всички публикации в книгата са напълно свободни за препубликуване като идеята е да достигнат до възможно най-широк кръг читатели.", "date": "2019.02.14", "title": "Влакчето е скъпо. Но не се движи"}
{"url": "https://offnews.bg/analizi-i-komentari/arman-babikian-sram-e-da-gledame-guzno-v-krakata-si-pred-poslanitcite-697559.html", "text": "„Поведението на властта, гузното гледане между краката, пред очите на всеки един от тези посланици е срам за страната ни. Да изглеждаме толкова жалко пред който и да е посланик, особено на наши съюзници, е доста унизително за България“, коментира . Това заяви пред  политическият анализатор и пиар експерт Арман Бабикян в коментар за двата големи скандала от последните дни – случаят с мистериозното отравяне на бизнесмена Емилиян Гебрев и преводите на големи суми от Венецуела към българска банка.„Не знам как е чиста банката. Не знам кой проверява произход над 30 хил. лв., след като скромна сума от 60 млн. евро е останала, а другите очевидно вече са изнесени и изпрани. Но ние научаваме това от американския посланик, не от нашите служби. Това, че някой е натровен в България преди три години, ние днес научаваме от британския посланик. Ние сме незнаеща страна“, каза Бабикян.\"Изглеждаме като Незнайко в страната на чудесат\", добави той.„Единият отговор е „Иванчо, ти си тъп“ и не можеш да си адекватен нито като съюзник, нито като система за банкова сигурност, нито като система за национална сигурност. Другият отговор обаче е по-лош – „Иванчо, ти си лош – ти знаеш за всичко това, прикриваш всичко това, ти си гузен за всичко това, ти лично имаш общо с всичко това и затова си мълчал (...) Продължаваме да се държим като държавица, страхливо оглеждаща се между Изтока и Запада, констатира още пиар експертът.", "date": "2019.02.14", "title": "Арман Бабикян: Срам е да гледаме гузно в краката си пред посланиците"}
{"url": "https://offnews.bg/politika/debatat-za-izbornia-kodeks-zaklahte-preferentcialnia-vot-tova-e-p-697562.html", "text": "Два опита за събирани на кворум бяха нужни, за да се даде началото на днешното пленарно заседание на парламента. Депутатите започнаха деня с второ четене на промените в Изборния кодекс, които срещат силни критики и за които  Днес в пленарната зала депутатът от левицата Крум Зарков остро възрази на промените. По думите му днес народните представители нямат представа какво гласуват, защото заседанието на правната комисия е продължило до късно снощи и колегите им извън комисията не са имали време да се запознаят с поправките.\"Предлага ни се Изборен кодекс на тъмно, случилото се снощи минава извън всякакви граници\", каза Зарков. \"Още тази вечер вие ще отидете по телевизии и медии, за да разказвате за решения, които днес в този момент не знаете и няма как да знаете. Този парламент има 8% рейтинг, единственото учудващо е, че все още има 8%, които вярват“, допълни той. \"Заседанието на Правна комисия продължи до 00.16 ч., двама от шестима от членовете от БСП останаха докрай, но за съжаление очевидно неработоспособни\", отвърна по време на дебата в залата председателят на правната комисия Даннаил Кирилов, ГЕРБ.„Ритуално, г-н Кирилов, заклахте преференциалния вот по предложението на ДПС. С вашите гласове и благата подкрепа на патриотите. След вчерашния ден Патриотите нямат право да носят това име, защото или си патриот или си с българския народ или си предател и си против него\", заяви Явор Божанков от БСП.\"Няма да оставим българското общество на историята и на произвола на една шайка, а ще произнесем тази присъда, която българите съвсем скоро ще изрекат срещу вас“, допълни Божанков.Репликата засегна Вежди Рашидов, който отговори: \"В този парламент децата „шайка“ не може да ми викат на тези години. (...) Не съм живял 68 години едно младо дете, което още не е било още във войската, да ми вика шайка на мене. Това не е митинг. Нито един човек, който е дошъл тук, не заслужава такава обида. Откъде накъде седя и ви гледам вчерашно момченце ще ми вика шайка. Това да не ти е комсомолска организация.\" Залата отхвърли предложението на ДПС да отпадне ограничението за броя на избирателните секции извън страната. ДПС предлагаше по преценка на дипломатическите и консулските представителства в чужбина да бъдат образувани избирателни секции извън представителствата, когато не по-малко от 40 избиратели са подали заявление за гласуване. При избори за Европейски парламент предложението важи само за секции в страни-членки на ЕС.Дебатът бе прекъснат за извънредно заседание на правната комисия, а депутатите в това време излязоха в 30-минутна почивка.  след местния вот през есента на 2019, а дотогава - на европейските и местните избори тази година - да бъдат значително увеличени секциите с машини за гласуване.След подновяването на заседанието малко след 13 ч, залата отхвърли предложението на Дора Янкова (БСП) точките по изборното законодателство да бъдат гласувани в друг ден, след като депутатите се запознаят с новия доклад на правната комисия. Вместо това бе прието друго предложение - за удължаване на заседанието до приемане на всички текстове.", "date": "2019.02.14", "title": "Дебатът за Изборния кодекс: 'Заклахте преференциалния вот', 'това е произвол на една шайка' (обновява се)"}
{"url": "https://offnews.bg/ikonomika/digitalizatciata-dvigatel-za-rastezh-na-turizma-697507.html", "text": "е темата на уъркшоп, организиран от Европейската комисия и Изпълнителната агенция за малките и средните предприятия (EASME).Събитието ще се проведе на 15 февруари 2019 г. от 11:00 ч. в Интер Експо Център, София. Входът е свободен.Форумът е част от официалната програма на Международното изложение . Събитието има за цел да подпомогне малките и средните предприятия в туристическия сектор да бъдат по-конкурентноспособни и да се запознаят с водещи световни практики в бранша.Срещата стартира с дискусионен панел „Дигитализиране с европейски фондове, подкрепящи туризма“, чиято цел е да запознае представителите на малките и средни предприятия (МСП) как чрез фондовете на ЕС могат да развият бизнеса си в туризма, какви са възможностите за финансиране и как да отговорят на потребностите на клиентите си, познавайки новите пазари и актуалните професионални дигитални умения. Водещи експерти от браншови организации и Министерството на туризма ще представят насоки за различните източници на финансиране и ще споделят практически съвети.Вторият панел е на тема „МСП в туристическия сектор – дигитални решения за нови бизнес възможности“. Участниците в него ще дискутират предизвикателствата на дигитализацията и как могат да се възползват от нея, за да се намерят нови бизнес възможности. Ще бъдат коментирани най-ефективните методи за управление на онлайн продажбите в хотелиерството. В допълнение участниците ще научат и за част от добрите практики за управлението на знанието в туризма.Последният панел „Дигитални инструменти и умения, необходими на МСП, за да отговорят на потребителското търсене“ ще постави акцент върху необходимите умения и инструменти на МСП, за да отговарят на потребителското търсене посредством дигитализацията. Експертите ще коментират кои са най-успешните средства и дигитални инструменти за популяризиране на туристическите услуги, както и с какво се отличават виртуалните туристически платформи и какъв потенциал притежава croudsourcing-a при груповите пътувания.Международното изложение ВАКАНЦИЯ & СПА ЕКСПО 2019 е най-важното събитие в календара на туристическата индустрия в България, което всяка година привлича водещи компании от страната и света. Форматът на международната борса е възможност за демонстрация на новостите и обмен на актуална информация за тенденциите на туристическите пазари у нас и по света, възможност за споделяне добри практики, установяване на ползотворни контакти и изграждане на перспективни партньорства. Официални партньори са: Българска асоциация на туристическите агенции, Българска асоциация на хотелите и ресторантьорите, Сдружение туризъм, J Point Group, Сдружение Туризъм, Асоциация на българските туроператори, Асоциация на българските туроператори и туристически агенции. ", "date": "2019.02.14", "title": "Дигитализацията - двигател за растеж на туризма"}
{"url": "https://offnews.bg/politika/pravnata-komisia-mashinnoto-glasuvane-da-zameni-biuletinite-sled-mest-697571.html", "text": "Правна комисия в парламента реши хартиеното гласуване да бъде заменено с машинно на вота след местните избори през есента на 2019 г., предаде агенция „Фокус“.Окончателното решение ще бъде взето от пленарна зала.Правната комисия се събра на извънредно заседание днес наобед, след като бе прекъснато В почивката депутатите от комисията се събраха в една от залите в НС, за да дебатират възникнали в хода на дебата въпроси, като преди това председателят на комисията Данаил Кирилов (ГЕРБ) обяви, че лично ще предложи разширяване на машинното гласуване.Предложеният текст от комисията предвижда още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции. Изключения ще правят специализираните избирателни секции - тези в чужбина с под 300 избиратели, на кораби, в затвори и места за задържане и подвижните избирателни секции. Съгласно приетия от Правна комисия текст ЦИК ще определя броя и номерата на избирателните секции, в които се произвежда машинно гласуване не по-късно от 12 дни след насрочване на изборите.До 31 март 2020 г. ЦИК трябва да приеме пътна карта за експерименталното дистанционно електронно гласуване.Представителите на \"БСП за България\" напуснаха заседанието на комисията.След възстановяването на заседанието депутатът от левицата Дора Янкова предложи пленарното заседание в частта за Изборния кодекс да бъде прекратено, за да може членовете на правната комисията на спокойствие, след изтощителните два работни дни, да напишат доклад за днешното си заседание и останалите народни представители да се запознаят с тях. Предложението бе подложено на гласуване и отхвърлено. ", "date": "2019.02.14", "title": "Правната комисия: Машинното гласуване да замени бюлетините след местния вот (обновена)"}
{"url": "https://offnews.bg/obshtestvo/priroda-v-kutia-radva-setivata-pazi-traditciite-i-sahraniava-prirod-697485.html", "text": "Подарък с вкус на традиция и българска природа – така изглежда проектът на Фондация „Биоразнообразие“, събран в едно изречение. Такава е и основната му идея - да събере цялата природа само в една кутия: специално селектирани продукти, с гарантирано качество и история, разказана на етикета към всеки от тях. Солени, сладки или тематични за конкретен празник, те напомнят за традициите и тайните на земята ни, чрез автентичните си вкусове.Освен приятната изненада и насладата от истинско гурме преживяване, проектът има две основни цели: опазване на природата и подкрепа на производителите на чиста храна от ценни природни територии.Благодарение на уникалната си мисия, „Природа в кутия“ печели конкурса за най-добър бизнес план на Български център за нестопанско право (БЦНП) за 2018г.За идеите, труда, подкрепата и предстоящия  разказва Радостина Ценова от Фондация „Биоразнообразие“.Каква е историята на Фондация Биоразнообразие?  Започнахме като междуправителствена програма за опазване на биоразнообразие в далечната 1994 г. между България и Швейцария и започнахме активна работа в някои от най-ценните природни територии – Централен Балкан, Източни Родопи, Странджа, Бургаските влажни зони и др.Българска Фондация Биоразнообразие обединява хората с различни идеи за опазването на българската природа. Съхраняването на природните ресурси, промяната на отношението към защитените територии и защитените видове и осъзнаването на възможностите, ползите и отговорностите към тях, е нашата мисия.Ние участваме активно в промяната на природозащитното законодателство, инициираме национални кампании в полза на българската природа, създаваме механизми за широко обществено участие в управлението на защитените територии,  представяме възможности за развитие на природосъобразен бизнес. Въвличаме местните хора в конкретни дейности за опазване на природата,  свързваме природозащитата и науката, разкриваме биоразнообразието в неговите социални, етични, културни и стопански измерения,  разширяваме кръга от съмишленици за общата кауза.Една от дейностите, чрез която изпълняваме мисията си вече повече от 20 години, е да подкрепяме и развиваме устойчивото местно развитие в райони със запазена природа (Родопите, Рила, Пирин, Беласица, Странджа, Стара планина, Осогово). Подпомогнали сме редица малки природосъобразни бизнеси – къщи за гости, фирми за алтернативен туризъм, ферми и малки фирми, преработващи природни ресурси. Разработили сме запазени марки за произход (Странджа, Пирин и Беласица), които популяризират местните бизнеси и добавят стойност към продуктите, които те предлагат.БФБ е единствената неправителствена организация в България, която работи по темата за биосферните паркове на ЮНЕСКО – световна концепция за обвързване на защитените територии с устойчивия местен бизнес.Ние правим всичко това, защото хората, които развиват бизнеса си в съхранена природа и устойчиво ползват ресурсите, са наши естествени партньори в преследването на основната ни цел – опазване на природата и биоразнообразието. От друга страна хората, които нямат отношение към природата, много по-лесно възприемат обясненията за нуждата от опазването ѝ чрез аргументите за необходимостта от чистата храна и вода.Кои са най-актуалните инициативи на Фондацията?Опазването на крайбрежната лагуна Атанасовско езеро – рядко европейско местообитание, което има нужда от специални грижи. Правим всичко възможно да превърнем Атанасовско езеро в едно обичано, познато и опазено място – модел за симбиозата между човека и природата. Засега ни се получава, но ни предстои още доста работа.Детска природна академия Узана е наша партньорска инициатива с Община Габрово, която стартирахме в рамките на проект „За Балкана и хората“ и която има за цел да създаде бъдещи природозащитници сред учениците в начален и среден курс. Не малка част от усилията ни са насочени и към по-големите – студентите и осигуряването на по-качествено и практическо обучение в сферата на екологията и опазването на биоразнообразието и споделянето на добър европейски опит.Наш колега ботаник води вече втора година разнообразни курсове по ботаника за начинаещи и за напреднали. Интересът е много голям и това ни дава надежда, че все повече хора се интересуват от растенията, от красотата, но и от проблемите, свързани с опазването им. Това бе причината по инициатива на една фейсбук група „Растенията в България“ да обявим 2019 за Година на растенията и да издадем специалният ни календар, посветен точно на темата, с авторски снимки на членовете на групата и с любопитни текстове на наш експерт.Какво ви доведе до конкурса на БЦНП и с какво той допринесе за дейността на фондацията?Възможностите за развитие пред гражданските организации през последните 1-2 години стават все по-ограничени, особено пък за екологичните. Това е причината ние от БФБ да започнем да търсим нови форми за нашето бъдещо развитие, различни от проектите, на които се осланяхме последните 10 години. Работим с БЦНП от доста години и ни хареса тяхната инициатива за социално предприемачество. Решихме, че това е добра възможност да тестваме своите бизнес идеи и да се научим как да правим нещата по най-правилния начин. Признаваме, че не ни беше лесно, защото мисленето ни е различно, водят ни винаги нашите идеални цели, което понякога замъглява реалността, но в лицето на експертите, ангажирани от БЦНП, винаги имахме добър съветник и точен репер за това къде се намираме и как да станем по-добри. С активното участие на нашия екип стигнахме до нашата интересна Бизнес идея: „ПОДАРЪК С ВКУС НА ТРАДИЦИЯ И БЪЛГАРСКА ПРИРОДА“Какво е уникалното конкурентно предимство на Вашата бизнес идея?Повече от 5 години БФБ работи за създаването на връзката между опазената природа и местното благоденствие в Западна Стара планина чрез работа с фермери и занаятчии, които поддържат пасища и традиции. Чрез своя бизнес тези предприемачи подпомагат устойчивото ползване и опазването на природата в икономически изоставащ район и допринасят за добруването на местните общности. Естествено следствие на тази дългогодишна работа е бизнес-идеята ни за създаване на кутия-подарък с продукти от малки ферми, които пазят вкуса на българските традиции, но и носят в себе си нещо ново и необичайно.Продуктите в кутията са атрактивни, трудно могат да бъдат намерени на пазара и са с истинска гурме стойност. Всеки продукт е придружен от красиво оформен етикет, който разказва историята му в няколко изречения.Кутията е предназначена за държавни структури, фирми и организации, които провеждат международни събития. Тя е представителен подарък, който „разказва“ чрез храната за съхранените традиции и опазената природа.Идеята ни търси и дава решение на проблема, че в България липсва осъзнаването на връзката между чистата, местна храна, произведена от малки, семейни ферми, честния поминък в икономически слабо развити райони и запазената природа и устойчивото ѝ ползване.Нашата бизнес идея представя много видимо тази връзка и дава възможност на клиентите ни едновременно да покажат специално отношение и внимание към партньорите и клиентите си чрез избора на стойностен подарък с кауза; да подпомогнат недиректно малки природосъобразни бизнеси и да подкрепят опазването на природата.Колко труд е нужен за една \"кутия природа\"Сглобяването на кутията не е толкова трудоемко, но производството на нашите селектирани продукти изисква много усилия. Нашата задача е да подберем качествени и сигурни производители, за да гарантираме на клиентите точно това, което им обещаваме. А общата ни работа води до най-важното за нас – опазена природа.С какво ще участване на Базара на социалните предприятия „Малкото е много“?Искаме да разработим десетки най-различни видове „Природа в кутия“, така че каквато и мечта за своя „кутия“ да има човек, да може да я намери или осъществи при нас. До този момент сме стартирали със смесена, с Коледна, със сладка и солена кутия. А на Базара ще акцентираме с романтичната ни „Природа в кутия“, която съдържа занаятчийски шоколад на \"ГАЙО\" с натурална морска сол, добита от Атанасовско езеро.Впечатлени от стойността на езерото и всичко, което ние от БФБ правим за поддържане на тази ценна Натура 2000 зона, производителите ни даряват 7 % от стойността на шоколада за опазване на Атанасовско езеро.Малка бутилка червено вино, произведено с много любов и старание от малка семейна винарска изба \"Марян\" . Съчетава в себе си свежия и  елегантен характер на българския сорт Мавруд с  плодовия вкус и аромат на класическото Мерло. Ферментирало и отлежало 6 месеца в дъбови бъчви. За романтичната атмосфера ще помогне и ръчно изработената свещ от 100 % натурален пчелен восък, специално изработени от ферма Червенкови.Искаме много фермери да ни търсят и да участват с уникалните си продукти в нашата Кутия. Но да се включат и други малки производители, чийто продукти носят поминък за семействата им или са свързани с опазена или защитена природа.Какво бихте пожелали на участниците програмата на Български център за нестопанско право \"Предприемачество за нестопански организации\"?   Да не се отказват от идеите си, макар че в някои моменти ще им се струва, че гонят вятърни мелници. Но в тази програма ще срещнете много други, подобни на вас, които имат също толкова важна кауза, като вас, които са готови да запретнат ръкави, да учат нови неща и да работят наистина здраво.От тези хора няма да чуете оплаквания или че нещо е невъзможно да се направи или че някой им е длъжен. Те винаги са окрилени, смели и усмихнати. И вярват! В себе си, в каузата си, в това, че заслужават да успеят. Затова трябва да знаете, че и вие ще успеетеКак бихте продължили фразата \"Малкото е много\"?Нашият бизнес като цяло е малък, бутиков и много личен. Нашите кутии са малки, но са изпълнени с голямо съдържание – всеки продукт е добре подбран и има своята собствена стойност, защото е произведен в семейна ферма, от територия със запазена природа и допринася за тяхното взаимно добруване (и на хората, и на природата).Малки са нашите бурканчета, малки са местата, от които идват вкусните продукти, „малки“ са фермерите, които ги произвеждат, малък е и Светът, защото „Природа в кутия“ вече стигна в Хималаите, Франция, Норвегия, Англия и Германия…", "date": "2019.02.14", "title": "'Природа в кутия' радва сетивата, пази традициите и съхранява природата"}
{"url": "https://offnews.bg/futbol/legenda-na-tcska-kritikuva-stolichnite-grandove-697561.html", "text": "Легендата на ЦСКА и бивш капитан на \"червените\" Георги Димитров - Джеки атакува отборите на Левски и ЦСКА в интервю за “Тема Спорт”. Защитникът изказа мнението си за случващото се в лагерите на \"сини\" и \"червени\" събитията, като бе крайно критичен в коментарите съм относно липсата на резултати.“На хората отсега им е ясно кой ще е първи. А кой ще е втори или трети няма никакво значение. ЦСКА и Левски го обърнаха все едно участват на спартакиада - състезават се на олимпийския принцип. Писнало ми е години наред да слушам само оправдания. И винаги има един десетина клакьори, които ги наричам хор “Бодра смяна”. За тях всичко е цветя и рози и няма никакви проблеми. Те възхваляват всеки президент, та чак и Лупи. Фактите са следните - в ЦСКА се наляха много пари, но успехите липсват. Лошото е, че около собствениците се въртят хора, които въобще не са наясно с материята. Затова нека не обвиняват публиката, че не е на стадиона. Когато с години стоиш в подножието и не печелиш мачове и купи, нормално никой няма да идва да те гледа.На Балканите е така - хората са на стадиона само когато големите отбори бият наред и печелят отличия”, продължава Джеки.Той е на мнение, че и Лудогорец е свалил нивото, но причината се крие в не само натрупаната инерция и потенциал, но и липсата на конкуренция, което ги улеснява в шампионата.Димитров не спести похвали за отборите Витоша Бистрица и Ботев Враца, които играят и се справят прилично, без да имат чужденци в съставите си. В своя завършек той си пожелава силни Левски и ЦСКА, за да донесат радост на многобройните си фенове.", "date": "2019.02.14", "title": "Легенда на ЦСКА критикува столичните грандове"}
{"url": "https://offnews.bg/politika/pravnata-komisia-obezsmisli-preferentciite-razreshi-rezultatite-ot-pr-697545.html", "text": "Правната комисия обезсмисли преференциите на изборите за депутати, евродепутати и общински съветници.Промяната в Изборния кодекс беше приета окончателно от правната комисия в парламента, която заседава вече девети час. Според приетите текстове кандидат от листата може да измести друг, само ако събере толкова преференции, колкото са необходими за влизането на един депутат, евродепутат или съветник. Така за пренареждане на листата ще са необходими поне 100 000 гласа. Предложението беше на ДПС и беше прието с гласовете на депутатите от ГЕРБ, \"Обединените патриоти\", ДПС и \"Воля\", а БСП гласуваха \"против\".Депутатите одобриха и предложението на ДПС номерата на партиите в бюлетините да останат. Партиите обаче ще са с номера от 1 до 100, а кандидатите ще започват от 101, за да се избегне феномена \"15/15\", при който избирателите гласуват с преференция за кандидата, който е под същия номер като този на партията.Депутатите приеха и предложението да отпадне забраната за публикуване на резултати от социологически проучвания в деня за размисъл и в деня на изборите. Предложението беше прието с гласовете на ГЕРБ и \"Воля\".Предложението на \"Воля\" да има камери за видеонаблюдение в изборните секции не беше прието.Комисията отхвърли и предложенията на ДПС да отпадне \"изискването за уседналост\" на местните избори, ограничението за разкриване на максимум 35 изборни секции в страни извън ЕС, както и забраната за предизборна агитация на език, различен от българския.Беше приета и промяната, според която ако Върховният административен съд отмени решение на ЦИК, Комисията е задължена да вземе ново решение, но с гласовете на половината плюс един от членовете ѝ, а не с мнозинство от 2/3.Същото ще важи и за обжалвани решения на районните избирателни комисии. Промяната беше обяснена от председателя на комисията Данаил Кирилов от ГЕРБ с това, че досегашното изискване спъвало работата на ЦИК.Очаква се промените в Изборния кодекс да се гласуват утре в парламента.", "date": "2019.02.14", "title": "Правната комисия обезсмисли преференциите, разреши резултатите от проучвания в изборния ден"}
{"url": "https://offnews.bg/futbol/deputat-shte-sviri-v-povtornia-debiut-na-liubo-penev-697581.html", "text": "Един от двубоите с най-голям заряд, този между отборите на Черно море и ЦСКА ще бъде ръководен от Стефан Апостолов. Срещата на \"Тича\" е очаквана с голям интерес, тъй като ще бъде повторен дебют на Любослав Пенев начело на \"армейците\". Помощници на Апостолов, който е и депутат от ПП Герб, ще бъдат Мирослав Иванов и Младен Маринов, а за четвърти съдия бе избран Петър Костадинов. Драгомир Драганов пък бе посочен да води сблъсъкът на другия столичен гранд Левски срещу Локомотив Пловдив.на \"Герена\" Георги Дерменджиев ще изведе \"сините\" в официалния си дебют като старши треньор на Левски. За помощници на Драганов бяха отредени Димо Вълчев и Красимир Атанасов.", "date": "2019.02.14", "title": "Депутат ще свири в повторния дебют на Любо Пенев"}
{"url": "https://offnews.bg/kultura/vtoriat-film-ot-poreditcata-nashite-palkovodtci-e-posveten-na-gen-g-697584.html", "text": "Георги Вазов - човекът, който стои зад думите „Има ли цяр за злото? Да, има! Но за това трябва да се преродим, да се облагородим, да обикнем повече от всичко България и да презрем личните интереси...“, е вторият герой в документалната поредица „Нашите пълководци“ на сдружение „Българска история“ и ЗАД „Армеец“. Образът му оживява във втория късометражен филм от поредицата, за да ни разкаже за живота му още от раждането му, през успешното превземане на непревземаемия Одрин до смъртта му през 1934 г.Георги Вазов е роден през 1860 г., а негови братя са народният поет Иван и бъдещият генерал Владимир. Искрен русофил, през лятото на 1886 г. той участва в детронацията на княз Александър І. По неговите думи: „Целият преврат се превърна в една печална трагикомична история....“ и след неуспеха капитан Вазов бяга в Русия, където завършва образованието си. Присъждат му званието „военен инженер“ и е изпратен далеч в Средна Азия, където строи укрепления и жп линии. След 9 години емиграция Георги Вазов се завръща в България и отново постъпва в Българската армия. Постепенно израства в кариерата и достига поста началник на инженерните войски. Вече генерал, Георги Вазов внедрява в армията ръчната граната като оръжие за близък бой, участва в комисии за закупуване на оръжие от чужбина.Той обаче си спечелва завистта на някои свои колеги, както и скритото недоверие от страна на Двореца. Срещу него е подета яростна кампания, а през 1909 г. дори е инспириран процес. След стотици статии за „злоупотребите на Вазов“, военният съд реално го оправдава, но генералът е принуден да напусне армията. „Клеветническата кампания, водена две години против мен, извърши своето подло дело и ми отрови живота“, пише той.Но през 1912 г. избухва Балканската война и, макар да не е любимец на цар Фердинанд, Георги Вазов е призован отново под знамената. Главното комадване не смее да вземе самостоятелно решение за обсадения Одрин, а всички осъзнават, че неговото превземане ще окаже решаващо значение за изхода на войната. Затова отговорността е прехвърлена на генерал Вазов, като специалист по крепостната война. През януари 1913 г. той с ентусиазъм приема командването на Източния сектор на обсадата.Задачата обаче не е никак проста. Както казва един руски генерал, отбранявал Порт Артур през Руско-японската война: „Одрин е една първокласна крепост и е непревземаема на теория. Но за вас, българите, кой знае... всичко е възможно.“ И се оказва прав. Това е обаче само поредната стъпка за генерал Георги Вазов – подробностите за живота му, гледайте във филма.", "date": "2019.02.14", "title": "Вторият филм от поредицата 'Нашите пълководци' е посветен на ген. Георги Вазов (видео)"}
{"url": "https://offnews.bg/112/izbuhna-pozhar-v-bivshia-zavod-chajka-v-plovdiv-697585.html", "text": "Пожар избухна в бившия завод за чанти \"Чайка\" - сега шивашко предприятие - в Пловдив.Изгорели са платове и шивашки материали, съобщи говорителят на пожарната служба в града Цвятко Дешев. Няма пострадали.Сигналът за димящата сграда на бул.\"Шести септември\" е подаден в 11.30 часа. На мястото са изпратени шест екипа огнеборци с пет противопожарни автомобила. Огънят е тръгнал от склад на втория етаж в шестетажната сграда.Всички работници са били евакуирани.Пожарът вече е локализиран и няма опасност да се разрасне, каза Дешев и поясни, че на мястото остават огнеборци до пълното му потушаване.", "date": "2019.02.14", "title": "Избухна пожар в бившия завод 'Чайка' в Пловдив"}
{"url": "https://offnews.bg/obshtestvo/tri-v-edno-praznuvame-sv-valentin-trifon-zarezan-i-sv-kiril-697496.html", "text": "Православната църква чества днес Успението на Св. Кирил Славянобългарски, по стар стил се празнува Св. Трифон Зарезан, а влюбените си разменят подаръци за Св. Валентин. Константин Философ, наречен Кирил, произхождал от семейството на знатните солунски славяни - Лъв и Мария. Учил е в Магнаурската школа в Цариград. Завършил образованието си с прозвището \"философ\" и бил назначен за патриаршески библиотекар и преподавател по философия.Константин избягал тайно в манастира на малоазийския Олимп при своя брат Методий, където създали славянската азбука и превели свещените книги на Православната църква на езика на солунските българи. Кирил починал в Рим на 14 февруари 869 г. и бил погребан в църквата \"Свети Климент Римски\".Трифон Зарезан е посветен на грижата и любовта на българите към лозата, гроздето и виното. За първи път този празник започва да се чества официално у нас през 1962 г. в деня на Свети мъченик Трифон. Тогава с постановление на Министерския съвет е обявен за професионален празник на лозаря. С въвеждането през 1968 г. на Григорианския календар от Българската православна църква църковният празник на Свети Трифон Зарезан започва да се отбелязва на 1 февруари, а Денят на лозаря - на 14 февруари. Смята се, че Свети Валентин е роден в Италия и е бил християнски епископ. Живял е по времето на император Марк Аврелий Клавдий Втори. Когато императорът забранил на войниците си да се женят с идеята, че като нямат семейство, ще са по-самопожертвователни в битките, войниците християни тайно били венчавани от епископ Валентин. Заради това впоследствие той е обявен за закрилник на влюбените. Обезглавен е през 270 г. заради непреклонната си вяра в Бога, а много скоро след това е канонизиран.Дотогава той бил почитан като покровител на младежите, пътешествениците, пчеларите и болните от епилепсия. Като покровител на страдащите от тази болест, както и на душевноболните, той е почитан и днес.За житието му не се знае много, а голяма част от това, което се знае, е объркано. Объркването идва от това, че с името Валентин има няколко светци. В римския списък на мъчениците от 1584 г. се споменава за трима – единият бил епископ на град Интерамн, другият – свещеник в Рим, а третият – игумен и епископ от Реция. Освен това, поради отдалечеността на времето, образът му бил украсен с митове и легенди. Някои православни и католически справочници посочват римския презвитер и интерамнския епископ като едно и също лице, като се уточнява, че тернийският епископ Валентин е загинал мъченически в Рим на 14 февруари. Други авторитетни източници, като напр.”Пълен месецослов на Изтока” на архиепископ Сергий считат, че няма достатъчно основание да бъдат считани за идентични, но без да отхвърлят категорично такава възможност.", "date": "2019.02.14", "title": "Три в едно: празнуваме Св. Валентин, Трифон Зарезан и Св. Кирил"}
{"url": "https://offnews.bg/tenis/karatancheva-gromi-v-sasht-evtimova-otpadna-ot-chilijka-697560.html", "text": "Българската тенисистка Сесил Каратанчева се класира за втория кръг на турнира в Съпрайз, Аризона с награден фонд от 25 хиляди долара.Поставената под номер 3 българка отстрани миналата през квалификации бразилка Паула Кристина Гонсалвеш с 6:3, 6:1 само за час и десет минути.29-годишната ни представителка осъществи пробив в петия гейм на първия сет за 3:2. До края на срещата софиянката бе безмилостна, губейки само 2 гейма.С победата си Сесил спечели 5 точки за световната ранглиста и 408 долара, а в спора за класиране на четвъртфиналите ще има за съперничка Джулиана Олмос от Мексико.Другата българка Диа Евтимова бе елиминирана от чилийката Даниела Сегел след трисетова битка завършила 6:4, 2:6, 2:6 за малко повече от два часа на корта. Евтимова игра стабилно в първият сет, но във втория играта ѝ се срина и закономерно отстъпи, печелейки едва 4 гейма за следващите два сета.", "date": "2019.02.14", "title": "Каратанчева громи в САЩ, Евтимова отпадна от чилийка"}
