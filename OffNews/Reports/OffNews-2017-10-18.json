{"url": "https://offnews.bg/sviat/iran-prekratiava-iadrenoto-sporazumenie-ako-sasht-se-ottegli-ot-nego-667575.html", "text": "Иранският върховен водач аятолах Али Хаменей обяви, че Техеран ще спазва ядреното споразумение със световните сили, доколкото и другите страни по сделката се придържат към нея, но ще \"я скъса на парчета\", ако САЩ се оттеглят от нея.Хаменей приветства подкрепата на европейските страни за споразумението.Той обаче поиска да се направи повече в тази посока, след като американският президент Доналд Тръмп отказа да потвърди ангажимента на САЩ към сделката.Европа трябва да се противопостави на действията на Америка, заяви той, като допълни, че не е достатъчно на Тръмп само да му се казва да не къса сделката. \"Няма да си хабя времето да отговарям на безсмислените коментари на президента грубиян\", каза аятолахът и предупреди, че ако САЩ се оттеглят от сделката, Иран \"ще я скъса на парчета\".Хаменей заяви, че Иран е решен да продължи спорната си програма за балистични ракети въпреки настояването на Европа и Америка да я прекрати. Техеран казва, че разработва ракети само за отбранителни цели.\"Те (европейците) питат защо Иран има ракети? Защо самите вие имате ракети? Защо имате ядрени оръжия? Не мислим, че е приемливо европейците да се присъединяват към Америка в упражнявания от нея тормоз\", каза Хаменей, цитиран от Ройтерс и БТА.", "date": "2017.10.18", "title": "Иран прекратява ядреното споразумение, ако САЩ се оттегли от него, обяви аятолах Хаменей"}
{"url": "https://offnews.bg/politika/grazhdanite-veche-niama-da-badat-sadeni-bez-da-znaiat-667571.html", "text": "Парламентът прие окончателно промените в Гражданския процесуален кодекс. С тях се ограничават правомощията на частните съдебни изпълнители, а гражданите вече няма да бъдат съдени, без да знаят. От парламентарната трибуна омбудсманът Мая Манолова благодари на депутатите за гласуваните поправки.Парламентът прие да има съразмерност между принудителното изпълнение към длъжник и размера на задължението.В кодекса беше записано, че наложените от съдебния изпълнител обезпечителни мерки и предприетите изпълнителни способи трябва да са съразмерни с размера на задължението, като отчитат всички данни и обстоятелства по делото, процесуалното поведение на длъжника и възможността вземането да остане неудовлетворено.Депутатите въведоха и текст, по силата на който частен съдебен изпълнител ще отговаря за вреди, причинени от процесуално незаконосъобразно принудително изпълнение и когато е наложил обезпечения, които са явно несъразмерни с размера на задължението по изпълнителното дело.Беше приет и текст, според който запор на банкова сметка на длъжник се налага до размера на дълга по изпълнителното дело.Депутатите разписаха подробно и случаите на несеквестируем доход.В закона беше въведена възможността длъжниците да оспорват оценките на недвижими имоти, когато се изнасят на публична продан. С това се цели прекратяване на практиките да ти продадат на безценица жилището и ти да останеш вечен длъжник, обясни пред журналисти омбудсманът Мая Манолова.Председателят на Комисията по правни въпроси Данаил Кирилов заяви в пленарна зала, че с тази промяна се дава гаранция за достоверност на оценката на даден имот.Мнозинството в зала отхвърли предложения за въвеждане на десетгодишна давност за всички необезпечени вземания срещу физически лица. Според Филип Попов от БСП въвеждането на тази давност няма да реши проблема с т.нар. \"вечен длъжник\". Крайно време е да изпълним изискванията на ЕС за приемане на закон за фалит на физическите лица, заяви той.Данаил Кирилов от ГЕРБ каза, че предложенията не са били подкрепени не заради мнението на опозицията, а заради становища на научната общност. Съображенията са, че 10 години са кратък срок при настоящата скорост на правосъдието, посочи Кирилов. Според него закон за фалит на физическите лица няма да реши проблема, а напротив - с него ще се създаде робия.Депутати от ГЕРБ, Обединените патриоти и БСП се поздравиха с приетите промени в ГПК и изразиха надежда те да окажат положителен ефект върху гражданите. Омбудсманът Мая Манолова също благодари за ангажираността на депутатите.Това е първият парламент, който се реши на стъпката да ограничи правомощията на частните съдебни изпълнители, отбеляза тя. Ангажирам се да следя зорко как се прилагат новоприетите текстове и дали дават ефект, каза Манолова. Тя заяви и че ще продължи да работи за търсене на решение по това гражданите да могат да оспорват случаите, когато смятат, че кредит в банка не е предсрочно изискуем или че размерът на дълга не е правилно определен.", "date": "2017.10.18", "title": "Гражданите вече няма да бъдат съдени, без да знаят"}
{"url": "https://offnews.bg/interviu/andrej-arnaudov-kak-da-napravim-demografiata-interesna-tema-i-zashto-667567.html", "text": "- Удовлетворени ли сте от резултатите на първото издание на кампанията \"Направи го за България\"? Колко души се включиха?- Да, повече от удовлетворени сме. Включиха се 1237 двойки, всички с деца, заченати през 2016 година. Но по-важното е ние, хората с влияние в медиите, да направим темата за демографията и раждаемостта интересна. Иначе тя е само статистика. Политиците си говорят, че има демографска криза, която вече е дори демографска катастрофа, но това са само цифри. Тази тема става интересна с говорене, с добри примери.- Какви хора се включиха в кампанията?- Радва ни, че това са главно хора с висше образование, интелигентни, работещи. Такива, които отлагат раждането на дете просто защото имат други приоритети.- Какви са според Вас основните прични за ниската раждаемост у нас?- Две са. Първата важи не само за нас, а и за богатите нации. Човекът от западната култура освен правенето на деца има и други приоритети. У нас тази причина се комбинира с финансовите проблеми. Можем да добавим и емиграцията през последните 27 години. Проведохме анкета сред нашите участници, чиито резултати предстои да обобщим и да предоставим на институциите. Интересно е, че те отправят предложения не толкова към държавата, а към градската среда, към бизнеса и работодателите.- Какви например?- Да има повече места за отдих, тротоари за движение с колички, за детските градини. В много заведения няма детски кътове, а само в заведения над 3 звезди същестува изискване да предлагат детски столчета за хранене. Има и препоръки за по-гъвкаво работно време на родителите с малки деца и за разбиране по отношение на заетостта.- Ще има ли и други издания на кампанията?- Да, ще я превърнем в традиция. Скоро започва кампания за заченати бебета през 2017 г. Такива кампании се правят не само у нас. Различното е, че нашата се осланя на православната традиция, благодарение на която са се запазили много семейни ценности. Благодарни сме, че патриах Неофит лични подкрепи инициативата. А кръщенетата на децата от кампанията ще бъдат освободени от такса.- Определили ли сте за какво ще отидат събраните от кампанията средства?- Обявихме, че ще дарим на фондация \"Искам бебе\" по минимум 1 лев за всяка записала се двойка. Всъщност ще умножим сумата няколко пъти и ще я дарим на фондацията.- Няколко родители са Ви избрали лично за кръстник на децата си? Вълнувате ли се?- Бил съм кръстник на деца на мои близки хора. Сега, в деня на св. Иван Рилски, ще стана кръстник на 15 бебета, чиито родители са ме посочили лично. Ще се опитам да се отнеса с необходимото уважение и сърдечност. Много им благодаря за доверието! Повечето родители са избрали собствени кръстници. Останалите са посочили някои от популярните личности, подкрепили кампанията. Приемаме го като голяма чест. Аз съм кръстен в онова време, когато хората рядко са кръщавали децата си след като се родят. Моите родители са ме кръстили като съвсем малък. Слава богу, връзката между църквата и хората не е скъсана за онези 45 години. Днес традициите стават модерни.Благодаря на всички дарители и партньори, които ни подкрепиха. Децата ще получат сребърни кръстчета със св. иван Рилски, както и детски продукти от \"Тео бебе\".", "date": "2017.10.18", "title": "Андрей Арнаудов: Как да направим демографията интересна тема и защо има криза в раждаемостта"}
{"url": "https://offnews.bg/kultura/folker-shliondorf-poluchi-nagradata-na-cinelibri-za-tcialosten-prinos-667576.html", "text": "Големият европейски режисьор Фолкер Шльондорф се увенча с наградата на фестивала CineLibri за цялостен принос към киното и литературата заради огромната вътрешна енергия, интелигентност и страст, с които одухотворява и пренася на екран едни от най-значимите литературни персонажи на всички времена. Шедьоврите на писатели като Макс Фриш, Гюнтер Грас, Хайнрих Бьол, Роберт Музил, Маргарет Атууд и Марсел Пруст живеят втори живот благодарение на неговата продуктивна и неизтощима фантазия.Известният с фразата „Киното е светлина, сянка, движение“ режисьор е сред най-изтъкнатите фигури на европейското кино, спряган като един от основоположниците на „новата вълна” в немската кинематография. Любовта му към литературната класика ражда знакови адаптации на голям екран като „Тенекиеният барабан”, „Изгубената чест на Катарина Блум”, „Хомо Фабер”, „Горски цар”.Шльондорф пристигна в България вчера, за да се срещне с българската публика и да стане свидетел на панорамата на негови филми в рамките на „Синелибри” 2017. Три великолепни екранизации под негова режисура можем да гледаме до края на фестивала: „Историята на прислужницата“ по дистопичното произведение на Маргарет Атууд, „Хомо Фабер“ по емблематичния роман на Макс Фриш и „Една любов на Суан“ по монументалната творба „По следите на изгубеното време“ на Марсел Пруст.На среща при президента на България Румен Радев вчера беше израелският писател Давид Гросман, който също гостува у нас по покана на „Синелибри”. Тази вечер от 19:00 ч. носителят на международната награда „Ман Букър“ 2017 ще представи романа си „Един кон влязъл в бар“ в литературен клуб „Перото”.", "date": "2017.10.18", "title": "Фолкер Шльондорф получи наградата на CineLibri за цялостен принос в киното"}
{"url": "https://offnews.bg/futbol/turtci-vadiat-pachki-za-mari-stoilov-667545.html", "text": "Бившият треньор на Левски Станимир Стоилов е изкушаван с отлична оферта от турския Трабзонспор. В момента Мъри води казахстанския Астана и е пред спечелване на поредна титла в местното първенство.Медиите в южната ни съседка пишат, че Стоилов е един от възможните заместници на освободения Ерсун Янал.Турците били готови да плащат по 2 милиона долара годишно на новия си треньор, който да ги вдигне на крака. Янал беше уволнен след загубата в неделя с 1:6 от Акхисар, информира \"Тема Спорт\".След изиграването на осем кръг Трабзонспор върви 11-и с едва две победи. Другите имена, които циркулират, са на легендата Фатих Терим, Роберт Просинечки, Мишел Прюдом  и местния специалист Реза Чалъмбай.Наскоро Мъри заяви, че се чувства добре в Казахстан и иска да преподпише. Под негово ръководство тимът на Астана е фактор в местното първенство и играе редовно в европейските клубни турнири.Утре му предстои мач от Лига Европа с Макаби Тел Авив, където треньор е Жорди Кройф.", "date": "2017.10.18", "title": "Турци вадят пачки за Мъри Стоилов"}
{"url": "https://offnews.bg/litca/filosofia-na-dzhaza-romantichnata-mira-katcarova-667501.html", "text": "Мирослава Кацарова е дама, която привлича погледите към себе си. Гласът ѝ, русата и къдрава коса, големите бижута и елегантните шарени дрехи - всичко в нея казва без глас \"аз съм артист с вкус\". А след разговор с нея смело може да се твърди, че е и ерудирана млада жена, чийто магнетизъм изпълва пространството наоколо. Тя е един от големите радетели на джаза, смело заела се със задачата да разпространява тази музика по родните ширини - от София, през Пловдив, до Созопол, Мира пее, организира концерти и събития - напълно независима, без да разчита на подкрепата на големи продуцентски къщи.Романтиката и поезията сякаш имат едно особено изражение в личността ѝ - Мира гледа на целия свят през призмата на високи естетически ценности и успешно заразява хората с тях. Тя стои и зад едно от най-големите джаз събития у нас - Пловдив джаз фест, което в рамките на 4 дни представя влиятелните имена на световната и българска джаз сцена. За да могат българите да се насладят на съвременните \"светила\" на сцената, тя признава, че се е лишавала дори от сън. От 1 до 4 ноември в Пловдив ще видим професора и шеф на \"Кенеди джаз център\" във Вашингтон Джейсън Моран и Дони Маккаслин - човекът, който стои зад последния албум на Дейвид Боуи.Феновете на стила я познават и като водеща на авторските предавания по Jazz FM \"Дезафинадо\" и \"Singin’ n Swingin\". През 2001 г. издава първия си студиен албум \"Бяло в бяло\", през 2012 г. - \"Vuelvo al sur\", а през 2016 г. - \"Мy cinema\".Всъщност за Мира музиката е живот, а джазът - неговата философия. Любовта към стила се заражда в Пловдив през 80-те години на миналия век, когато \"джазът не беше забраняван, но беше слаган встрани, нямаше традиции в слушането му.\" Признава, че е бягала от училище, за да ходи на джаз срещи.Освен красотата на джаза, певицата е пленена и от личностите, които са направили тази музика толкова влиятелна, още от съвсем малка: \"Аз пея, откакто се помня. Музиката избра мен, не аз нея. Още от малка пеенето беше моята най-естествена форма на изразяване. Един ден случайно попаднах на биографията на Били Холидей и тогава открих за себе си тази изключителна дама. Във вокалната ѝ фраза има вродена тъга, която е провлачена и много неповторима, никой не може да я имитира. Тя е един от най-влиятелните образи в джаза, появил се още през 30-те години на миналия век. Оставила е дълбоки следи във вокалната музика. Влюбих се в противоречието, което съдържа тя - образът на тъжен, до някаква степен обречен човек и жена, каквато е била тя, се сблъсква със сценичното ѝ Аз - щастливо, ведро, неслучайно са я наричали Lady Day.\"С вдъхновението от Били Холидей и любовта ѝ към философията и хуманитарните науки тя отива в София, където учи в Богословския факултет на СУ. \"През деня четях, вечер пеех по клубовете, научих се на тази музика на сцената\", разказва Мира, \"така започна всичко\". Съвсем естествено Мира решава, че трябва да покаже на хората своята най-голяма любов. Преди няколко години тя се заема със задачата да организира фестивал, който да събере на едно място най-големите имена на съвременната джаз сцена. И решава домът на събитието да бъде Пловдив, но не защото е родом от града:\"Пловдив влияе на сетивата - заради атмосферата, заради времето, заради светлината, която променя цветовете. Може би не е случаен фактът, че именно там има много художници. Заради ароматите по улиците. Заради това, че усещаш междинните сезони като нещо значимо и важно, отварящо сетивата. Например, когато човек се разхожда по улиците през октомври или ноември, може да бъде погълнат от една много красива мъгла, ухаеща по поетичен начин на гниещи листа, кестени и печени чушки. Ето така мирише в Пловдив. Или пък на пролет: Там светлината е толкова пълна с жълто и оранжево, има някаква различност в този град. Светът просто става по-шарен и красив, по-човечен. Там съжителстват различни общности и религии в голяма добронамереност - българи, турци, гърци, арменци, евреи. До голяма степен не мога да разбера докрай очарованието на този град, но джазът много му отива като саундтрак\", категорична е Мира, \"импровизацията е изразно средство, характерно за джаза. В Пловдив спокойно можеш да импровизираш, без да се чувстваш виновен, че не си спазваш плановете. Може да се впуснеш в спонтанни срещи и дейности изневиделица. Много мъдър град\".За осъществяването на Пловдив джаз фест тя работи с няколко верни съмишленици. Признава, че \"не е лесно да си независим\", но не обича думата \"трудно\", затова и рядко я използва, общо взето само в максимата \"Ако ти е трудно, значи се изкачваш. Ако ти е лесно, значи падаш надолу\". Трудностите стимулират Мира, тя успява да събере малък екип от хора, които също като нея са влюбени в джаза и заедно успяват да убедят община Пловдив, много компании и хора да подкрепят фестивала - от любов към изкуството.Убедена е, че именно защото прави нещата с любов, те се получават. Тази година Пловдив джаз фест влиза и в официалните събития от програмата на града за \"Пловдив - европейска столица на културата 2019\". \"По пътя си срещам много читави хора. Нищо, че се твърди, че в България средата е само от тарикати. Срещам хора, които са ангели, те ми помагат\", казва Мира, \"много хора ни помагат, не са един и двама, както и Фондация \"Пловдив европейска столица 2019\". А тя успява да убеди всичките си \"ангели\" да се присъединят към нея с простото си разбиране за джаза: \"Аз и екипът ми вярваме, че джазът променя манталитета, чувството за вкус и потребностите. Когато един човек ходи на театър, чете книги, слуша хубава музика и пътува, накрая му е по-лесно да бъде добър, да избира доброто. Лесно е да избереш омразата, по-трудно е да бъдеш духовно щедър. А джазът помага да избираш доброто, въпреки всичко. Ама въпреки всичко! Това е форма за взаимодействие с живота. Целият екип на Пловдив джаз фест харесва тази музика и иска да покаже, че има много добри артисти в световния и българския джаз. Искаме да покажем новите и модерни лица в тази музика, които я променят\", казва тя. И наистина програмата на фестивала е повече от впечатляваща. В първата вечер на 1 ноември ще видим Джейсън Моран със специален бенд, които ще изпълнят трибют концерта за Телониъс Монк \"In My Mind: Monk\". \"Тази година се честват 100 години от рождението на един от най-големите джазмени Телониъс Монк. Той е написал \"'Round Midnight\", променил джаза, през 1959 г. прави исторически концерт с една нестандартна група от 10 човека. Един от най-големите пианисти и джазмени в Ню Йорк Дейсън Моран ще пресъздаде този исторически концерт с група от 10 първокласни музиканта. Интересното при него е, че той е като ренесансова личност - освен музикант, той е преподавател, шеф на \"Джаз Кенеди център\" във Вашингтон, а също така е и визуален артист. Неговите произведения са показвани на Венецианското биенале. Не го казвам случайно - по време на концерта ще видим и негови визуални инсталации, така че ни очаква цял спектакъл\", обещава Мира.  По време на Пловдив джаз фест всяка вечер ще бъдат изпълнявани два концерта, но билетът за тях е само един. След Джейсън Моран на сцената на Дом на културата \"Борис Христов\" ще излезе и Хилда Казасян, която ще почете Ела Фицджералд в концерт, създаден специално за фестивала. На 2 ноември ще видим Христо Йоцов - един от най-значимите български джазмени, който също така е и професор, казва Мира. Той ще изпълни последния си проект \"Jazz Cats\". По-късно на сцената ще излезе Дони Маккаслин Бенд.\"Дони Маккаслин за мен е най-интересният джазмен в момента. Преди време Маккаслин свири с неговия квартет, а Дейвид Боуи влиза в клуба и го чува. По-късно получава писмо от Боуи с покана да напише и аранжира музиката за Боуи - нещо толкова предизвикателно! Така се ражда \"Blackstar\" - последният албум на британеца, спечелил 5 награди \"Грами\". Пуснете си предходния албум на Боуи и \"Blackstar\" и ще разберете кой е Дони Маккаслин\", уверява ни Мира.Третата вечер е посветена само на българи. В първия концерт ще видим Антони Дончев, а по-късно сцената ще завземат четирима господа, които ще направят един необичаен музикален експеримент - певци от различни стилове ще пеят джаз. \"В последните две издания на Пловдив джаз фест направихме два концерта, които се казват \"Четири дами пеят джаз\" и \"Четири дами пеят боса нова\". Те бяха изпълнявани от мен, Белослава, Рони и Хилда Казасян. Тази година обаче четирима господа ще пеят джаз\", продължава тя. Орлин Павлов, Павел Терзийски, Свилен Ноев и Стефан Вълдобрев ще излязат от обичайните си образи и ще се превърнат в първокласни джазмени. \"Последната вечер е посветена на законодателя в съвременния джаз\", категорична е Мира - Джошуа Редман. Неговото трио се състои от бас, барабани и саксофон. \"Той създава нови музикални идиоми, цели масиви от музикални изказности, които младите хора взимат за себе си и създават нови стилове и явления. Това наистина е едно възраждане на джаза\", допълва тя. След всеки фестивален ден пък посетителите ще могат да се насладят на афтърпарти в \"Bee Bop Caffe\", ще бъде организиран младежки конкурс за млади джазмени, ще бъде дадена награда за цялостен принос, а също така ще бъде открита и фотографска изложба, по време на която ще видим и нещо сладко - деца, които пеят джаз.Определено ни очаква не просто фестивал, а цял празник на джаза, така че запазете датите между 1 и 4 ноември, а ако нямате възможност да отидете в Пловдив, Повече информация за ще откриете на официалния сайт на събитието и ", "date": "2017.10.18", "title": "Философия на джаза: романтичната Мира Кацарова"}
{"url": "https://offnews.bg/nashite-avtori/shapkata-na-jimi-sobara-667563.html", "text": "Jimi Sobara е роден през 1979 г. в Стара Загора, откъдето е родом майка му. След като се ражда, семейството се мести в Казанлък. И историята започва – в това малко индустриално градче, където обаче винаги е имало поезия и музика, Jimi става едно от запомнящите се лица.Запалва се по музиката на пет или шестгодишна възраст, когато по-големият му братовчед, който има няколко акустични китари, му подава една от тях в ръцете. Jimi я хваща обратно.Ти левичар като Jimi Hendrix ли си,пита братовчед му и ето че псевдонимът Jimi е роден. Братовчедът показва различни акорди на малкия Jimi, който вече изявява своя вкус: вместо Rolling Stones и Led Zeppelin, той предпочита AC/DC и Metallica.Sobara идва значително по-късно, чак през 2008-а г., когато Jimi пресича светофара на „Сливница“ и „Опълченска“ късно през нощта. Чакайки да светне зелено, той си казва: докато светне, ще измисля псевдонима си и ще бъде само той! Пресичайки, в ума му изскача Sobara и музикантът става разпознаваем именно с този псевдоним.Завършва Хуманитарната гимназия „Св. Св. Кирил и Методий“ в Казанлък в паралелка с интензивно изучаване на история и литература – предмети, които тогава го увличат. Помни, че приемният изпит е бил есе и той се е справил добре и с удоволствие. Паралелно със средното си образование Jimi изкарва и градската музикална школа, където четири години учи солфеж. Приблизително по същото време започва и уроци по китара при друг китарист, който тогава се обучавал в Консерваторията, понастоящем живеещ в Германия. При него изучава класическа музика.Тогава някъде във времето се ражда и група Авангард, в която Jimi Sobara свири на китара. Останалите от състава са Бончо Бонев (вокали), Паисий Петков (бас) и Пламен „Помпата“ (барабани). Авангард свирят авторски песни на българки език. Jimi си спомня с усмивка как с групата са подгрявали Остава на митинг на СДС в Казанлък, а купонът е продължил в култовия бар „Стъргалото“. „Тогава времето беше такова“, споделя китаристът.Следва казармата в Карлово, където служи в Корпус за бързо реагиране. След уволняването му, Jimi и Авангард записват албума „Пулс“ с девет рок парчета на български език. „Посвирихме малко и аз видях, че почнаха да дърпат към комерсиалния живот. Семейство, работа… И почнаха да изоставят музиката. Не идваха на репетиции, закъсняваха… Видях накъде отиват нещата и си казах, че така няма да стане“.И заминава за Франция, където живее сестра му и където той прекарва времето си като уличен музикант. Незабравимо, макар и кратко заради визовия режим време.Jimi свири по улиците на Екс ан Прованс –родното място на Пол Сезан – и се наслаждава на старинните сгради в малките потайни улички, където на всеки ъгъл има свирещ артист. Оттогава датира и познанството му със ZAZ, която в онова време заедно с триото си също е пяла на улицата.След като се връща в България, музикантът се установява в София и необходимостта от средства за живот го отвеждат до кухнята на един приличен ресторант в кв. Лозенец, където влиза като мияч на марули и с времето се превръща в помощник-готвач, а накрая и в главен готвач. „Не можех да си изхарча парите“, смее се Jimi.И когато става на 28 години, записва първия си самостоятелен албум.Пътят пред него вече е начертан и той води единствено към музиката.Всичко става като насън. Jimi посещава софийския клуб „Библиотеката“, където е пленен от един китарист-перуанец – Рикардо Уачия. Сприятелява се с него и му изпраща своите парчета от Авангард. Рикардо, който е много добър sound engineer, също е възхитен от Jimi Sobara и му предлага да му запише солов албум. Jimi е в шок. Не вярва на късмета си и е леко притеснен дали ще успее да съчини десет парчета. Но ето че започва и се запалва да работи по този проект – в домашното си студио композира, а записва при Рикардо Уачия, който му прави мастеринга. Албумът се казва „Midnight Motel” и е от 2009 г.И така, следват общо шест албума: “Midnight Motel” – 2009, “Velvet” – 2011, “The Pearls” – 2012, “Fight of the Beauty” – 2013, “Taboo” – 2015, “Infinite Soul” – 2016.„Всеки албум е абсолютно различен. “Midnight Motel” и “Velvet” имат метъл звучене, има и акустични парчета, докато “The Pearls” е смесица от chill out и blues, в него няма рок, клубен албум е. Добавям нови стилове в моя стил. Когато имаш свой собствен стил, почваш да го разкостваш… Във всеки стил правиш своя. Някои точно определени детайли излизат веднага, други мисля много време. Това не е импровизация, тези неща съм ги мислил много детайлно“, разказва музикантът, който изпитва истинска благодарност към Рикардо Уачия и казва за него:Албумите на Jimi Sobara са звучали в ефира на Z-Rock, радио Тангра и БНР. Давал е интервю на Тома Спространов. И е осъществявал турнета из цялата страна, които са му донесли незабравими мигове. За всичко това се е преборил почти сам.", "date": "2017.10.18", "title": "Шапката на Jimi Sobara"}
{"url": "https://offnews.bg/zvezdi/dzhenifar-lourans-razkaza-za-tormoza-kojto-e-tarpiala-kato-neizvestna-667572.html", "text": "Дженифър Лоурънс разказа, че в началото на кариерата си е била принудена да се съблече гола пред филмови продуценти, които й казали, че трябва да отслабне.В реч по време на събитието \"Жените в Холивуд\", организирано от списание Elle, 27-годишната актриса сподели, че била напълно безсилна в дадената ситуация, тъй като е била неизвестна актриса.\"Сега славата ми ме пази от подобни обиди. В един идеален свят всички ще бъдем третирани по един и същи начин, но дотогава ще дам своя глас на всяко момче, момиче, мъж или жена, които смятат, че не могат да се защитят в дадена ситуация\", каза тя.Актрисата, която спечели \"Оскар\" през 2013 година за ролята си в \"Наръчник на оптимиста\", разказа на публиката за прослушване за филм, по време на което продуцентката я накарала да се съблече почти гола. Тя описа преживяването като „унизително“, тъй като е трябвало да застане до момичета, които били по-слаби от нея.\"Казаха ми, че трябва да отслабна със 7 килограма за две седмици. Едно от момичетата преди мен беше уволнено, защото не беше успяло да отслабне достатъчно бързо\", добави тя.Лорънс каза, че продуцентката й е казала да използва свои голи снимки като „вдъхновение“ за диетата си.\"След това говорих с друг продуцент, който каза, че не вижда защо са ме карали да отслабвам. Тогава се почувствах зле, тъй като бях позволила на тази история да ми повлияе\". Тя обясни, че си е замълчала, защото е смятала, че трябва да го направи, за да си пробие път в Холивуд.Речта на Лоурънс е провокирана от  и обвиненията в сексуален тормоз срещу него, което доведе до по-откритото говорене за сексуалния тормоз и сексуалните посегателства над жените във филмовата индустрия.Дженифър Лоурънс е работила и с Харви Уайнстийн - във филма \"Наръчник на оптимиста\". След началото на скандала тя заяви: \"Такъв тормоз е непростим и абсолютно разстройващ. Работих с него преди пет години и не съм изпитвала лично никаква форма на тормоз от негова страна, нито съм знаела за тези случаи\". ", "date": "2017.10.18", "title": "Дженифър Лоурънс разказа за тормоза, който е търпяла като неизвестна актриса"}
{"url": "https://offnews.bg/futbol/isliamisti-plashat-mondial-2018-667579.html", "text": "Терористичната организация \"Ислямска държава\" отново заплаши с атентати по време на Световното първенство по футбол в Русия през следващото лято.В контролиран от ислямистите сайт се появи колаж, на който боец на терористичната мрежа стои на фона на логото на мондиала и стадиона във Волгоград. Нарисувана е и бомба, а отдолу на руски език пише “Очаквайте ни”.Терористите и преди са отправяли заплахи за кървава разправа по руските стадиони през лятото на 2018 г.Последната засега атака на терористите в Русия беше през април, когато самоделно взривно устройство уби 14 души в метрото в Санкт Петербург.Само преди седмица пък ислямистите публикуваха видео, на което имаше образите на Доналд Тръмп и Владимир Путин с дупки от куршуми в главите им.Мондиалът ще се състои от 14 юни до 15 юли с участието на 32 отбора. Мачовете ще се играят на 12 стадиона в 11 града в Русия. България отново не успя да се класира.", "date": "2017.10.18", "title": "Ислямисти плашат Мондиал 2018"}
{"url": "https://offnews.bg/kultura/nim-ostana-bez-direktor-sled-konkursa-za-nov-shef-667574.html", "text": "Националният исторически музей остана без шеф, след като вчера се проведе за първи път от 10 години насам конкурс за нов директор, който обаче приключи без класиране.За най-високата позиция в културната институция се бореше единствено проф. Вера Бонева, преподавател по история в Библиотекарския институт (УниБИТ). Тя бе конкурент на проф. Божидар Димитров На вчерашното заседание в Министерство на културата комисията, назначена от Боил Банов, не е дала на Бонева нужните 2/3 от 792 точки, които и бяха необходими, за да се класира, съобщиха от министерството.Изслушването на Бонева бе вчера, но то не бе публикувано във видеоканала на министерството, каквато е обичайната практика. В края на февруари служебният министър на културата Рашко Младенов обяви конкурс за директор на музея, чийто шеф в продължение на 16 години с малки прекъсвания бе титуляр проф. Димитров. Предшественикът на Младенов - Вежди Рашидов, упорито отказваше да обяви конкурс за позицията, въпреки че по закон шефът на НИМ е с 5-годишен мандат.", "date": "2017.10.18", "title": "НИМ остана без директор след конкурса за нов шеф"}
{"url": "https://offnews.bg/futbol/grigor-zapochva-sreshtu-poliaka-ianovich-v-stokholm-667570.html", "text": "Двуметровият поляк Йежи Янович е първият съперник на Григор Димитров в тенис турнира от сериите АТР250 в Стокхолм.Преминалият през квалификациите Янович се справи с 6:2, 3:6, 6:3 срещу Пиер-Юг Ербер от Франция в първи кръг на събитието в шведската столица.Като шести поставен Григор започва направо от осминафиналите, а противникът му е коварен, защото вече два пъти тази година му създава проблеми - в София през февруари Димитров надви трудно Янович, а после загуби от него на тревните кортове в Щутгарт.26-годишният хасковлия спечели първата си титла от веригата на АТР именно в шведската столица през 2013 година, а година по-късно достигна и до финала, припомня Спортал.Той ще стреми към четвърти трофей за сезона и общо осми в кариерата си. 203-сантиметровият поляк, 26-годишен, е бивш номер 14 в класацията на АТР, но в момента заема 141-ата позиция.Двамата имат по две разменени победи в общо четирите срещи помежду си, като за последно те играха на трева в Щутгарт през юни, когато Янович триумфира със 7:6(4), 6:3, 6:4. По-рано през сезона в София през февруари Димитров спечели трудно с 4:6, 6:3, 7:5 по пътя си към трофея.", "date": "2017.10.18", "title": "Григор започва срещу поляка Янович в Стокхолм"}
{"url": "https://offnews.bg/112/pian-strelia-naposoki-v-stolichnia-kvartal-lozenetc-667573.html", "text": "Пиян мъж стреля напосоки в столичния квартал \"Лозенец\". По информация на bTV петима мъже седнали да пият от сутринта в заведение в квартала. Около 13.30 ч. един от тях извадил пистолет и започнал да стреля безразборно. Сигналът за стрелбата е подаден около 13.40 часа.Пет куршума се забили в стената на близкия блок, а един счупил стъклото на апартамента на младо семейство, като минал на метри от тях. За щастие, инцидентът се размина без жертви. Стрелецът е арестуван. Той не е криминално проявен, а пистолетът, с който е стреляно е законно притежаван. ", "date": "2017.10.18", "title": "Пиян стреля напосоки в столичния квартал Лозенец"}
{"url": "https://offnews.bg/politika/vatreshniat-ministar-poiska-da-se-izchistiat-vsichki-gnili-iabalki-ot-667581.html", "text": "За мен е много важно да се изчистим от всички гнили ябълки в МВР. Това заяви вътрешният министър Валентин Радев след изслушване във вътрешната комисия в парламента заради арестуваните за разпространение на наркотици полицаи. Радев посочи, че се надява и други служители на МВР, нарушили закона, да бъдат залавяни. По думите му два са инструментите за справяне с корупцията във ведомството - Инспекторатът на МВР и отделът \"Вътрешна сигурност\", както и повишаването на заплащането, което според министъра към момента е постигнато.Радев коментира и предстоящия в неделя протест на полицаите. Запитан дали ще се срещне с протестиращите, той посочи, че не е негова работа да ходи по протести. Радев отново призова полицейските синдикати да поставят проблемите, за които протестират, в Съвета за социално партньорство към министерството и поиска аргументи за исканията им.На въпрос за решението на правителството за мерките за борба на тероризма и радикализма Радев отговори, че в България радикализъм не се наблюдава, освен в Пазарджик и в други две населени места.", "date": "2017.10.18", "title": "Вътрешният министър поиска да се изчистят всички гнили ябълки от МВР"}
{"url": "https://offnews.bg/112/mazh-izpolzva-kote-kato-zhiva-strav-za-da-uchi-bojnoto-si-kuche-pred-667580.html", "text": "32-годишен мъж от Тутракан публикува в социалните мрежи видео как използва коте за жива стръв, за да обучава бойното си куче. За видеото съобщиха природозащитници. 32-годишният мъж е арестуван. Полицейската проверка е започнала малко след публикуването на скандалното видео в социалните мрежи. Клипът е заснет от съпругата на 32-годишния мъж пред детето им. Видеото е заснето на 16 октомври, съобщават от полицията. Проверката по случая продължава. ", "date": "2017.10.18", "title": "Мъж използва коте като жива стръв, за да учи бойното си куче, пред детето си"}
{"url": "https://offnews.bg/evropa/otnovo-evakuiraha-novata-sgrada-na-saveta-na-es-ima-obgazeni-sluzhite-667577.html", "text": "Новата сграда \"Европа\" на Съвета на ЕС в Брюксел беше евакуирана за втори път в рамките на няколко дни. Днес тя отново е била задимена, \"въпреки проверките и предприетите предпазни мерки\", съобщиха от институцията, цитирани от БТА.Отново, както и миналата седмица, задимяването е започнало от една от кухните на сградата, открита за ползване едва преди 10 месеца. Сградата беше евакуирана. Отново има обгазени служители. На 13 октомври двайсетина служители в сградата бяха натровени от дим, излязъл от вентилацията на една от кухните в \"Европа\". Според местни медии поне петима от пострадалите тогава са били приети в болница.Заради случилото се срещата на върха на ЕС, планирана за утре и вдругиден в Брюксел, няма да се състои в новата сграда на Съвета на ЕС, както беше първоначално предвидено, а в старата сграда \"Юстус Липсиус\" като предпазна мярка.Тя се намира на около 100 метра от чисто новата сграда \"Европа\". ", "date": "2017.10.18", "title": "Отново евакуираха новата сграда на Съвета на ЕС, има обгазени служители"}
{"url": "https://offnews.bg/politika/rb-sazdavat-nova-komisia-zlatanov-koiato-da-krade-biznesi-667550.html", "text": "Изходът от разговорите на Консултативния съвет за национална сигурност е кръгла нула и дава знак за политическа безплодност на институциите. Провалът на първото и неразбирателството на второто заседание на Съвета показаха, че напъните за започване на ефективна борба с корупцията са провал. Това се казва в позиция на Реформаторския блок по темата.Според реформаторите съглашението между ГЕРБ и БСП на антикорупционния орган да се дадат разследващи функции и въвеждането на такава възможност през НК спрямо частни фирми е ясен знак за замазване на борбата с корупцията.\"Зад завесата на КСНС прозира тайният кроеж на управляващите - да създадат поредната комисия \"Златанов\", която да се превърне в бухалка за преразпределяне на бизнеси, и лично да пишат в тефтерчето на новият шеф \"да се удари\" този или онзи. А фалшивото състезание между беквокалите на ГЕРБ и БСП кой е по-по-най по антикорупционност е просто игра на провалени, бездарни актьори\", заявяват от Реформаторския блок.Според реформаторите замитането на скандалите с шуробаджанащината не отговори на очакването на българското общество за решаване на проблема с политическите назначения.Оставянето на крайното решение в ръцете на изчерпаното от принципи 44 Народно събрание, поставя всички граждани на България в ролята на големите губещи. Тези, които трябва да бъдат проверени и наказани, ще решат да назначат и респективно как да овладеят новото ръководството, твърдят още от извънпарламентарното дясно обединение.От РБ настояват в закона да има предвидена възможност хората да подават анонимни сигнали, да се гарантира независимост при избора на ръководство на органа за борба с корупцията чрез участието на най-малко 2 институции (президент и парламент) и да има редовни проверки за почтеност на служители и ръководство на структурата.", "date": "2017.10.18", "title": "РБ: Създават нова комисия Златанов, която да краде бизнеси"}
{"url": "https://offnews.bg/sviat/opozitcionnata-zhurnalistka-ksenia-sobchak-se-kandidatira-za-prezident-667582.html", "text": "Опозиционната журналистка Ксения Собчак се кандидатира за президент на Русия на изборите през 2018 г.\"На 36 години съм и реших да се кандидатирам за президент. Искам да върна възможността да се гласува \"против всички\", се казва в обръщение на Собчак на специално създаден за кампанията сайт. \"Когато бях на 18 години, Путин стана президент. Децата, които се родиха през онази година, вече ще могат да гласуват. А може да се случи така, че когато синът ми може да гласува, в списъка на кандидатите ще бъдат пак Зюганов, Жириновски и Путин\", казва Собчак. Говорителят на Путин Дмитрий Песков коментира кандидатурата на Собчак, Той обяви, че Ксения отговаря на посочените в руската конституция изисквания и може да се кандидатира за президент. Песков допълни, че политическите убеждения на Собчак все още са неизвестни. По думите му тя ще трябва да набира политически опит от нулата. \"Политиката тотално се различава от журналистиката\", каза Песков в ефира на телевизия \"Дождь\".Вчера от централната избирателна комисия обявиха, че опозиционерът Алексей Навални няма да може да се кандидатира за президент за изборите през 2018 г., а ще може да направи това едва през 2028 г., тъй като е влязла в сила условната му присъда.Навални беше осъден на 10 години условно за финансови злоупотреби по делото \"Кировлес\", което според него е политически мотивирано. Опозиционерът обаче е категоричен, че по закон има право да се кандидатира, тъй като присъдата му е условна. Навални започна и кампания с предизборни митинги, заради което по-рано този месец беше осъден на 20 дни затвор.", "date": "2017.10.18", "title": "Опозиционната журналистка Ксения Собчак се кандидатира за президент на Русия"}
{"url": "https://offnews.bg/politika/vdigat-dvojno-zaplatite-na-zam-ministri-i-nachalnitci-na-kabineti-667553.html", "text": "Правителството взе решение, с което заплатите на ниво зам.-министри и началници на политически кабинети ще взимат драстично по-високи заплати. Това става с промени в постановление №67 от 2010 г., в което за заплатите в бюджетните организации и дейности има определени тавани. Сега те отпадат и заплащането ще се изчислява като процент от основната месечна заплата на министрите.Така например размерите на основните месечни заплати на заместник-министрите и на началниците на кабинетите на заместник-министър председателите ще бъде 85 на сто от основната месечна заплата на министър. В момента тя е 4032,60 лева. Това означава, че зам.-министрите вече ще получават 3427,71 лева.Досега заплатата на зам.-министрите варираше от минимум 1027 лева до таван от 1661 лв.Увеличение ще има и при началника на кабинета на министър-председателя. Тя ще бъде 90 на сто от основната месечна заплата на министър или 3629,34 лв. До момента таванът за тази длъжност беше 1860 лв.Най-ниско ще е увеличението на заплатите при началниците на кабинетите на министрите – 80 на сто от основната месечна заплата на министър, или 3226,08 лв. Досега те вземаха между 967 лева и 1595 лева.Според правителството новата методика за изчисление на заплатите ще \"поддържа определена йерархия на възнагражденията в контекста на спецификата на функциите им\", а средствата ще се осигуряват в рамките на утвърдените средства за разходи за персонал по съответните бюджети на ведомствата. Причината за промяната на заплащането е наличието на случаи, при които директори на дирекции взимат заплати по-високи от тези на началниците си. Постановлението ще влезе в сила в деня на обнародването му в Държавен вестник. ", "date": "2017.10.18", "title": "Вдигат двойно заплатите на зам.-министри и началници на кабинети"}
{"url": "https://offnews.bg/politika/anton-todorov-izvadi-danni-che-deputatat-ot-bsp-georgi-stoilov-e-bil-667552.html", "text": "Депутатът от БСП Георги Стоилов е бил съдружник със снаха си Цветелина Стоилова, която бе задържана заедно със съпруга си като част от група за рекет в Русе. Това разкрива бившият депутат от ГЕРБ Антон Тодоров, който напусна парламента след скандала с отправената заплаха към тв водещия Виктор Николаев, на страницата си във фейсбук. Тодоров написа: В кулоарите на парламента пък депутатът от ГЕРБ Тома Биков заяви: \"Искаме да знаем дали е вярно, че през 2016 година е взривен автомобил Лексус, собственост на брата на депутата Стоилов, който обаче е бил управляван от г-н Стоилов\".  \"След като считат, че няма нищо нередно в действията г-н Георги Стоилов защо връщат дарението на брат му.Ако тези пари са чисти, защо ги връщат?!\", попита още депутатът от ГЕРБ.", "date": "2017.10.18", "title": "Антон Тодоров извади данни, че депутатът от БСП Георги Стоилов е бил съдружник със задържаната си снаха"}
{"url": "https://offnews.bg/sviat/novi-sblasatci-s-politciata-na-protesta-sreshtu-koruptciata-v-kiev-vi-667583.html", "text": "Центърът на Киев осъмна тази сутрин с палатков лагер на протеста след вчерашната многохилядна демонстрация срещу корупцията, организирана от десетина украински политически сили, сред които и новата партия на Михаил Саакашвили.Над 60 палатки изникнаха през нощта пред сградата на Върховната рада - парламента на Украйна. В тях нощуваха най-вече организатори на протестната акция.Във вчерашния протест протест са участвали около 5000 души, които настояват за създаване на антикорупционен съд и за отмяна  на депутатския имунитет. Украинската полиция опита да щурмува палатковия лагер и протестиращите влязоха в схватка с органите на реда. Полицията използва и сълзотворен газ, за да разпръсне демонстрантите. \"Използват сълзотворен газ, удрят по коленете, опитват се да изтласкат хората. Ръководителите на полицаите се крият зад гърбовете им, без да обясняват кой е издал такава заповед и въз основа на кой закон действат\", написа във Фейсбук депутатът от партия \"Самопомощ\" Егор Соболев, който пострада при атаката, съобщи УНИАН. Няколко души са пострадали.Протестиращите се заканиха да останат пред парламента, докато не бъдат изпълнени техните искания. По време на вчерашния протест са арестувани 11 демонстранти. ", "date": "2017.10.18", "title": "Нови сблъсъци с полицията на протеста срещу корупцията в Киев (видео)"}
{"url": "https://offnews.bg/sviat/trima-zaginaha-pri-strelba-v-biznes-park-v-sasht-667585.html", "text": "Трима души бяха убити, а двама бяха ранени при стрелба в бизнес парк в американския град Еджууд, щата Мериленд, съобщи Асошиейтед прес, цитирана от БТА.Полицията е идентифицирала стрелеца - 37-годишният Ради Лабийб Принс, който е избягал. Полицията го издирва.Нападателят и жертвите са свързани с компания в Емортън Бизнес парк в Еджууд.Близките училища са затворени от съображения за сигурност.Стрелецът Ради Лабийб Принс", "date": "2017.10.18", "title": "Трима загинаха при стрелба в бизнес парк в САЩ"}
{"url": "https://offnews.bg/futbol/penata-ochakva-tcska-sofia-da-razbie-betona-na-levski-667521.html", "text": "Почетният президент на ЦСКА-София и легендарен бивш футболист и треньор на ЦСКА Димитър Пенев анализира ситуацията в отбора преди мача с Левски в събота от 16 часа.“В отбора трябва да се отрезвят след равенството в Пирин и да направят добър мач, защото ще ги критикуват и от Бангладеш. В момента се редуват един добър мач, два средни и накрая слаб. Много удари срещу Пирин, много положения, но нямаше гол.В Левски се редят добре в защита, но в ЦСКА знаят това и съм сигурен, че тази седмица играми и треньори ще се натегнат и ще намерят начин как да се справят с бетона. Трябва да вървим по правата, а не да я изкривяваме. След загуба на точки винаги се коментира, че е имало отпускане”, коментира Пената пред “Тема Спорт”.Той за пореден път изразява недоумение, че темата за емблемата на фалиралото дружество ЦСКА е актуална.“От една година го слушаме - емблема, та емблема. Има много клубове, и в малките групи, които искат да я носят. По-важното е да има добър футбол, да се вкарват голове. Трябва да благодарим на феновете, че ни подкрепят. За една година не можем да се превърнем в Милан, Интер, Манчестър…”, каза още Пенев.", "date": "2017.10.18", "title": "Пената очаква ЦСКА-София да разбие \"бетона\" на Левски"}
{"url": "https://offnews.bg/temida/zaloviha-7-trafikanti-vozeli-migranti-ot-turtcia-prez-liulin-kam-ruma-667558.html", "text": "Специализираната прокуратура повдигна обвинения на 7 участници в организирана престъпна група за превеждане на мигранти от Турция към Румъния през България. Двама от тях са сирийци - единият с българско гражданство, двама иракчани и трима българи. Те са задържани в различни райони на София при специализирана операция на ДАНС, СДВР и Специализираната прокуратура. Събраните доказателства сочат, че групата е действала от януари 2016 г. Участниците са посрещали чужденци (повечето нелегално преминали турско-българската граница) и са ги транспортирали с микробуси до Бургас.Оттам мигрантите били докарвани в София и настанявани временно, най-често в кв. Модерно предградие, но и в комплексите Обеля и Люлин. Впоследствие те били превозвани на групи до Видин и изпращани към Румъния.За да не буди подозрения, един от автомобилите, собственост на участник в групата, всяка седмица се движел с различни регистрационни табели, взети от други коли.За „услугата“ мигрантите плащали различни суми, в зависимост от техните възможности, като таксата достигала до 2000 евро на човек.  По време на операцията по задържане на участниците в групата на различни адреси и в автомобили са намерени и иззети два пистолета (единият от които газов, преправен на боен), около 500 г. марихуана, паспорти на чуждиграждани, около 20 000 евро в различна валута, боен нож и други доказателства за престъпната дейност.С постановления на прокурор от Специализираната прокуратура обвинените за участие в групата са задържани за срок до 72 часа. Утре Специализираната прокуратура ще внесе искане в Специализирания наказателен съд за налагане на мярка за неотклонение „Задържане под стража“ за всеки от тях.", "date": "2017.10.18", "title": "Заловиха 7 трафиканти, возели мигранти от Турция през Люлин към Румъния"}
{"url": "https://offnews.bg/zvezdi/poiavata-na-tretia-naslednik-na-kejt-midaltan-i-printc-uiliam-se-ochak-667555.html", "text": " и принц Уилям обявиха кога очакват раждането на третото си дете, съобщи \"Express\". Петия престолонаследник на Англия трябва да се роди през април.Бременността на херцогинята бе обявена по-рано от планираното от кралския двор, защото отново бе съпроводена със сериозно неразположение, което я принуди да се оттегли от публичния живот за известно време. (hyperemesis gravidarum) съпътстваше бременността на Кейт и с принц Джордж, и с принцеса Шарлот.Поради неразположението си херцогинята на Кеймбридж се оттегли от задълженията си за повече от месец. А принц Уилям сподели, че съпругата му се чувства изключително зле и търси решение в билките и старовременните методи.Първата  на Кейт бе на прием за Деня на психическото здраве. Това е една от инициативите, на които херцогинята бе най-отдадена.", "date": "2017.10.18", "title": "Появата на третия наследник на Кейт Мидълтън и принц Уилям се очаква през април"}
{"url": "https://offnews.bg/obshtestvo/motoristi-zakrivat-sezona-v-sabota-promeni-v-dvizhenieto-v-sofia-667557.html", "text": "Мотористите в София закриват сезон 2017 в събота. Те се събират пред храм \"Св. Александър Невски\", където ще бъде отслужена панахида за загиналите на пътя мотоциклетисти. Мото шествието ще продължи до зала Арена Армеец, а на паркинга зад нея е планиран купонът с много бира и музика. От 7 до 12 часа на 21 октомври се забраняват престоят и паркирането на пътни превозни средства на пл. „Свети Александър Невски“ и на ул. „Оборище“ между ул. „Г.С. Раковски“ и бул. „Васил Левски“, съобщи Столична община. От 9 часа се забранява движението в двете посоки по  ул. „Оборище“ между бул. „Васил Левски“ и ул. „Г. С. Раковски“, ул. „11-ти август“ между ул. „Московска“ и пл. „Св. Ал. Невски“, ул. „15-ти ноември“ между бул. „Цар Освободител“ и пл. „Св. Ал. Невски“ и ул. „Дунав“ между ул. „Московска“ и пл. „Св. Ал. Невски“.Мото шествието ще се движи от пл. „Св. Александър Невски“ по ул. „Оборище“, бул. „Васил Левски“, бул. „Цариградско шосе“, бул. „Асен Йорданов“ до зала Арена Армеец.", "date": "2017.10.18", "title": "Мотористи закриват сезона в събота, промени в движението в София"}
{"url": "https://offnews.bg/zvezdi/aktrisata-koiato-igrae-kralitca-tcersej-lanistar-v-game-of-thrones-o-667543.html", "text": "Актрисата от \"Game of Thrones\" Лина Хийди, която играе кралица Церсей Ланистър, обвини продуцента  в сексуален тормоз, съобщи Би Би Си. Тя разказа, че се противопоставила на сексуалните намеци на холивудския продуцент, той \"побеснял\".С признанието си британската актриса се присъединява към повече от 40-те жени, които признават, че са били тормозени сексуално от продуцента.Хийди разказва в Twitter, че когато била млада актриса, Уайнстийн я поканил в хотелската си стая под претекста, че ще ѝ даде сценарий с реплики за филм. Докато пътували в асансьора, Хийди ясно казала, че е там, за да говорят по работа и не иска продуцентът да остане с грешно впечатление.Уайнстийн изглеждал \"вбесен\", но не казал нищо. След като стигнали до неговия етаж, той започнал да я бута по гърба към стаята си. Актрисата пише, че в този момент се почувствала безпомощна. След като стигнали до стаята, продуцентът се опитал да отключи вратата, но ключът заял. Ядосал се още повече, хванал Хийди за ръката и започнал да я тегли към асансьора, като ѝ прошепнал да не казва на никого за срещата им. Актрисата споделя, че след като се качила в колата си се разплакала.Миналата седмица продуцентът бе обвинен в сексуален тормоз и изнасилване от 40 жени. Според техните показания Уайнстийн си е позволявал волности цели 30 години..След скандала продуцентът, който беше един от най-влиятелните хора в Холивуд, бе , съпругата му го напусна и бе .", "date": "2017.10.18", "title": "Актрисата, която играе кралица Церсей Ланистър в Game of Thrones, обвини Уайнстийн в тормоз"}
{"url": "https://offnews.bg/politika/andrej-kovachev-veche-e-zamestnik-predsedatel-na-grupata-na-enp-667559.html", "text": "Андрей Ковачев, евродепутат от ГЕРБ/ЕНП, бе избран за заместник-председател на Групата на ЕНП днес.Той спечели гласуването с 95 гласа, а другият кандидат - Едуард Кукан от Словакия, получи 57 гласа.Това означава признание както за работата на цялата българска делегация в Групата на ЕНП, така и за България. Отстоявайки нашите ценности, Групата на ЕНП в ЕП ще продължи да работи и в ЕС, и в нашето съседство за демократизация, сигурност, върховенство на закона и европейска интеграция, коментира Андрей Ковачев.Досега заместник-председателското място се заемаше от Мария Габриел, която от лятото е еврокомисар.Ковачев също така е част от Председателството на Европейския парламент - като един от квесторите на институцията.", "date": "2017.10.18", "title": "Андрей Ковачев вече е заместник-председател на Групата на ЕНП"}
{"url": "https://offnews.bg/112/12-dushi-sa-arestuvani-za-poboia-nad-gorski-sluzhiteli-v-bania-667564.html", "text": "Още двама души са задържани заради масовия побой над горските служители от Хисаря. Така арестуваните по случая стават общо 12.На четирима ще бъде повдигнато обвинение и ги заплашва затвор от 3 до 10 г. за средна телесна повреда на служебно лице, съобщава bTV.Според директора на местното горско стопанство Добрин Иванов, единият от нападателите е непълнолетен, съобщава БНТ.Пострадалите са в добро състояние, само единият лесничей остава под болнично наблюдение, но състоянието му се подобрява.Днес се очаква районната прокуратура в Карлово да изнесе подробности по случая от понеделник вечерта, когато горските служители опитаха да направят проверка за незаконна сеч и бяха нападнати и пребити от група мъже от ромската махала в Баня.", "date": "2017.10.18", "title": "12 души са арестувани за побоя над горски служители в Баня"}
{"url": "https://offnews.bg/bojni/kobrata-ostaval-pretendent-za-titlata-na-ibf-667516.html", "text": "Кубрат Пулев остава претендент за световната титла на Международната боксова федерация (IBF). Новината съобщи самият той в ефира на Дарик и така опроверга промоутъра на Антъни Джошуа - Еди Хърн, според когото Кобрата е загубил както статута си на претендент, така и много пари.Пулев трябваше да излезе срещу Джошуа на 28 октомври в Кардиф. В понеделник обаче българинът съобщи, че има разкъсване на гръден мускул и няма да се възстанови навреме за двубоя. Организаторите светкавично му намериха заместник за битката пред близо 80 000 зрители на \"Принсипалити Стейдиъм\" - камерунецът Карлос Такам.\"Оставам в позицията си на официален претендент. Мачът ще го има. Аз съм жаден за тази битка. Предстоят преговори за мач срещу победителя от срещата между Джошуа и Такам\", разкри Кубрат.Той допълни, че засега няма яснота дали ще трябва да се изправи срещу междинен съперник. \"Дори и да е така, аз съм готов\".Промоутърът на Кубрат Пулев Кале Зауерланд също коментира ситуацията с пропадналия сблъсък за световната титла срещу Антъни Джошуа, като увери в ефира на Нова телевизия, че стои зад българина и от агенцията ще направят всичко възможно, за да може той отново да се бие за титлата.\"Разбрахме вчера (б.р. понеделник) за контузията, говорих с лекарите за окончателната диагноза. Контузията е разкъсване на пекторалиса. Всъщност това дори не е толкова тежка контузия, възстановяването отнема 4 седмици и той може да бъде във форма съвсем скоро, но за мача вече е твърде късно. Сега ще се опитаме да говорим със световните федерации и да сме сигурни, че всичко е ок. Ще се опитаме да го запазим в ранглистата и да подсигурим по най-бързия начин нов мач за титлата, тъй като той е официален претендент. Ситуацията е крачка назад, но ще се опитаме да го запазим като номер 1.За двубоя с Джошуа - това не е доброволен договор, той е по правилото, че Кубрат е задължителен претендент. Така че трябва да бъде съобразено с правилата на IBF. Говорих с промоутъра на Джошуа - Еди Хърн, снощи и обсъждахме варианта за нов мач още идната година, но разбира се техният фокус сега е върху предстоящия двубой с Карлос Такам, който е следващ претендент.Когато имаш шоу със 70 хиляди зрители, нормално е да се подсигуриш. Аз бих направил същото на мястото на Еди Хърн. Ако има шанс да се боксира за WBO титлата, ще го направи. Нашата цел е не толкова мач с Джошуа, а световна титла. Ще стигнем там, не се тревожете. Ще направим Кубрат световен шампион“, завърши Кале Зауерланд.", "date": "2017.10.18", "title": "Кобрата оставал претендент за титлата на IBF"}
{"url": "https://offnews.bg/ikonomika/knsb-svikva-mnogohiliaden-protest-na-27-oktomvri-v-sofia-667556.html", "text": "Най-големият синдикат в България КНСБ свиква национален протест на 27 октомври. Той ще е от 11 часа пред храм-паметника Свети Александър Невски, а на мушката на пролетарския гняв ще е инициативата на работодателите да отпадне надбавката за прослужено време към работната заплата.От пресслужбата на профсъюза заявиха пред OFFNews, че решение дали ще има протест на 27 октомври ще се вземе утре.Синдикалисти обаче са категорични, че изобщо няма вариант да няма протест.От централата на профсъюза на площад Македония вече им били разпратили подробни инструкции коя от организациите колко автобуса да докара в столицата.От КНСБ-Кюстендил пък официално обявиха, че ще се включат в националния протест на 27 октомври.", "date": "2017.10.18", "title": "КНСБ свиква многохиляден протест на 27 октомври в София"}
{"url": "https://offnews.bg/obshtestvo/aktivisti-na-da-balgaria-niamame-obshto-sas-shemata-spas-aleksandar-667525.html", "text": "Активистите на Да, България Михаил Дончев и Иван Бондоков, които в медийни публикации бяха посочени като бивши съдружници на Спас Василев от Кочериново изпратиха отворено писмо до медиите. В него те посочват, че те не са се възползвали по никакъв начин от измамника, а също като много други са били подведени.Двамата заявяват, че фирмата „Еспас Медия“ е била създадена като медиен проект за сайт на английски език с европейска насоченост, а не като агенция за продажба на самолетни билети.Ето и пълния текст на писмото им:", "date": "2017.10.18", "title": "Активисти на Да,България: Нямаме общо със схемата Спас/Александър. Измами и нас"}
{"url": "https://offnews.bg/ikonomika/hiliadarki-vav-valuta-sa-sred-chesto-zabravianite-veshti-na-sofijskoto-667532.html", "text": "Валутата е сред често забравяните или загубени вещи на софийското летище. Това става ясно от статистика на летище София.Само за първите девет месеца на годината летище София е върнало 604 загубени или забравени вещи на техните собственици от общо намерени за периода 1 300, останалите – все още не са потърсени. За сравнение през цялата 2016 г. са намерени 1 162 вещи.Притежателите на 616 от тях са си ги взели, а другите все още очакват собствениците си.Статистиката за последните четири години сочи, че от началото на 2013 г. до края на септември тази година общият брой на загубените или забравени вещи е 4 565. От тях повече от половината са върнати на собствениците им, а останалите непотърсени се съхраняват в специални помещения. За посочения четиригодишен период са върнати 353 лаптопа, 225 телефона, 128 таблета, 111 IPAD-а, 58 IPHON-а, 49 фотоапарата и др. Освен посочените предмети са върнати и големи суми пари – 178 500 рубли, 16 222 евро, 10 010 лв., 4 302 паунда, 4 200 канадски долара, 580 долара.Често забравяни вещи още са: ръчни часовници, лични документи, очила, колани, детски колички, дрехи, инструменти, накити и портфейли.Служителите, които отговарят за загубените или забравени вещи помнят интересни истории около връщането на някои от тях. Такава например е историята с двойка, която забравя годежен пръстен на летище София. Липсата е установена на борда на самолета, но благодарение на бързата реакция на летищната дирекция „Сигурност“ годежният пръстен е открит и върнат на притежателката му. За това, че времето е относително понятие напомня и дамски часовник, забравен през февруари 2016 г. и върнат година по-късно. Друг любопитен случай от тази година е за забравена раница с паспорти и документи, 4 200 канадски долара, 250 долара, 221 лв. и таблет, които са върнати веднага на собственика им.", "date": "2017.10.18", "title": "Хилядарки във валута са сред често забравяните вещи на софийското летище"}
{"url": "https://offnews.bg/turizam/zalichavat-amazon-travel-koiato-uzhili-klienti-s-ekskurzii-667530.html", "text": "Стартира процедура по заличаване на „Амазон Травел“ ЕООД от Регистъра на туроператорите и туристическите агенти, част от Националния туристически регистър. Това реши днес Експертната комисия по регистрация на туроператори и туристически агенти, която се запозна със събраните по случая материали.На 13.10.2017 г.туроператорът уведоми с писмо Министерство на туризма, че прекратява дейността си, като причина беше посочена „неплатежоспособност на дружеството и невъзможност да продължи да работи“. Незабавна проверка от Министерство на туризма установи, че сайтът на Амазон Травел е неактивен.В понеделник експерти от министерството незабавно извършват проверка на два адреса, свързани с фирмата. На първия адрес установяват, че се помещава друга фирма, която няма общо с дейността на туроператора. А на втория офисът е запечатан.В Министерство на туризма са постъпили шест сигнала и жалби на граждани, в които се твърди за проблеми и некоректност от страна на Амазон Травел. Клиенти на туроператора заявяват, че са се записали и са плащали за екскурзии и почивки, които не са се осъществили.Според договорите на клиентите с туроператора, фирмата е длъжна да възстанови пълните суми на туристите при евентуално неосъществяване на пътуванията им.Съгласно Закона за туризма сигналите и жалбите са изпратени незабавно по компетентност на Комисията за защита на потребителите (КЗП).Амазон Травел е регистриран като туроператор и туристически агент от месец март 2016 г. Според регистрацията задължителната застраховка на туроператора покрива отговорността за причинени вреди вследствие на неразплащане със своите контрагенти, включително при неплатежоспособност и несъстоятелност. Туроператорът има валидна застраховка и сертификат в Националния туристически регистър, валиден до 13.04.2018 г.До окончателното решаване на казуса с Амазон Травел Министерството на туризма съветва гражданите да бъдат бдителни при избора си на оферти за почивки, предлагани от името на този туроператор.", "date": "2017.10.18", "title": "Заличават Амазон Травел, която ужили клиенти с екскурзии"}
{"url": "https://offnews.bg/obshtestvo/prodalzhavat-bezplatnite-pregledi-za-uiazvimite-grupi-v-sredetc-i-malk-667531.html", "text": "През октомври продължават безплатни медицински прегледи за най-уязвимите групи в Средец и Малко Търново. Част от тях са финансирани по „Интегрирания проект за социално включване на ромите и други уязвими групи в Бургас, Средец и Малко Търново“, изпълняван в рамките на Програма ЗОВ (Здраве и образование за всички).През март бяха извършени прегледи на 200 здравно неосигурени жители на Средец. През октомври по проекта започнаха процедури по цитонамазка и микробиологично изследване на 50 жени, отново от града. Те ще се провеждат в продължение на 5 месеца, като всеки месец ще бъдат преглеждани по 10 жени, а при необходимост, те ще бъдат и лекувани. Дейностите ще се извършват в бургаско лечебно заведение, като Община Средец осигурява транспорта до областния град.Работата по профилактичните прегледи не спира дотук. От бургаския ДКЦ „Ел Масри“ също се включват в помощ на отпадналите от здравната система в Средец и Малко Търново.„, каза собственикът на лечебното заведение Зияд Ел МасриЩе се провеждат профилактични ехографски прегледи на възрастни и педиатрични профилактични прегледи на деца /новородени и в предучилищна възраст/. Освен преглед на децата, при които няма данни за проведени имунизации, имунизационната схема за възрастта е непълна, нямат избран личен лекар или нямат постоянна адресна регистрация в населените места от област Бургас ще се направят напълно безплатно и задължителните имунизации.Медицинските прегледи ще се извършват от д-р Недялков – рентгенолог и д-р Дончева – педиатър. И двамата лекари са с богат опит и доказали се като професионалисти в своята област. За осъществяване на тези прегледи, от лечебното заведение ще ползват своите оборудвани мобилни кабинети.Между 50 и 100 деца и около 50 – 60 възрастни ще бъдат прегледани безплатно от лекарите на ДКЦ „Ел Масри“.„Интегрираният проект за социално включване на роми и други уязвими групи“ е по Програма ЗОВ, швейцарска подкрепа за социалното включване на роми и други уязвими групи, финансирана от Българо – швейцарската програма за сътрудничество. Партньори по проекта са община Средец, община Малко Търново, фондация „Областен ромски съюз“, Основно училище „Христо Ботев“ в бургаския квартал „Победа“ и фондация „ОФФ Медия“.", "date": "2017.10.18", "title": "Продължават безплатните прегледи за уязвимите групи в Средец и Малко Търново"}
{"url": "https://offnews.bg/politika/karakachanov-temata-za-koruptciata-se-preeksponira-667533.html", "text": "Министерство на отбраната ще преработи проекта за закупуването на нов боен самолет за ВВС. От бързината, с която министерството ще се справи с тази задача, зависи и кога бойната ни авиация ще се сдобие с нови изтребители. В Бюджет 2018 ще има повече пари за отбрана и средствата ще се увеличават всяка следваща година. Това стана ясно от думите на вицепремиера и министър на отбраната Красимир Каракачанов по БНТ. Няма как, след като има 2 законопроекта в НС, аз да подпиша нещо, което да задължи нашитедепутати да гласуват в една посока. Аз лично съм скептичен - какво означава да направим новаструктура. За съжаление, темата за корупцията се преекспонира, заяви Каракачанов. Няма логика КСНС да иззема функциите на парламента\", допълни той. Истината е, че този проблем може да се реши и по сега действащото законодателство на базата на сегашните институции, каза още министърът.Той коментира и нападението над горски, за което бяха задържани 9 души в Баня и Хисаря. Това е поредното безобразие. Проблемът не е, че има хора с патриотични и националистически убеждения в България, защото не патриотите изпратиха онези цигани да бият горските, а именно тези пишман либерали, които 27 години учат една част от населението, че могат да строят незоконни гета и да живеят там безнаказано, че могат да не плащат ток и вода, ако гласуват правилно за тях, че могат да ходят да секат гората когато пожелаят и да бъдат безнаказани, че могат да не плащат данъци, че могат да лъжат социалната система, че да болни. Всичко това ги научиха тези пишман либерали, които сега говорят против национализма, заяви Каракачанов.По въпроса за финансиране на религиозното образование, който се обсъжда в ЕС, вицепремиерът завяниТрябва да се опитаме да ограничим възможността чрез религията да се прави политика и то радикална политика в България. Това е сериозен проблем и тук държавата няма право на компромиси.", "date": "2017.10.18", "title": "Каракачанов: Темата за корупцията се преекспонира"}
{"url": "https://offnews.bg/evropa/edva-28-ot-horata-u-nas-smiatat-che-balgaria-se-razviva-v-pravilna-p-667551.html", "text": "Българите остават сред оптимистите за бъдещето на ЕС, сочи проучване, представено днес от Европейския парламент, съобщава кореспондентът на БТА в Брюксел. Почти половината българи (48 на сто) са на мнение, че ЕС се движи в добра посока, но едва 28 на сто имат това усещане за своята родина.Обратната посока се наблюдава при холандите и малтийците, според които техните държави се справят по-добре от ЕС, показват данните.Попитани коя цел е най-добре ЕС да защитава, българите посочват свободата на пътуване, работа и образование.Този отговор е споделен от мнозинството граждани на Великобритания, Литва, Латвия, Естония, Ирландия и Словакия.На въпроса как се определят повече - като граждани на своята държава или на ЕС - повечето българи са отговорили \"и двете\". Този отговор дават и повечето граждани на Австрия, Финландия, Чехия, Холандия, Дания и Литва. В Германия и Швеция мнозинството се възприема повече като част от ЕС, докато в Естония, Великобритания, Гърция, Ирландия, Хърватия и Малта на първо място мнозинството поставя националната принадлежност.Делът на българите, които имат усещането, че гласът им се чува в ЕС, намалява. Същата посока се наблюдава още само в Литва и Румъния, докато Кипър и Латвия не отчитат промени, а във всички останали държави от ЕС този дял расте, сочи проучването.Изследването показва, че за последните 10 години въпросът със съпричастността между държавите в ЕС е изгубил от значението си за гражданите (спад от осем процента). Докато за близо половината българи и гърци този въпрос е важен, в Испания, Швеция и Малта темата има значение за двайсетина на сто от участниците в допитването и едва за 13 на сто от британците.Общо в ЕС 64 процента от участниците са заявили, че членството на страната им в Общността осигурява принос (ръст от четири процента за една година), а 57 на сто са доволни, че са част от обединена Европа.Най-заплашени (57 на сто) европейците се чувстват от тероризма, но също и от безработицата (43 на сто), бедността (42 на сто) и безконтролната миграция (35 на сто).Всеки пети се страхува от промените в природата, организираната престъпност, въоръжен конфликт, крайностите в политиката, а едва един от десет посочва кибератаките, социалния дъмпинг, сигурността на данните и разпространението на заразни болести.Проучването показва, че едва 33 на сто от хората виждат Европейския парламент в положителна светлина, а 42 на сто са безразлични. Над половината (55 на сто) са изразили интерес към следващите избори за евродепутати през 2019 година.", "date": "2017.10.18", "title": "Едва 28% от хората у нас смятат, че България се развива в правилна посока"}
{"url": "https://offnews.bg/sviat/kitajskiat-komunizam-navliza-v-nova-era-kaza-prezidentat-si-dzinpin-667523.html", "text": "Бъдещето пред Китай е светло, но предизвикателствата, в частност икономическите, са тежки. Това заяви във встъпителното си слово при откриването на 19-ия конгрес на Китайската комунистическа партия президентът Си Цзипин, цитиран от Асошиейтед прес, предаде БТА.Сред сериозните предизвикателства, които Си открои като нерешени в достатъчна степен, са разширяващата се разлика в доходите, както и проблеми в сферите на заетостта, образованието, здравеопазването и други.Той също така заяви, че през последните пет години социалната стабилност е била съхранена, а националната сигурност - укрепена.Асошиейтед прес отбелязва, че признанието на китайския президент за икономическите предизвикателства буди изненада, тъй като очакванията са били в своята реч той да наблегне на увереността на партията и дългосрочните виждания.По думите му партията ще трябва да поеме големи рискове и да преодолее \"голяма съпротива\".Си заяви, че в Китай са възникнали \"някои остри проблеми в резултат на небалансирано и неправилно икономическо развитие\", предаде ДПА.\"Трябва да вложим повече енергия в отстраняването на дисбалансите и дефектите в развитието и да предприемем сериозен опит за подобряване качеството и резултатите от развитието\", заяви Си.По думите му китайските власти ще оставят пазара да играе решаваща роля при насочването на ресурси. Китайската икономика ще продължи да се отваря, а финансовите реформи ще станат още по-дълбоки. Предвижда се и същевременно ролята на държавните компании в икономиката да нарасне.Той каза също, че социализмът с китайска специфика е навлязъл в нова ера.По думите му борбата с корупцията е укрепила позициите на ККП, като тази кампания вече е набрала огромна скорост. Си заяви, че към корупция вътре в партията не се проявява никаква толерантност.Той посочи и, че китайските власти ще пазят суверенитета на страната си и ще противодействат на всякакви действия за разделянето й. Китайският президент изтъкна, че през последните пет години Пекин се е противопоставил решително на независимостта на Тайван и не е допуснал тя да стане факт. Китай смята Тайван за своя провинция.Си заяви, че Китай ще модернизира въоръжените си сили и ще усили тяхната мощ.Си заяви и че Октомврийската революция е дала импулс за национално развитие на Китай.В речта си Си даде положителна оценка на изграждането от Китай на изкуствени острови в спорните води на Южнокитайско море, както и на знаковата за своето управление външнополитическа инициатива за инфраструктурни инвестиции за подобряване на връзките между Китай, Европа и Африка \"Един пояс, един път\".Той каза и че Пекин ще изгради \"чисто и ясно\" интернет пространство и изложи 14 принципа на социализма с китайска специфика.", "date": "2017.10.18", "title": "Китайският комунизъм навлиза в нова ера, каза президентът Си Дзинпин"}
{"url": "https://offnews.bg/obshtestvo/goliama-avaria-navodni-ulitcite-na-plovdivskia-kv-trakia-667529.html", "text": "Авария на централен водопровод стана причина за голямо наводнение по част от улиците в пловдивския ж.к. \"Тракия\". Местни медии съобщават, че сигналът за аварията е получен в 4.30 часа тази сутрин.  се позовава на местното водоснабдително дружество, откъдето уточнили, че става дума за засегнат водопровод в района около бившия хлебозавод. Очаква се дейностите по отстраняването на аварията да продължат до 14.00 часа следобед. ", "date": "2017.10.18", "title": "Голяма авария наводни улиците на пловдивския кв. Тракия"}
{"url": "https://offnews.bg/drugi/svirepa-travma-pomrachi-starta-na-sezona-v-nba-667537.html", "text": "Гордън Хейуърд претърпя ужасяваща контузия само пет минути след дебюта си за Бостън Селтикс, а травмата помрачи тотално старта на новия сезон в НБА тази нощ.Крилото има фрактура на глезена на левия крак, която със сигурност ще го остави извън терените до края на сезона, а някои прогнози вещаят по-дълго отсъствие, информира Спортал.Травмата на 27-годишният Хейуърд остави на заден план дългоочаквания сблъсък на Кайри Ървинг и ЛеБрон Джеймс, който трябваше да бъде черешката на тортата в първия ден от сезон 2017/2018.Все пак Кливланд успя да стигне до победата със 102:99, а освен че бе най-добър от всички играчи на терена, ЛеБрон даде асистенцията за трите точки на Кевин Лав, които донесоха успеха на Кавалиърс 46.3 секунди преди финалната сирена. Джеймс завърши с 29 точки, 16 борби и 9 асистенции.Крилото вкара 13 от точките си през последната част и сам заяви, че въобще не се чувства във форма, защото дълго време имаше проблеми с изкълчен глезен. Дерик Роуз вкара 14 точки в дебюта си за Кавс, а Дуейн Уейд - 8.Джей Ар Смит даде нужната енергия в ролята си на шести човек с 10 точки и 4 борби. Джейлън Браун бе най-резултатен за шокирания тим на Селтикс с 25 точки. Кайри Ървинг вкара 22 и даде 10 асистенции при завръщането си в Кливланд, а Джейсън Тейтъм записа “дабъл-дабъл” в първия си мач в НБА - 14 точки и 10 борби.", "date": "2017.10.18", "title": "Свирепа травма помрачи старта на сезона в НБА"}
{"url": "https://offnews.bg/medii/ochakvano-preizbraha-maksim-minchev-za-shef-na-bta-667541.html", "text": "Парламентът избра единодушно Максим Минчев за генерален директор на Българската телеграфна агенция (БТА).Кандидатурата му получи подкрепата на 141 народни представители без нито един глас „против” или „въздържал се”. Мандатът му ще бъде 5 години.Минчев беше изслушан на 12 октомври 2017 г. той бе изслушан от депутатите в Комисията по културата и медиите. Предложението той да заеме поста идва от народния представител от ГЕРБ Тома Биков и бе единственото депозирано в деловодството на Народното събрание. Преди гласуването в пленарна зала, в подкрепа на кандидатурата на Минчев се изказаха председателят на Комисията по култура и медии Вежди Рашидов, както и народният представител от „БСП за България” Иван Ченчев.Рашидов припомни, че Минчев е генерален секретар на Световния съвет на информационните агенции и акцентира върху усилията му новините да достигат до нашите сънародници зад граница, съобщава БНТ. Това е единствената агенция, която в момента работи за популяризиране на положителното, което се случва в държавата, подчерта още Рашидов. Той пожела БТА да се развива все повече и да носи престиж на българския народ.Тома Биков припомни, че преди няколко месеца НС е приело с пълно единодушие отчета на БТА за 2016 г., което, по думите му, е достатъчно доказателство за подкрепата на кандидатурата, а медийната комисия също единодушно го е одобрила. Юлиан Ангелов заяви подкрепата на Обединените патриоти за номинацията като подчерта, че БТА е една от малкото ангажирани с българите зад граница медии. Примерът, който даде БТА, трябва де е пример и за останалите национални медии, пожела депутатът.От името на левицата Иван Ченчев също заяви подкрепа и добави, че в БТА липсват фалшивите новини. Впечатлени сме от презентацията на Минчев пред комисията по култура и медии, пожелаваме успех и разширяване дейността на БТА, каза още представителят на БСП.", "date": "2017.10.18", "title": "Очаквано преизбраха Максим Минчев за шеф на БТА"}
{"url": "https://offnews.bg/sport/sportat-v-efir-na-18-oktomvri-667073.html", "text": "Много богата спортна програма предлага ефирът днес. Ще гледаме тенис, снукър, баскетбол и разбира се - футбол от най-висока класа с мачовете от третия кръг на груповата фаза на Шампионската лига.11,00 ч Тенис, турнир за жени в Москва, F+ 13,00 ч Тенис, турнир за мъже в Стокхолм, Sport+ HD 14,30 ч СП до 17 г, Гана – Нигер, Eurosport 2 15,00 ч Снукър, открито на Англия, Eurosport 1 17,00 ч Тенис, турнир за жени в Москва, Sport+ HD 18,30 ч Баскетбол, Лукойл Академик - Динамо (Тб), БНТ HD 19,00 ч Баскетбол, УНИКС – Льовалоа, Mtel sport 1 19,30 ч Тенис, турнир за мъже в Стокхолм, Sport+ HD 20,00 ч Баскетбол, Локомотив (Кубан) – Алба, Mtel sport 2   21,00 ч Баскетбол, Партизан - Лиетувос Ритас, Mtel sport 1 21,00 ч Снукър, открито на Англия, Eurosport 1 21,30 ч Тенис, турнир за мъже в Стокхолм, F+ 21,45ч Шампионска лига, Челси – Рома, bTV Action 21,45 ч Шампионска лига, Бенфика - Манчестър Юнайтед, RING 2,45 ч Футбол, Коринтианс – Гремио, Sport+ HD", "date": "2017.10.18", "title": "Спортът в ефир на 18 октомври"}
{"url": "https://offnews.bg/sviat/turtcia-spestila-do-186-mln-evro-ot-zapazvaneto-na-liatnoto-chasov-667548.html", "text": "Турция е спестила над милион и триста хиляди мегаватчаса електроенергия от запазването на лятното часово време през цялата година. Това показват изчисления на Техническия университет в Истанбул, представени на турското министерство на енергетиката, съобщава БНТ, цитирайки информационния сайт \"Ен сон хабер\".Специалистите обясняват това с факта, че когато се прилага лятното часово време и през зимните месеци, се смрачава по-късно, а така се пести електричество. Целогодишното прилагане на лятното часово време е спестило на Турция между 540 и 802 милиона турски лири (между 125 и 186 милиона евро), както и необходимостта от инвестиции на стойност два милиарда долара за строежа на електроцентрали, които да компенсират повишеното потребление на електрическа енергия, се посочва още в доклада.Севернокипърската турска република (СКТР), призната единствено от Анкара, междувременно се отказа от тази практика и на 29 октомври ще премести с един час назад часовниците съгласно решение на кипърското турско правителство, съобщи телевизия Си Ен Ен-Тюрк.През септември турският Държавен съвет - висшият административен съд в страната, спря изпълнението на решение на министерския съвет от март 2016 г. за запазване на лятното часово време през цялата година. Турското правителство обаче обяви, че възнамерява да продължи практиката чрез внасяне на законодателни промени.", "date": "2017.10.18", "title": "​Турция спестила до 186 млн. евро от запазването на лятното часово време"}
{"url": "https://offnews.bg/analizi-i-komentari/sebastian-kurtc-meka-versia-na-krajnoto-diasno-ili-primer-za-evropej-667544.html", "text": "През 2010 г. 24-годишният австрийски политик  се изстреля към славата от задната част на черен джип „Хъмви“, с който обикаля улиците на Виена преди местните избори, раздава презервативи и повтаря, че черният цвят – цветът на Австрийската народна партия (АНП), е „секси“. Гласуването беше същинско бедствие за партията, но кариерата на Курц вече беше готова.Сега, на 31 години, младоликият Курц по всяка вероятност ще стане най-младият правителствен лидер в Европа. Той ще бъде първият милениъл (поколението Y - хора, родени между 80-те и средата на 90-те, бел. ред.), застанал начело на страна от Европейския съюз. Относителната младост на Курц върви ръка за ръка с друг много важен факт за него –австрийската политика и нейните младежки звена се обърнаха рязко към дясното заради икономическата стагнация и продължаващата мигрантска криза.Смелият стил и хладнокръвен консервативизъм на Курц внесоха елемент на въодушевление в някога предвидимата австрийска политика. Той дори успя да вдъхне нов живот и на упадащата партия на статуквото, вливайки нови идеи от крайното дясно, с което предизвика тревога у либералите в цяла Европа.Допреди да стане външен министър на 27 години, политическата дейност на Курц беше фокусирана предимно към спечелването на младите хора на страната на АНП чрез ръководството му на младежкото й крило.През по-голяма част от следвоенния период на Австрия АНП и лявоцентристката Социалдемократическа партия на Австрия (СДПА) са управлявали заедно в широка коалиция. За разлика от Германия, където подобно обединение беше непопулярно изключение от правилото, австрийците по-скоро предпочитат големи коалиции като начин за увеличаване на представителството в правителството. Този консенсус обаче отстъпи път през последните години. Политическата безизходица, икономическата стагнация и понижаващия се стандарт на живот отчуждиха избирателите от двете основни центристки партии. Общото им управление започна все повече да се възприема като неефективно и безсилно що се отнася до тези проблеми.В продължение на години значителен процент от избирателите се прехвърлиха към Партията на свободата – дясна националистическа партия, основана през 50-те. Миналата година, за първи път от 1945 г. насам, австрийците избраха президент, който не е издигнат от двете основни партии.Младите австрийци най-вече не вярват в това, че големите партии са интересуват от техните тревоги. Нивото на безработица в Австрия е притеснително високо (7,5%) и младите са непропорционално засегнати от него. От всички хора под 25 години 11,6% са безработни. Платформата на Партията на свободата, която обвинява за тези беди склерозиралия ЕС, имигрантите и политическите елити, допада на младите австрийци. Това важи с особена сила за младите мъже – на президентските избори през 2016 г. 58% от мъжете под 29 години гласуват за кандидата на Партията на свободата.От началото на своята кариера Курц се доказа като по-опитен от своите колеги по отношение на борбата с тревогите на австрийците. За добро или за лошо, това се дължи отчасти на факта, че той се чувства по-малко обвързан с политическите традиции на страната и е далеч по-готов да настрои своя прагматизъм спрямо нейните променящи се политически ветрове.Неговата първа кандидатура за държавна служба е от 2008 г., когато е едва на 21 години. Тогава АНП поставя името му в списък с кандидати за парламента, състезаващи се във Виена – град, в който партията традиционно има трудности. Кандидатурата на Курц е рискована, тя е облог от страна на партията му и на самия него за това дали добродетелите му на коренен виенчанин и крещящата му младост ще привлекат интереса на гласоподавателите.Този облог се оказва успешен, но публичната му кампания с джипа и презервативите две години по-късно му дава национална популярност. Въпреки това, вече като държавен секретар по въпросите на миграцията, му трябват години, за да даде нов облик на репутацията си на сериозен политик, а не на политически провокатор.Малцина в Австрия, включително и в рамките на собствената му партия, разбират колко надълбоко неговите политически странности са свързани с амбициите му. През май Курц пое контрола върху АНП, след като по-големият от него с четири десетилетия Райнхолд Митерленер се оттегли като председател. Подобаващо, една от първите стъпки на Курц като лидер беше опитът за ребрандиране – той промени името на партията на Листата на Себастиан Курц-Нова Народна партия и промени правилата за избор на нейни кандидати.Подновяването на АНП при Курц включва и промяна на партийната платформа. Той никога не е защитавал пламенно антиимиграционни или антиевропейски политики. Но за да помогне за възстановяването на АНП от липсата й на социална и политическа надеждност, той отправи предизвикателство към жизнеспособността на съживилото се австрийско крайнодясно, насочвайки се към мнозинството от австрийски мъже на неговата възраст, които се отдръпват от Партията на свободата.Самата тя, също като много други десни популистки партии, набрали инерция в Европа от началото на мигрантската криза, се гордее със своите антиимигрантски и антимюсюлмански възгледи. Нейният лидер Хайнц-Кристиан Щрахе призовава за отрицателни нива на имиграция, както и за „забрана на ислямизацията“.Вижданията на Курц по тези въпроси могат да бъдат определени като по-демократично привлекателна тяхна версия. През 2011 г. Курц е назначен за държавен секретар по въпросите на интеграцията, отговарящ за това новите австрийци да се аклиматизират към живота в държавата. Мнозина от тях разбира се са мюсюлмани и през 2012 г. Курц основава Форум за диалог с исляма, чрез който да общува с мюсюлманските общности. Призовавайки за „ислям с европейски характер“ Курц подкрепя закон от 2015 г., който забранява чуждестранното финансиране за австрийските джамии и изисква имамите да владеят немски. Но освен това този закон дава на мюсюлманите право на обяд с позволена от религията им храна в държавните училища, болници, затвори и във въоръжените сили, както и разрешение на отпуска по време на религиозни празници – правна защита, каквато крайнодясна партия никога няма да предложи.Курц заема и твърда позиция спрямо имиграцията, отправяйки остри критики към ЕС за това, че не успява да упражни контрол върху притока на хора от 2015 г. насам, както и заради това, че Брюксел оказва прекалено голям натиск върху отделните държави. Той призовава ЕС да спре спасителните мисии в Средиземно море, тъй като според него те само окуражават повече мигранти да предприемат рискованото пътуване. Той дори предлага границата между Австрия и Италия да бъде затворена, освен ако Рим не спре да приема имигранти без документи.„Вярвам в Европа без вътрешни граници, но това ще работи, само ако успеем да установим функциониращи външни граници“, каза Курц през август.Неговите предложения за имиграцията са популярни сред консервативните австрийци, включително и сред младежите.Ако бъде формирана коалиция между АНП на Курц и Партията на свободата, то това няма да е първият път, в който крайнодясна партия е част от националното правителство. През 1999 г. Партията на свободата победи с малко АНП и участва в правителство като част от дясна коалиция. Възможността за крайнодясна партия на власт толкова разтревожи останалата част на ЕС, че бяха наложени дипломатически санкции срещу Австрия, а Израел оттегли посланика си във Виена.Този път обаче, с възхода на десния популизъм по целия континент е почти невъзможно да си представим, че ЕС ще предприеме подобни наказателни мерки. Крайното дясно стана нещо нормално в умовете на мнозина европейци, или поне на него се гледа като на проблем, който е прекалено голям, за да се реши просто с плясване по китките. Пък и ако Курц не е точно крайнодесен популист, нещата, будещи тревога, стават с едно по-малко. Дори и Партията на свободата да не се присъедини към правителството след изборите, става ясно, че крайнодесният възход е оказал влияние върху Курц и партията му. Но фактът, че точното естество на това влияние остава неясно, е свидетелство за таланта на Курц и неговия неизбежно кратък опит.Дали Курц прави крайните идеи приемливи за обществена консумация, представяйки „мека, цивилизована версия на крайното дясно“, както Пелинка поставя нещата? Или пък дава пример за другите дясноцентристки партии на континента като привлича недоволни консервативни гласоподаватели към своята твърдо продемократична консервативна партия?Австрия и светът тепърва ще разберат.Статията на Бетани Ален-Ебрахимиан е публикувана в списание \"Форин полиси\". Преводът е на агенция БГНЕС, със съкращения.", "date": "2017.10.18", "title": "Себастиан Курц - мека версия на крайното дясно или пример за европейските консерватори"}
{"url": "https://offnews.bg/knigi/naj-prestizhnata-nagrada-za-angloezichna-literatura-otide-pri-dzhordzh-667535.html", "text": "Писателят Джордж Сондърс спечели Man Booker Prize - най-престижната награда за англоезична литература, за първия си роман \"Lincoln in the Bardo\".Авторът е вторият американски писател, който печели \"Букър\" през 49-годишната ѝ история.\"Lincoln in the Bardo\" разказва за една-единствена нощ от живота на 16-ия американски президент Ейбрахам Линкълн - вечерта през 1862 г., когато тялото на 11-годишния му син е положено в гробището на Вашингтон. Уилям \"Уили\" Линкълн умира от коремен тиф, докато баща му се опитва да преведе страната през гражданската война.Романът разказва за въображаемите преживявания на Линкълн, когато той отива в криптата, където лежи мъртвият му син, и влиза в свят на духове.Джордж Сондърс е на 58 г., от Тексас. Той е университетски преподавател, пише и статии за списания. В България негови разкази могат да се прочетат в „Книга за другите“.На финала той победи петима автори - Пол Остър, Мохсин Хамид, Али Смит, Емили Фридлънд и Фиона Мозли.\"Формата и стилът на този дълбоко оригинален роман създават изключително духовен, интелигентен и емоционален разказ“, коментира председателката на журито Лола Йънг.Сондърс получи наградата си от Херцогинята на Корнуол Камила Паркър-Боулс и чек за 50 000 паунда от изпълнителния директор на групата Man Люк Елис.", "date": "2017.10.18", "title": "Най-престижната награда за англоезична литература отиде при Джордж Сондърс и романа му за Линкълн"}
{"url": "https://offnews.bg/sviat/amerikanka-stana-printcesa-sled-kato-sreshtna-etiopski-printc-v-nosht-667538.html", "text": "Приказките обикновено не започват в нощен клуб във Вашингтон, но за една американка се случва точно това. Там Ариана Остин среща етиопски принц, който впоследствие става неин съпруг, пише в. \"Independent\".Остин, сега на 33 г., излиза една вечер с приятели. Забавляват се в нощен клуб, когато към тях се приближава Джоел Маконън и ѝ прави комплимент - \"Приличате на реклама на \"Bombay Sapphire\" (марка джин). Не минали и пет минути, когато казва, че тя ще стане неговата приятелка.Това, което скрива тази нощ преди 12 години е, че Джоел всъщност е принц Джоел - пра-правнук на Хайле Селасие I - последният император на Етиопия.Двамата започват да излизат, връзката им става сериозна и Маконън, който работи като адвокат, най-накрая разкрива царското си потекло. Разказва, че е роден в Рим, а родителите му - принц Дейвид Маконън и принцеса Ейди Имру Маконън, са принудени да живеят в изгнание след преврата в родината му.Баща му успява да избегне кръвопролитията в Етиопия, защото по това време учи в чужбина. Впоследствие семейството се установява в Швейцария.Роднинската връзка на Маконън с Хайле Селасие I е чрез втория син на императора - принц Маконън.Хайле Селасие е 225-ия и последен от рода на Края на Кралете на Етиопия, управлявал източноафриканската страна 40 години до свалянето си от власт през 1974 г. Умира следващата година и мнозина вярват, че е убит.Това са надминати наследство и история, съчетани с древна християнска традиция, коментира Остин пред в. \"Ню Йорк Таймс\", имайки предвид факта, че корените на царското семейство могат да се проследят назад, назад във времето, чак до .Двойката вдигна пищна сватба в етиопска православна църква с 13 свещеници на 9 септември 2017 година. Ето и момент от нея:", "date": "2017.10.18", "title": "Американка стана принцеса, след като срещна етиопски принц в нощен клуб"}
{"url": "https://offnews.bg/politika/bsp-zam-ministar-sabiral-pari-za-falshivi-razreshitelni-667549.html", "text": "Ще сезира ли премиерът Борисов прокуратурата за свой зам.-минитър на транспорта, известен в професионалните среди като измамник? Този въпрос зададоха днес от БСП в Народното събрание.Става въпрос за зам.-министъра на транспорта Ангел Попов. Той е назначен в края на миналата пролет, а срещу него още от началото на юни има изразено крайно негативно мнение от Националното сдружение на българските превозвачи.В писмото си до Борисов от НСБП описват Попов като човек, който събира пари от свое има за сметка на министъра на транспорта, за да могат съответно членовете на сдружението да се сдобият с определени разрешители за превоз на товари. Проблемът е, че такива разрешителни не се плащат на ръка, а си има строга законова процедура.Според НСПБ Попов взимал и заема, ползвал услуги и придобивал стоки без да ги заплаща.В парламента днес Таско Ерменков от БСП попита Борисов \"това ли му е борбата с корупцията\".\"5 месеца този човек е зам.-министър, искаме да питаме Борисов дали е сигнализирал прокуратурата като ще се бори с корупцията\", каза Ерменков.Попов е зам.министър от квотата на НФСБ и Патриотичния фронт. В парламента официален коментар от националистите няма. ", "date": "2017.10.18", "title": "БСП: Зам.-министър събирал пари за фалшиви разрешителни"}
{"url": "https://offnews.bg/izvan-terena/palava-futbolna-polovinka-shokira-s-otkrovenia-667517.html", "text": "Половинката в живота на белгийския нападател на Наполи Дрис Мертенс Кат Керкхофс разкри подробности за сексуалния си живот в едно от най-гледаните вечерни предавания в родината си. Атрактивната блондинка призна, че в обществото се държи като дама, но в леглото е доста ексцентрична по собствените си думи.“Нещо повече - обичам да го правя на необичайни места. Под такива разбирам например в тоалетната на влак”, продължи с откровенията си Кат, която смята, че добрият секс е много важен във всяка връзка.Дамата признава също, че миналата година е легнала под скалпела на естетичен хирург, но не за да увеличи, а за да намали гърдите си.“Просто бяха твърде големи”, завършва непринудено белгийката.", "date": "2017.10.18", "title": "Палава футболна половинка шокира с откровения"}
{"url": "https://offnews.bg/obshtestvo/balgaria-e-palna-s-nedovolni-ot-zhivota-hora-koito-chetat-riadko-i-sp-667554.html", "text": "Българките живеят най-кратко от всички европейки в ЕС, а българите са трети отзад напред по продължителност на живота. Страната ни е пълна с недоволни хора, които не четат често, рядко ходят на представления и концерти, почти никога не стъпват в музеи и ако спортуват редовно, са по-скоро изключение.Не особено оптимистичната картина рисува Европейската статистическа служба, която днес навършва 20 години и по този повод публикува . Дигиталната публикация включва три раздела: \"Живот, съзряване и остаряване...\" (вкл. демографско развитие, здраве, продължителност на живота и др.), \"Учене, работа, възнаграждение на труда...\" (образование, професия и семейство, работа, безработица, разлики в заплащането между мъжете и жените) и \"Хранене, пазаруване, сърфиране в интернет, общуване...\" (хранене, социални навици, онлайн поведение, пушене, консумация на алкохол, култура).Важни събития от животаЖените в ЕС напускат дома на родителите си средно две години преди мъжете - на 25 г.В почти всички държави членки жените сключват брак по-рано от мъжете, като разликата във възрастта при сключване на първи брак е над 3 години в България, Гърция и Румъния, а в Ирландия, Литва, Португалия и Обединеното кралство - по-малка от 2 години.Що се отнася до средната възраст на жените при раждане на първо дете - през 2015 г. в ЕС тя е 29 години, като варира от около 26 години в България, Латвия и Румъния до почти 31 години в Испания и Италия.Самотните майки са 7 пъти повече от самотните бащи, показват още данните.УдовлетвореностДанните показват, че въпреки различията мъжете и жените в Европа, двата пола са удовлетворени в еднаква степен от живота си. Тук обаче разликата между България и останалите страни е драстична. И мъжете, и жените са крайно неудовлетворени от живота си - от скалата от 0 до 10 българите са на 4.8. Средното в ЕС е 7 за жените и 7.1 за мъжете. Най-щастливи са жените в Дания, Финландия (по 8.1) и Швеция (8). При мъжете на първите три места са Финландия, Швеция (по 8) и Дания (7.9).ПродължителностШвеция е и страната с очаквана най-висока продължителност на живота при мъжете - 80.4 г. При жените първа по този показател е Испания - 85.7 години. Тук България е последна при жените (78.2 г.) и трета отзад напред при мъжете (71.2).През 2015 г. в ЕС средната продължителност е 83.3 години за жените и 77.9 години за мъжете с разлика от 5½ години. Сред държавите членки разликата във възрастта на жените и мъжете варира от 10 - 11 години в Латвия и Литва до малко под 4 години в Дания, Ирландия, Кипър, Нидерландия, Швеция и Обединеното кралство.В резултат на по-голямата продължителност на живота и по-ниската смъртност при жените като цяло през 2016 г. в ЕС на 100 мъже се падат 105 жени (с 5% повече). В почти всички държави членки жените са повече от мъжете, като най-голяма е разликата в Латвия (18%), Литва (17%) и Естония (13%), докато в Люксембург, Малта и Швеция мъжете са малко повече от жените.По отношение на младите хора на възраст до 18 години се наблюдава обратният модел – мъжете са с 5% повече от жените. От друга страна, при хората на 65 и повече години жените са с 33% повече от мъжете.Образование и заплатаПо-голям е делът на жените с висше образование (33%) спрямо мъжете висшисти (29%) през 2016 г. Пред работодателите обаче мъжкият пол продължава да привлича по-високата заплата. Жените печелят средно с 16.3% по-малко от мъжете (2015 г.), а сред ръководителите жените са два пъти по-малко от мъжете.Средно жените са печелили по-малко от мъжете във всички държави членки, но разликата в заплащането между жените и мъжете варира. Най-големи разлики са наблюдавани в Естония (26.9%), Чешката република (22.5%), Германия (22.0%), Австрия (21.7%) и Обединеното кралство (20.8%). Най-ниска е разликата в заплащането между жените и мъжете в Люксембург и Италия (по 5.5%), Румъния (5.8%), Белгия (6.5%) и Полша (7.7%).При сравнението на почасовото заплащане за всичките девет класове професии жените са получавали по-малко от мъжете в ЕС през 2014 година. Това се отнася за всички държави членки с много малко изключения. Най-голяма е разликата в почасовото заплащане при ръководителите - с 23% по-ниско при жените отколкото при мъжете. Най-малки са разликите при два от класовете професии с най-ниски заплати - помощен административен персонал и персонал, зает с услуги за населението, търговията и охраната (с 8% по-ниско заплащане при жените в сравнение с мъжете).Съвместен животСедем пъти повече жени отколкото мъже живеят сами с деца, показват данните. В ЕС през 2016 г. 7.7% от жените на възраст 25 - 49 години живеят сами с деца в сравнение с 1.1% от мъжете на същата възраст. За живеещите сами без деца в тази възрастова група делът на жените е 9.5% и 16.1% - на мъжете.Големи различия има и между жените и мъжете на възраст 65 и повече години - делът на възрастните жени, живеещи сами (40.1%), е два пъти по-голям отколкото при мъжете (19.7%).При другите възрастови групи има по-малки разлики. Сред младите хора 8.2% от жените и 7.8% от мъжете на възраст от 15 до 24 години живеят сами. Същото важи и при съвместно живеещите - 44.9% от жените и 48.2% от мъжете на възраст 15 и повече години в ЕС живеят с партньор.Непълно работно времеВажен аспект от съвместяването на професионалния и семейния живот е работата на непълно работно време. В ЕС през 2016 г. 32% от заетите жени и 9% от мъжете са работили на непълно работно време.Най-висок дял от жените работят на непълно работно време в Нидерландия - 77%, Австрия - 47%, и Германия - 46%, а от мъжете - в Нидерландия - 26%, и Дания - 17%. Най-нисък е делът на жените и мъжете на непълно работно време в България - по 2%.БезработицаВ ЕС през 2016 г. коефициентът на безработица е 8.7% при жените и 8.4% при мъжете. В 14 държави членки коефициентът на безработица е по-висок при жените, в 13 е по-висок при мъжете, а в Унгария е еднакъв при жените и мъжете.Най-голяма разлика между жените и мъжете се наблюдава в Гърция (28.1% при жените и 19.9% при мъжете) и в Испания (21.4% при жените и 18.1% при мъжете). Обратно - по-ниско равнище на безработица при жените отколкото при мъжете се наблюдава в Ирландия (съответно 6.5 и 9.1%), Латвия (8.4% при жените и 10.9% при мъжете) и Литва (6.7% при жените и 9.1% при мъжете).Начин на животПри разглеждането на данните за консумацията на алкохол, цигари, плодове и зеленчуци, както и за физическата активност, се наблюдават различия между двата пола, които обясняват отчасти защо повече мъже (57%) отколкото жени (44%) в ЕС са с наднормено тегло.Средно в ЕС 38% от мъжете и 23% от жените пият алкохол всяка седмица, по данни за 2014 г. Сред държавите членки делът на мъжете варира от 21% в Латвия до 52% в Обединеното кралство, а за жените - от 5% в Румъния и Литва до 40% в Обединеното кралство.Повече мъже са пушачи. Всеки ден пушат 24 на сто от мъжете и 16% от жените в ЕС. Делът на мъжете варира от 10% в Швеция до 40% в Кипър, а на жените - от 9% в Румъния до 23% в Австрия.36% от мъжете са отделили 150 или повече минути седмично за спортни и физически дейности, които не са свързани с работа, в сравнение с 26% от жените в ЕС през 2014 г. Делът на мъжете варира от 14% в Румъния до 55% във Финландия, а на жените от - 4% в Румъния до 57% в Дания. По този показател България също изостава: само 5.3% от жените и 15.43% от мъжете спортуват редовно.Четенето на книги и посещенията на представления на живо също не са любими занимания за българина. Повече от 5 книги за 12-те месеца на 2015 г. са прочели 30% от жените и 21% от мъжете. За сравнение - в Швеция са съответно 78% от жените и 54% от мъжете.Не стоим особено добре и по отношение на домакинските задължения. 73% от жените у нас изпълняват такива всеки ден и само 13% от мъжете. Средното за ЕС е 79% при жените и 34% при мъжете.ИнтернетЖените в ЕС използват интернет по-малко отколкото мъжете (77% от жените на възраст между 16 и 74 години са използвали интернет поне веднъж седмично през 2016 г. в сравнение с 81% от мъжете на същата възраст — вж. таблицата).Когато разглеждаме за какво се използва интернет, делът на жените в ЕС, които четат новини онлайн е по-малък в сравнение с този на мъжете (68% от жените и 72% от мъжете, използвали интернет през последните три месеца през 2016 година). Няма голяма разлика при използването на интернет за телефонни разговори (38% от жените и 40% от мъжете), интернет банкиране (58% от жените и 60% от мъжете) и търсене на работа (22% от жените и 21% от мъжете през 2015 година). Еднакъв е делът на жените и мъжете (86%), които използват интернет за изпращане и получаване на електронна поща.От друга страна, по-голям дял от жените са използвали интернет за участие в социални мрежи (65% от жените и 61% от мъжете).Мъжете са малко по-активни в онлайн пазаруването от жените (през 2016 г. 65% от жените - потребители на интернет, са пазарували онлайн в сравнение с 67% от мъжете — вж. таблицата). Но жените и мъжете купуват различни стоки. Много повече жени отколкото мъже купуват дрехи по интернет (68% от жените в сравнение с 56% от мъжете, пазаруващи онлайн), докато мъжете купуват повече електронно оборудване (31% от мъжете и 17% от жените, пазаруващи онлайн).По-малка е разликата при закупуването на филми онлайн (20% от жените и 26% от мъжете, пазаруващи по интернет), домакински стоки (съответно 43% и 45%), резервации за пътуване и настаняване (съответно 51% и 52%), докато при онлайн пазаруването на билети за различни събития няма разлика между жените и мъжете - по 38%.Причини за смъртностЗлокачествените новообразувания, болестите на сърцето (напр. инфаркт) и мозъчносъдовите заболявания (напр. инсулт) са трите най-често срещани причини за смърт както при жените, така и при мъжете в ЕС.И при трите причини смъртността е по-голяма при мъжете отколкото при жените: през 2014 г. в ЕС от злокачествени новообразувания са умрели 349 мъже и 201 жени, от болести на сърцето - 171 мъже и 94 жени, и от мозъчносъдови заболявания - 93 мъже и 79 жени на 100 000 мъже/жени.", "date": "2017.10.18", "title": "България е пълна с недоволни от живота хора, които четат рядко и спортуват по изключение"}
{"url": "https://offnews.bg/sviat/3-lv-shte-struva-patuvaneto-po-magistralata-za-nish-667546.html", "text": "Пътуването по новите участъци от автомагистралата от Ниш до границата с България ще струва на водачите на леки коли 190 динара или близо 3 лв., съобщава БНТ, като се позовава на в. \"Вечерне новости\".Сръбското правителство се съгласи с предложението на компанията \"Пътищата на Сърбия\" за тол таксите. Плащането трябва да започне през януари догодина. Автобусите ще плащат по 560 динара, а камионите - 1120 динара. Източното разклонение на Коридор номер 10, от Ниш до границата с България, е дълго 86,9 километгра. Останаха още да се извършат работи в Сичевачката клисура и строителите са ангажирани с изграждането на отсечката от тунела Банцарево до Цървена река, както и на отсечката от Станичене до Пирот.Всички шофьори, които идват от посока Ниш, от догодина ще плащат само на рампата при Димитровград. Тя ще бъде поставена на няколко километра преди граничния пункт с България Градина. В средата на септември за движение бяха пуснати 7,35 км от отсечката Станичене - Пирот Изток, отсечката Пирот-Димитровград с дължина 14,4 км и околовръстния път на Димитровград с дължина 8,3 км, припомня вестникът. Освен това тол таксите в Сърбия от 7 януари поскъпват с 10 процента, съобщава още \"Вечерне новости\".", "date": "2017.10.18", "title": "3 лв. ще струва пътуването по магистралата за Ниш"}
{"url": "https://offnews.bg/politika/bsp-dade-na-konstitutcionnia-sad-ostavkata-na-dobrev-667569.html", "text": "Депутати от \"БСП за България\" внесоха искане до Конституционния съд за обявяване за противоконституционно на решението на Народното събрание, с което беше отхвърлена оставката на народния представител от ГЕРБ Делян Добрев.В мотивите си твърдим, че НС няма тези правомощия да откаже освобождаването на Добрев, а би следвало само да потвърди оставката, каза Филип Попов от БСП. Оставката на Делян Добрев е личен акт, обясни Попов. Според БСП  работодател на народния представител е народът, а не НС. Според тях в случая е нарушена свободата на волеизлеяние и свободата на избор къде и какво да работи. Попов обясни, че обявяването на решението на НС за противоконституционно би имало действие занапред и би следвало парламентът отново да разгледа оставката на Добрев и да я приеме. Под искането до КС са се подписали 62 народни представители от левицата. Добрев депозира оставка в парламента в началото на месеца след скандала с роднински назначения в Хасково, но депутатите я отхвърлиха. ", "date": "2017.10.18", "title": "БСП даде на Конституционния съд оставката на Добрев"}
{"url": "https://offnews.bg/evropa/ek-predlaga-zabrana-za-prodazhbata-na-veshtestva-ot-koito-se-praviat-667568.html", "text": "Европейската комисия предложи мерки, насочени към ограничаване на достъпа до вещества, които се използват за производство на самоделни взривни устройства. ЕК предлага също план за действие за повишаване на готовността, устойчивостта и съгласуването в ЕС срещу нападения с химически, биологични, радиологични и ядрени вещества. Комисията отбелязва, че вероятността от такива нападения е малка. Предвижда се към Европол да бъде обособен научен център за защита от тези видове оръжия, съобщи БТА.Предлага се също разширяване на възможностите властите да разшифроват данни при разследвания и наказателни дела, без да се допуска отслабване на криптирането на по-общо равнище и без да се засяга голям или произволен брой хора.Мерките целят изчистване на пропуски, открити при скорошните терористични нападения в Европа. Комисията съобщи, че предоставя 18,5 милиона евро от фонда за вътрешна сигурност за проекти за подобряване на защитата на обществените места. Догодина ще бъдат отпуснати още 100 милиона евро в подкрепа на градовете, които инвестират в решения в областта на сигурността.Догодина ЕК ще издаде нови насоки за подпомагане на държавите при разрешаването на въпросите, свързани със защитата на обществените места. Предвижда се частните дружества да бъдат привлечени в опазването на сигурността например в търговските центрове, на концерти и спортни обекти.ЕК препоръчва на Съвета на ЕС да разреши започването на преговори за преразглеждане на споразумението за резервационните данни на пътниците с Канада и разширяване на сътрудничеството на Европол с външни за ЕС държави, сред които Алжир, Египет, Израел, Йордания, Ливан, Мароко, Тунис и Турция. Комисията отбелязва, че работи по създаването на бъдещо европейско звено за разузнаване до 2025 година.", "date": "2017.10.18", "title": "ЕК предлага забрана за продажбата на вещества, от които се правят бомби"}
{"url": "https://offnews.bg/obshtestvo/arestuvaha-balgarin-v-polsha-za-trafik-na-hora-667586.html", "text": "Българин е арестуван в Полша по обвинение в трафик на хора и склоняване на жени към проституция. Арестуваният е на 35 години, името му не се посочва.Арестът е станал още на 11 септември, но новината беше съобщена едва днес. Разследващите смятат, че българинът е участвал в схема за трафик на хора и сводничество в рамките на четири години и е спечелил около 1 млн. и 200 хиляди злоти или 285 000 евро, съобщи БНТ.Заплашва го минимум 3 години затвор.С него е задържана и 33-годишната му съпруга, която е обвинена в пране на пари. Възможната присъда е от 6 месеца до 10 години затвор.", "date": "2017.10.18", "title": "Арестуваха българин в Полша за трафик на хора"}
{"url": "https://offnews.bg/zvezdi/ed-shijran-otmeni-kontcerti-zaradi-katastrofata-667562.html", "text": " отмени поредица от концерти в Азия заради сериозни травми, причинени от катастрофата, която претърпя в понеделник, съобщи Metro. Певецът счупи дясната си ръка и нарани лакътя на лявата, след като беше блъснат от кола, докато карал .Изпълнителят на „Shape of you” сподели снимка на гипсираната си ръка в социалната мрежа Instagram и обясни, че отменя турнето си в Азия, което започва на 22 октомври, тъй травмите не му позволяват да свири на китара.„Лекарите потвърдиха, че имам фрактура на китката на дясната ръка и нараняване на лакътя на лявата ръка, което означава, че няма да мога да свиря известно време. За съжаление, няма да мога да проведа планираните концерти в Тайпе, Осака, Сеул, Токио и Хонг Конг. Изчаквам да видя как върви възстановяването ми, преди да реша за следващите концерти“, написа певецът.В края приятел на Шийрън оставя послепис, че не певецът пише това, тъй като и двете му ръце са гипсирани.След концертите в Азия на певеца му предстоят изпълнения във Филипините, Индонезия, Сингапур, Малайзия, Тайланд, Индия, и Дубай.", "date": "2017.10.18", "title": "Ед Шийрън отмени концерти заради катастрофата"}
{"url": "https://offnews.bg/politika/tcatcarov-iska-proverka-dali-zam-ministar-e-iznudval-prevozvachi-667566.html", "text": "Главният прокурор Сотир Цацаров се е самосезирал по повод  за това, че в качеството си на представител на браншова организация зам.-министърът на транспорта Ангел Попов е събирал средства за разрешители за превоз на товари.От прокуратурата съобщиха, че в хода на проверката Софийска градска прокуратура ще снеме обяснения от народния представител Георги Свиленски и Ангел Попов - заместник-министър на транспорта. Ще бъде изискана информация от кабинета на министър-председателя дали е постъпвал сигнал от Националното сдружение на българските превозвачи с оплаквания срещу действия на Ангел Попов.Ще се изиска информация и от Националното сдружение на превозвачите за това изпращали ли са сигнал с описаните в публикацията твърдения за действия на Ангел Попов.Проверката ще бъде извършена в максимално кратки срокове.През май стана ясно, че Попов, който е зам.-министър от квотата на Обединените патриоти, ще съди представители на две от браншовите организации в транспорта. Поводът за недоволството му са твърдения на Красимир Лалов от Съюза на българските превозвачи и Йордан Арабаджиев, изпълнителен директор на Съюза на международните превозвачи, които обвиниха зам.-министъра в злоупотреби. От съюза на превозвачите дори твърдят, че Попов не е издължил 1900 лв. за закупена стока.\"Това намирисва на поръчка, не мога да кажа от кого. Предал съм документи на премиера и това ще се доказва в съда\", в  за Нова тв Попов.Той показа писма в негова подкрепа, които е получил непосредствено след интервюто на Арабаджиев и Лалов. Едно от писмата е подписано от Койчо Русев, който пък осъдил Красимир Лалов за обида.Ще подам ръка, това нещо няма да ме накара мен да се отблъсна от бизнеса, обясни зам.-министърът.", "date": "2017.10.18", "title": "Цацаров иска проверка дали зам.-министър е изнудвал превозвачи"}
{"url": "https://offnews.bg/futbol/kristiano-ronaldo-izprevari-raul-po-machove-v-shl-667539.html", "text": "Лидерът на Реал (Мадрид) Кристиано Роналдо вкара от дузпа при равенството 1:1 с Тотнъм на стадион \"Сантяго Бернабеу\" в мач от груповата фаза на Шампионска лига. Това беше двубой №143 за него в турнира.Така той излезе на трето място във вечната ранглиста по този показател, като изпревари легендата на Реал Раул Гонзалес.На първо място е друга легенда на Реал - Икер Касияс, който има 166 мача. В момента вратарят е част от португалския Порто. След него е Шави Ернандес. Бившият играч на Барселона има 151 мача в Лигата.", "date": "2017.10.18", "title": "Кристиано Роналдо изпревари Раул по мачове в ШЛ"}
{"url": "https://offnews.bg/obshtestvo/chasove-bez-voda-v-chasti-ot-6-stolichni-rajona-667485.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на сградно водопроводно отклонение на ул. „Румен войвода“, кв. „Подуяне“, се налага спиране на водоподаването от 10:00 до 18:00 часа на тази улица. Монтаж на спирателни кранове на ул. „Руджери“ и ул. „Ловджийска чешма“, с. Панчарево, се налага спиране на водоподаването от 10:00 до 18:00 часа на ул. \"Руджери\", ул. \" Елин Пелин\", ул. \" Самоковско шосе\" от ул. \" Елин Пелин\" до ул.\"Юрий Гагарин\", ул. „Ловджийска чешма“, ул. „Бор“ № 6,8,10.Във връзка с монтаж на спирателен кран на ул. „Спортист“, с. Мировяне, се налага спиране на водоподаването от 9:00 до 21:00 часа на ул. \"Мировско шосе\", пл. „Васил Левски“, ул. „Еделвайс“, ул. „Спортист“ и бивш стопански двор.Реконструкция на уличен водопровод на ул. „Босилеградска“, кв. „Орландовци“, се налага спиране на водоподаването от 9:00 до 21:00 часа по ул. „Босилеградска“ от ул. „Мара Бунева“ до края на тупика. Подмяна на сградно водопроводно отклонение на ул. „Сърнена гора“, кв. „Горубляне“, налага спиране на водоподаването от 9:00 до 17:00 часа на ул. „Сърнена гора“.  Без вода заради подмяна на сградно водопроводно отклонение на ул. „Ложев дол“, с. Доброславци, ще бъдат от 9:30 до 14:30 часа на ул. „Житенски път“, ул. „Могилка“, ул. „Бунтовник“, ул. „Градинарска“. ", "date": "2017.10.18", "title": "Часове без вода в части от 6 столични района"}
{"url": "https://offnews.bg/sviat/chetirima-sa-raneni-pri-sblasatci-mezhdu-demonstranti-i-politcia-v-ukr-667520.html", "text": "Четирима души бяха ранени при сблъсъци между полицията и демонстранти, настояващи за големи реформи в украинската столица Киев, съобщава БНР, позовавайки се на Би Би Си.Протестиращите призовават за създаването на антикорупционен съд, депутатите да загубят имунитета си от наказателно преследване и за промени в избирателната система. Те се заканиха да останат пред парламента като издигнаха палатки и блокираха главни улици в центъра на Киев.Един от опозиционните лидери призова президента Петро Порошенко да подаде оставка. \"Време е те да ни чуят\", каза Михаил Саакашвили, бивш грузински президент и бивш регионален губернатор в Украйна. Саакашвили в момента е без гражданство, след като то му бе отнето от бившия му съюзник президента Порошенко. Саакашвили е обвиняван от противниците си, че се опитва да разпалва политическото напрежение в Украйна, която се бори с проруските сепаратисти в източната част на страната. Той отхвърля тези обвинения.Президентът Порошенко вчера се опита да отговори на исканията на протестиращите като внесе в парламента проектозакон за сваляне на депутатския имунитет. Друго искане на демонстрантите - за промени в избирателната система - също ще бъде обсъдено от депутатите по-късно тази седмица.Протестът пред парламента събра няколко хиляди души. Той беше организиран от опозиционните партии и неправителствени организации.", "date": "2017.10.18", "title": "Четирима са ранени при сблъсъци между демонстранти и полиция в Украйна"}
{"url": "https://offnews.bg/futbol/vsichki-rezultati-i-golmajstori-v-shampionskata-liga-667514.html", "text": "С порой от голове ще се запомнят срещите в групи от Е до Н в Шампионската лига. В осемте мача от вторник бяха отбелязани 31 попадения. Най-резултатният мач беше в Марибор, където Ливърпул разгроми със 7:0 местния едноименен тим. Шест гола паднаха в Москва, където Спартак с Ивелин Попов в състава си победи с 5:1 Севиля. Любопитното е, че и двата мача бяха от една група - Е. В очаквания с най-голям интерес двубой между действащия шампион Реал Мадрид и Наполи победител не беше излъчен. Двата тима завършиха 1:1 на “Сантяго Бернабеу” в мач от група Н и останаха на върха с абсолютно равен брой показатели - по 7 точки и голова разлика 7:2.Шампионска лига, групова фаза - 3-и кръг:Група ЕСпартак (Москва) - Севиля 5:11:0 Промес (18)1:1 Кяер (30)2:1 Мелгарехо (58)3:1 Гулшаков (67)4:1 Луис Адриано (74)5:1 Промес (90)Марибор - Ливърпул 0:70:1 Фирмино (4)0:2 Коутиньо (13)0:3 Салах (20)0:4 Салах (40)0:5 Фирмино (54)0:6 Окслейд-Чембърлейн (86)0:7 Александър-Арнолд (90)Група FМанчестър Сити - Наполи 2:11:0 Стърлинг (9)2:0 Жезус (13)2:1 Диавара (73-д)Фейенорд - Шахтьор (Донецк) 1:21:0 Бергис (8)1:1 Бернард (24)1:2 Бернард (54)Група GМонако - Бешиткаш 1:21:0 Фалкао (30)1:1 Тосун (34)1:2 Тосун (54)РБ (Лайпциг) - Порто 3:21:0 Орбан (8)1:1 Абубакар (18)2:1 Форшберг (38)3:1 Огюстен (40)3:2 Маркано (45)Група НАПОЕЛ Никозия - Борусия (Дортмунд) 1:11:0 Поте (62)1:1 Папастатопулос (67)Реал Мадрид - Тотнъм 1:10:1 Варан (27-а)1:1 Роналдо (43-д)", "date": "2017.10.18", "title": "Всички резултати и голмайстори в Шампионската лига"}
{"url": "https://offnews.bg/sviat/sofia-shte-e-domakin-na-sreshta-na-varha-na-zapadnite-balkani-667522.html", "text": "Председателят на Европейския съвет Доналд Туск предложи на 17 май догодина в София да се състои среща на държавните и правителствените ръководители на страните от ЕС и от Западните Балкани. Това е залегнало в списък с предложения за работната програма на Европейския съвет до средата на 2019 година, съобщава БТА.В писмо до държавните и правителствените глави в ЕС по повод заседанието на Европейския съвет в Брюксел в края на тази седмица Туск отбелязва, че по множество теми засега в Общността има разногласия. Той предлага въпросите, които се намират в застой, да бъдат обсъждани редовно, а когато постигането на единомислие е невъзможно, да се прибягва към т. нар. \"засилено сътрудничество\". Тази процедура предвижда държави от ЕС, които са съгласни с дадено предложение, да го одобрят и прилагат, при запазването на възможността за присъединяване на останалите по всяко време.Туск предлага, когато е необходимо, за да реши откритите въпроси, Европейският съвет да заседава по-често. Предлага се също занапред да бъде изготвян списък на неразбирателствата, за да бъдат по-нагледни и това да улесни политическите преговори в търсенето на решение.Нуждаем се от единение, за да решим кризата с мигрантите, да преодолеем нечестните аспекти на глобализацията, да се справим с агресивни външни държави, да ограничим щетите от напускането на Великобритания и да запазим международния ред, основан на правила. Европейското единство е най-голямата ни сила. Някои държави от ЕС могат да напредват в определени области по-бързо, но вратата ще остава отворена за останалите. Единството не може да става оправдание за застоя, но и стремежите не може да водят до разделение, пише Туск.Според предложената от него програма в периода на българското председателство на Съвета на ЕС догодина се предвижда на най-високо равнище да бъдат обсъдени изборите за следващия Европейски парламент, с възможност отново предварително да се състезават кандидатите за следващ председател на Европейската комисия. Сред другите теми са бъдещият бюджет на ЕС, въпросите с предварителната проверка на външните инвеститори, търговските споразумения и т. нар. търговска отбрана, електронната търговия, данъците, реформата на еврозоната.В документи, разпространени от Европейския съвет, се отчита, че засега в ЕС няма достатъчно напредък при обсъждането на дългосрочната обща политика за миграцията, включително по отношение на споразуменията за обратен прием със страните, от които мигрантите произхождат. Не се отчита достатъчен напредък по въпросите за използването на базите данни с отпечатъците на мигрантите, условията за техния прием, разселването им, уеднаквяването на процедурите за предоставяне на убежище. Засега няма пробив в преговорите за промяна на регламента от Дъблин, който бе оценен като остарял и несправедлив спрямо държавите, през които мигрантите навлизат в ЕС.", "date": "2017.10.18", "title": "София ще е домакин на среща на върха на Западните Балкани"}
{"url": "https://offnews.bg/temida/tcacheva-se-interesuva-ima-li-korumpirani-polititci-no-samo-sled-sad-667534.html", "text": "Министърът на правосъдието Цецка Цачева се интересува от това има ли корумпирани политици, но това можело да стане ясно само след официален акт на съдебната власт. Това стана ясно от обясненията на министърката в интервю за Нова тв. Според Цачева това \"трябва да бъде доказано с влязъл в сила съдебен акт на прокуратурата\". Преди това тя обясни, че има възможност за това да бъде питан главният прокурор от депутатите в парламента, но уточни, че това може да стане само на базата на повдигнати обвинения. Цачева отказа да коментира огласените от прокуратурата случаи с финансиране на политици, като за \"най-яркия пример\" беше посочен Николай Бареков. Тя отговори и на твърденията на лидера на БСП Корнелия Нинова, която след заседанието на Консултативния съвет за национална сигурност (КСНС) при президента заяви, че е поискала да бъде изпратено писмо, с което да бъдат огласени политиците, замесени в аферата КТБ.\"Прокуратурата има функции да участва в разследването, да надзирава разследването, да повдига обвинение. Прокуратурата би следвало да говори не в епистоларна форма да си кореспондира не само с политици и с други..\"На въпрос на водещия дали би искала да разбере има ли политици, до които прокуратурата е стигнала, че са взимали пари от КТБ, Цачева отговори: \"Искам да разбера има ли корумпирани политици\". Отново в отговор на въпрос защо не пита прокуратурата, тя каза, че \"с писмо не става\". Според нея редът бил чрез изслушване на главния прокурор.\"Там могат да му зададат въпроса. Няма пречка и в писмена форма, но трябва да се говори за повдигнати обвинения за извършени престъпления. Това обществото очаква да бъде обявено\", поясни тя.Веднага след това Цачева каза, че да се пита за имената на замесени политици, трябва да има доказателства:\"Нали разбирате, че това трябва да бъде доказано с влязъл в сила съдебен акт на прокуратурата\", обърна се тя към водещия, който я контрира отново с изнесеното име на Николай Бареков. Цачева обясни, че не знае \"за какво става дума\". Тя обаче е категорична, че \"всеки един гражданин очаква да знае какво се е случило с КТБ\" и тази тема ще \"продължава да вълнува обществото доста време напред\".", "date": "2017.10.18", "title": "Цачева се интересува има ли корумпирани политици, но само след \"съдебен акт на прокуратурата\""}
{"url": "https://offnews.bg/obshtestvo/tciganskoto-liato-prodalzhava-dazhd-na-horizonta-chak-v-ponedelnik-667515.html", "text": "Циганското лято продължава, днес отново ще бъде слънчево и топло с максимални температури между 22 и 27 градуса. Такова ще остане времето до края на работната седмица. През уикенда ще има повече облаци, температурите ще паднат с градус - два, но няма да вали. Според прогнозата на синоптиците северозападен вятър ще донесе захлаждане от понеделник, възможни са и валежи. Днес обаче в планините ще е приятно за туризъм, вятърът ще е слаб, максималната температура на височина 1200 метра ще е около 18, на 2000 метра - около 12 градуса, според прогнозата на НИМХ. В морето ще се вдигат вълни от 1-2 бала, водата ще е с температура около 18 градуса. ", "date": "2017.10.18", "title": "Циганското лято продължава, дъжд на хоризонта чак в понеделник"}
{"url": "https://offnews.bg/politika/bsp-vrashta-darenieto-ot-400-leva-napraveno-ot-arestuvania-deputatski-667547.html", "text": "БСП ще върне дарението от 400 лева, направено от арестувания за рекет брат на червения депутат Георги Стоилов. То е направено за предизборна кампания на червената партия в Русе. В парламента днес Таско Ерменков заяви, че БСП ще върне парите на Илия Стоилов, за да няма никакви съмнения около казуса.Още един път от БСП заявиха, че застават зад своя колега Георги Стоилов и че действията на брат му Илия нямат общо с партията.Въпреки това \"червените\" си оставиха вратичка, че ако излезе нещо уличаващо за Стоилов, то той ще понесе своята отговорност, \"а не както ГЕРБ да си пазят депутатите\".В редиците на БСП няма съмнение, че колегата им Стоилов е чист. В Изпълнителното бюро Георги Стоилов заяви, че няма никакво отношение към действията на своя брат. Той бе категоричен, че никога не са имали и бизнес взаимоотношения и техният живот се е развивал по различни пътища. ", "date": "2017.10.18", "title": "БСП връща дарението от 400 лева, направено от арестувания депутатски брат"}
{"url": "https://offnews.bg/politika/deputatite-glasuvat-okonchatelno-promenite-v-gpk-667518.html", "text": "Народното събрание продължава с окончателното гласуване на промените в Гражданско-процесуалния кодекс, които касаят дейността на частните съдебни изпълнители.Днес народните представители ще решават какъв да е таванът на обезпечаване на просрочените дългове, съобщава БНТ.На извънредното си заседание вчера парламентът намали таксите и прекрати възможността изпълнителното дело да започва без уведомяването на длъжника. Ответниците по делата ще се търсят до три пъти на посочения от тях адрес с интервал поне от една седмица между всяко от посещенията. Ако не бъдат открити, ще се залепя съобщение на пощенската им кутия.Съдът ще може да разпорежда и посещения на ответниците на работните им места.Депутатите ограничиха и таксите, които се събират от длъжниците в рамките на едно изпълнително производство. Остана обаче в сила възможността за банките да преминат към принудително събиране на задълженията по всяко време, ако разполагат с изпълнителен лист.", "date": "2017.10.18", "title": "Депутатите гласуват окончателно промените в ГПК"}
{"url": "https://offnews.bg/temida/vks-gleda-deloto-sreshtu-chetci-za-ubijstvoto-na-iana-667524.html", "text": "Върховният касационен съд (ВКС) гледа днес делото срещу Николай Русинов-Чеци за убийството на Яна Кръстева в Борисовата градина. Образувано е дело по касационен протест и 4 касационни жалби - на подсъдимия Николай Русинов, на защитниците на подсъдимия и на частните обвинители и граждански ищци, срещу решението от 30 май 2017 г. на Софийския апелативен съд (САС), с което е изменена присъдата от 20 октомври 2014 г. на Софийския градски съд (СГС), съобщиха от ВКС. ", "date": "2017.10.18", "title": "ВКС гледа делото срещу Чеци за убийството на Яна"}
