{"url": "https://offnews.bg/112/zadarzhaha-balgarin-v-kanal-za-kradeni-koli-za-blizkia-iztok-666486.html", "text": "Българин, ключова фигура в канал за крадени коли в Западна Европа, е задържан в Истанбул. 40-годишният български гражданин Сергей М. е сред тримата арестувани за кражбите, съобщи DHA.Сергей М., украинецът Александър Г. и молдовският гражданин Мансел Л. се опитвали да продадат крадени коли на граждани от страни в Близкия изток. Според полицията групата е крадяла луксозни коли в различни европейски страни, сменяла софтуерa и номерата на шаситата им и след това ги продавала на купувачи от Близкия изток.Полицията е открила пет автомобила на стойност 2 млн. турски лири, които ще бъдат върнати на собствениците им. Турските власти издирват и други членове на престъпната група. ", "date": "2017.10.03", "title": "Задържаха българин в канал за крадени коли за Близкия изток"}
{"url": "https://offnews.bg/politika/borisov-saglasen-s-rumania-da-izlezem-zaedno-na-arabskia-i-kitajskia-p-666502.html", "text": "Премиерът Бойко Борисов приветства идеята на румънския си колега Михай Тудосе с Румъния да излезем заедно на арабския и китайския пазари, за да отговорим в по-голяма степен на изискванията за количества и капацитет. Това стана ясно след срещата на Борисов с Тудосе в резиденция \"Евксиноград\", където се проведе заседание на българското и румънското правителства. Правейки търговски къщи и подпомагайки ги като държави, заедно с частния бизнес в земеделието, можем да си партнираме, за да покрием този неограничен пазар, посочи Борисов.Решението да се изгражда инфраструктура и мостове или хидроенергийни съоръжения ще бъде взето след среща на ресорните министри от България и Румъния, посочи Борисов и допълни, че по различните проекти ще се търсят инвеститори, съвместно с румънската страна, като изтъкна, че тол системата и концесионирането ще дадат възможност след това съоръженията да се изплащат.Премиерът акцентира също върху темата за Балканите. По думите му фактът, че в следващата тройка за председателството на Съвета на ЕС, участва и Румъния, дава шанс Дунавската и Черноморската стратегии да придобият много реални измерения. Борисов беше категоричен, че България и Румъния работят не само в полза на своите два народа, но и на всички, давайки за пример коридор номер 8.Относно усилията за влизане в Шенген, Борисов заяви, че е България и Румъния ще продължат да работят по темата с такт и дипломация и без много емоции.Оценката сме получили от Европейската комисия, от Европейския парламент, няма какво да ни притеснява от репутационна гледна точка, каза още премиерът.Той посочи, че сред обсъжданите днес теми е била също енергетиката, като изтъкна, че неслучайно първият интерконектор е изграден именно с Румъния. Говорихме за инфраструктурата, но не като самоцел. Двете държави ще бъдат конкурентоспособни в Европа, ще предложим и по-добър живот на нашите граждани, заяви румънският министър-председател Михай Тудосе.Той добави, че двете страни предлагат на ЕС една от най-безопасните граници и сътрудничеството им по отношение на реда може да служи за модел. По думите му България и Румъния са острови на стабилност и безопасност в региона.Съвместното заседание между правителствата на България и Румъния приключи с подписването на двустранни документи в областта на транспорта, енергетиката, труда и социалната политика, вътрешните работи и икономиката.", "date": "2017.10.03", "title": "Борисов съгласен с Румъния да излезем заедно на арабския и китайския пазари"}
{"url": "https://offnews.bg/sviat/300-000-dushi-izliazoha-na-protesti-v-barselona-sreshtu-politcejskoto-666500.html", "text": "Триста хиляди души излязоха на протести днес в Барселона срещу полицейското насилие, проявено на забранения референдум в неделя в Каталуния, предадоха Франс прес и БТА, цитирайки общинската полиция.Неин говорител уточни, че това са обобщени данни за участието в протести и шествия в целия град.\"Вън окупационните сили!\", \"Улиците винаги ще бъдат наши!\", \"Затворено поради революция\", гласят лозунги на демонстрантите, които развяват сепаратистки знамена. Протестът е в отговор на призива за обща стачка срещу полицейското насилие на референдума в Каталуния на 1 октомври. Една от демонстрациите е пред централата в Барселона на управляващата в Испания Народна партия, друга - пред полицейската префектура.Студенти се събраха на протест на Университетския площад и след това се разделиха на няколко лъча в каталунската столица.Участниците в днешните протести в Барселона се опитват да запазят мирна атмосфера, но въпреки това префектурата е обградена от голям брой полицейски фургони и коли на пожарната.Демонстрации срещу националната полиция и Гражданската гвардия се състояха в Каталуния още през изминалата нощ пред хотели, в които са отседнали техни служители и пред полицейски участъци.От 23.00 ч. снощи (полунощ българско време) стотици демонстранти се събраха пред хотел в Пинеда дел Мар на 70 км северно от Барселона, където бяха отседнали около 200 полицаи. Според пожелал анонимност служител на хотела два часа по-късно демонстрантите били все още многобройни и се държали заплашително, до степен да се наложи регионалната каталунска полиция \"Мосос д'Ескуадра\" да отцепи двете улици около хотела, за да защити колегите си от националната полиция.", "date": "2017.10.03", "title": "300 000 души излязоха на протести в Барселона срещу полицейското насилие (видео)"}
{"url": "https://offnews.bg/tenis/nakazaha-tenisist-za-1-godina-zaradi-kokain-666508.html", "text": "Бившата трета ракета на Великобритания Дан Евънс беше наказан с лишаване от състезателни права за една година, потвърдиха от Международната тенис федерация. Наказанието му изтича на 24 април догодина.Причина за санкцията на 27-годишния британец е положителна проба за употреба на кокаин, която е дал през април. През юни Евънс беше на 50-то място в световната ранглиста. В Сидни британският тенисист достигна за първи път до финал в турнир на АТП.Дан Евънс игра за отбора на Великобритания за купа \"Дейвис\", неофициално световно първенство по тенис при мъжете.Новината за положителната му проба през юни натъжи първата ни ракета Григор Димитров.Двамата са добри колеги и са играли помежду си два пъти, като са си разменили по една победа.\"Подобни новини са тъжни за тениса. Нещата обаче са такива, каквито са. Около всяка ситуация си има обстоятелства. Както вече казах, тъжно е\", коментира през лятото Григор.", "date": "2017.10.03", "title": "Наказаха тенисист за 1 година заради кокаин"}
{"url": "https://offnews.bg/futbol/hubchev-opraviali-sme-se-i-bez-stoichkov-shte-se-spravim-i-bez-popet-666503.html", "text": "\"Франция е един от най-силните отбори в света. Според мен обаче мотивацията ни трябва да е една и съща, независимо от съперника\", заяви селекционерът на България Петър Хубчев преди световната квалификация с Франция, цитиран от  БГНЕС.\"Лъвовете\" приемат тима на Дидие Дешан на 7 октомври от 21.45 ч. на Националния стадион Васил Левски в мач от група А.\"Най-важното е, че всички са здрави. Вчера всички се включиха в тренировката. Ясно е, че някои от тях са уморени, но важното е, че няма контузии. Надявам се футболистите да са в добро физическо състояние. В това отношение ние не можем да направим почти нищо. Смятам обаче, че предвид етапа от сезона всички трябва да са в добро състояние\", добави Хубчев.Наставникът на трикольорите призна, че все още не е решил кои ще бъдат заместниците на Ивелин Попов и Ивайло Чочев. Двамата пропускат срещата заради натрупани жълти картони.\"България е играла без Стоичков, без Костадинов, без Сираков, ще играе и без Чочев и Попов. Като цяло не разполагаме с чак толкова много качествени футболисти и до известна степен тяхната липса ще се отрази. Но не смятам, че това ще бъде водещото или пък ще стане повод за оправдания\", допълни още националният селекционер. ", "date": "2017.10.03", "title": "Хубчев: Оправяли сме се и без Стоичков, ще се справим и без Попето и Чочев"}
{"url": "https://offnews.bg/politika/4-pati-dobrev-moli-gerb-da-napusne-parlamenta-i-joncheva-iska-toj-da-666504.html", "text": "Четири пъти помолих депутатите от ГЕРБ да гласуват \"за\" това аз да си тръгна от НС, заяви тази вечер Делян Добрев след заседание на парламентарната група.Това е лично мое решение, по лични причини. В един момент човек не може да се остави до тази степен да бъде омърсен. Чувствам се омърсен - заради всичко, което Елена Йончева изля върху мен през последната една седмица, коментира Добрев.Той съобщи, че вече е депозирал оставката си като народен представител в деловодството на парламента.От своя страна председателят на ПГ на ГЕРБ Цветан Цветанов обясни, че на заседанието не е постигнато \"окончателно политическо решение\" за оставката, но Добрев остава областен координатор на ГЕРБ в Хасково.По информация на БТА парламентът ще започне работа утре с гласуване на оставката на Добрев - това предвижда проектопрограмата на Народното събрание за тази седмица.24 часа за Елена ЙончеваДобрев даде 24 часа на депутата от левицата Елена Йончева \"да извади имена, фирми, групировки, кой какви пари е давал\", или да му се извини.По думите му, атаката срещу него е успяла, а тактиката е била с добре скалъпени малки истини да се изгради конспирация, която да ужаси хората и да го очерни.Може би целта на БСП е да се скрият други неща в държавата. Излязоха нови факти срещу Румен Овчаров по случая с Бобов дол. Всеки знае какви са обвързаностите между Овчаров и Корнелия Нинова и че той е неин ментор, твърди Делян Добрев.Според него още първия ден след „глупостите“ на Елена Йончева кметът на Хасково Добри Беливанов е трябвало да даде пресконференция, за да приключи темата.Само че в случая кметът, за който аз нося отговорност, защото го номинирах, участва в тази компроматна война заедно с Йончева, допълни Делян Добрев.И БСП иска Добрев да остане в парламентаНямам нищо лично срещу Добрев, не считам, че трябва да излиза от парламента, заяви тази вечер пред БНТ Елена Йончева.Не бива да подава оставка. Мисля, че така бяга от отговорност, добави тя.Йончева коментира, че кметът на Хасково е бил на дистанционно управление към Добрев.За година и половина фирмите, в които участва зетят на Добрев, печелят 30 милиона лева. Договорите са конкретни, зетят Гаргов има договори с фирмите. Секретарят на общината пък няма длъжностна характеристика и няма опит, а тя също е от роднинския кръг на Делян Добрев, твърди депутатът от БСП.", "date": "2017.10.03", "title": "4 пъти Добрев моли ГЕРБ да напусне парламента. И Йончева иска той да остане депутат"}
{"url": "https://offnews.bg/sviat/ot-evksinograd-srabskiat-prezident-napadna-es-zaradi-kosovo-i-kataluni-666512.html", "text": "На брифинг в резиденция Евксиноград президентът на Сърбия Александър Вучич обвини Европейската комисия в двойни стандарти по отношение на страната му и Испания.Вучич е у нас за четиристранната балканска среща с министър-председателите на Гърция, Румъния и България.Благодарен съм на моите приятели, че днес ме изслушаха по един труден въпрос за гражданите на Сърбия. А именно референдумът в Каталуния и двойният стандарт на ЕС към Сърбия и Испания. Подкрепям Испания, това е една наша приятелска държава. Испания не призна независимостта на Косово, но е интересно, че Европейската комисия реагира по различен начин и това беше насочено срещу моя народ и държава, твърди президентът на Сърбия.Когато Косово получи независимост, без дори да се проведе някакъв референдум, а Каталуния поне е изпълнила някаква форма, нищо подобно не може да получи. И понякога сърбите се питаме защо трябваше да ставаме жертва на двойния стандарт. Ние ще се борим за своята държава. Благодарен съм на своите приятели, че ме изслушаха, каза Александър Вучич.В днешния си брой сръбският вестник \"Данас\" съобщи, че премиерът на Сърбия Ана Бърнабич и президента Вучич подготвят писмо до Еврокомисията. Управляващите в Белград критикуват позицията на ЕК, че случаите с Каталуния и Косово не могат да бъдат сравнявани.Бърнабич и Вучич ще питат в писмото \"дали международното право важи за ЕС, или съществува някое друго международно право, което важи за всички останали, които не са членки на ЕС\".", "date": "2017.10.03", "title": "От Евксиноград сръбският президент нападна ЕС заради Косово и Каталуния"}
{"url": "https://offnews.bg/dw/amerikantcite-i-orazhiata-kakvo-oshte-triabva-da-se-sluchi-666507.html", "text": "ДВ: Как ще коментирате случилото се в Лас Вегас?Дейвид Химънуей: Това е поредният ужасяващ случай на безразборна стрелба по хора. Колкото и да се различават, всички тези нападения имат и нещо общо: извършителят е мъж, който след това сам слага край на живота си. Интересното сега е, че в Лас Вегас видяхме колко лесно всъщност могат да се убиват хора от разстояние. Тази стрелба показа и друго: колко е важно, че оръжията произвеждат шум. В противен случай нападателят вероятно можеше да убие и още повече хора, преди да стане ясно, че се случва нещо ужасно.ДВ: Всеки път след подобно нападение в САЩ се случва едно и също - започва дебат за контрола върху оръжията. Очаквате ли сега отново да се разгори такава дискусия?Дейвид Химънуей: Да, и този път ще станем свидетели на такава дискусия. Само че въпреки многобройните подобни случаи, на федерално ниво дотук не е направено почти нищо за затягане на контрола върху огнестрелните оръжия. Точно обратното: стана още по-лесно човек да се сдобие с оръжие. Днес почти всички правителствени сектори се контролират от хора, които са тясно свързани с оръжейното лоби. И не мисля, че нещо ще се промени на федерално ниво.ДВ: В изявлението си след стрелбата в Лас Вегас президентът Доналд Тръмп, който в предизборната си камапния беше обещал да разхлаби още повече законите за носене на оръжие, се въздържа от политически оценки. Каква позиция очаквате да заеме той в дебата за затягане на контрола върху огнестрелните оръжия?Дейвид Химънуей: Просто не знам. Понякога той е непредсказуем и от него може да се очакват всякакви политически решения. Но по всичко личи, че оръжейното лоби има силно влияние над неговата администрация. Затова не очаквам той да направи нещо за затягане на законите.ДВ: Извън САЩ много хора не разбират защо никой не предприема нищо, за да не се повтарят тези трагедии отново и отново. Какво трябва да се случи, за да бъде сложен край на всичко това?Дейвид Химънуей: Мисля си, че имаме нужда от смели консерватори, които да се захванат сериозно с въпроса. Точно така се случи в Австралия: след касапницата в Порт Артър консервативният министър-председател излезе пред всички и заяви: \"Трябва да направим нещо\". В САЩ подобна стъпка би могла да се сравнява например с отварянето на САЩ към Китай, след като консервативният президент Ричард Никсън за пръв път отиде на посещение там. Ако либерален политик беше опитал да стори същото, най-вероятно нищо нямаше да излезе. Затова си мисля, че сега имаме нужда от смели консерватори, които да тропнат по масата и да кажат \"стига толкова\". Но досега това не се е случило и не виждам индикации, че може да се случи.ДВ: Ако не вярвате, че са възможни някакви промени на федерално равнище, то можем ли да очакваме нещо да се промени поне на щатско ниво?Дейвид Химънуей: След нападението в училището Сенди Хук се случи следното: в щатите със строги закони за оръжията режимът бе затегнат още повече, а в щатите с по-либерално законодателство правилата бяха разхлабени още повече. Факт е, че в щатите с по-леки закони има много повече оръжия и много повече жертви на огнестрелни оръжия.ДВ: Допитвания от последните години показват, че повечето американци биха подкрепили затягането на оръжейните закони. Ако това наистина е така, защо промените се бавят?Дейвид Химънуей: Да, през последните 20 години това е така. Но промени на федерално ниво няма. В САЩ имаме много силни лобита, лобита с огромно влияние, включително Националната оръжейна асоциация NRA. Нейното ръководство не представлява непременно мнението на членовете на организацията относно политическия дневен ред, но лидерите на NRA са много по-радикално настроени от самите членове на асоциацията.", "date": "2017.10.03", "title": "Американците и оръжията: какво още трябва да се случи?"}
{"url": "https://offnews.bg/sviat/ispanskiat-kral-zaklejmi-referenduma-v-katalunia-kato-nezakonen-i-opas-666509.html", "text": "Испанският крал Фелипе Шести заяви, че каталунските лидери са нарушили законите на държавата и са проявили недопустима липса на лоялност.В обръщение към нацията кралят обвини каталунските ръководители, че рушат демократичните принципи и създават обществено разделение в Каталуния.Безотговорното поведение на каталунските лидери подкопа социалната хармония в Каталуния. Днес каталунското общество е разединено и в конфликт, каза монархът в речта си от двореца.Той предупреди, че това поведение застрашава стабилността в Каталуния и в цяла Испания.Монархът заяви, че държавата трябва да осигури спазване на конституционния ред и върховенството на закона в Каталуния.Стотици хиляди демонстранти излязоха на протести по-рано днес в Барселона срещу полицейското насилие, проявено на референдума. В неделя при сблъсъци с полицията пострадаха близо 900 души.Испанският министър на вътрешните работи Хуан Игнасио Соидо Алварес обвини правителството на Каталуния, че подстрекава към бунт жителите на автономната област.Стотици служители на националната полиция и Гражданската гвардия, изпратени като подкрепление в Каталуния преди референдума за независимост в неделя, бяха принудени да напуснат хотелите, в които бяха настанени, под натиска на населението и на местната управа.Около хотелите и полицейските участъци втори ден се издигат транспаранти с надпис: \"Вън окупационните сили\".", "date": "2017.10.03", "title": "Испанският крал заклейми референдума в Каталуния като незаконен и опасен"}
{"url": "https://offnews.bg/112/barziat-vlak-sofia-ruse-blasna-kola-666496.html", "text": "Бързият влак София – Русе блъсна минаваща по релсите лека кола, съобщи БНР. Инцидентът е станал на жп прелеза между Раданово и Полски Сеновец, община Полски Тръмбеш.При инцидента са пострадали двама души - баща и син, които са пътували в колата. Бащата е с порезни рани, а синът е с гръдна травма и състоянието му е тежко.", "date": "2017.10.03", "title": "Бързият влак София - Русе блъсна кола"}
{"url": "https://offnews.bg/izvan-terena/poredna-ruska-seksbomba-shte-reklamira-mondial-2018-666495.html", "text": "Световното първенство в Русия идното лято определено ще е едно от най-сексапилните в историята.Домакините се постараха да привлекат не само най-известните си спортисти към каузата да рекламират Мондиала, но и няколко модела, чиято популярност расте с всеки изминал час.Последната муза на Мондиала е 20-годишната Анастасия Гизерская, която вече има близо 600 хиляди почитатели в социалните мрежи.В месеците преди Световното Гизерская ще популяризира родния си Калининград, където ще се играят част от срещите в турнира.Припомняме, че към каузата на Мондиала вече бяха привлечени топмоделите Виктория Лопирева и Анастасия Квитко, които карат все повече фенове да мислят за Русия идното лято.", "date": "2017.10.03", "title": "Поредна руска сексбомба ще рекламира Мондиал 2018"}
{"url": "https://offnews.bg/zdrave/lekari-vav-vratca-zaplashiha-s-ostavki-zaradi-zabaveni-zaplati-666493.html", "text": "Лекари и медицински сестри от болницата във Враца заплашиха да подадат оставки заради забавени заплати. Медиците протестираха тази сутрин с искане за финансова помощ от държавата. Те обявиха, че вече втори месец получават едва по 20% от заплатите си заради огромните дългове на болницата - над 12 милиона лева.Медиците са категорични, че финансова помощ е нужна не само за заплати, но и за самата болница, тъй като ако тя бъде затворена, пациентите ще са обречени. Лечебното заведение обслужва близо 200 000 души от целия регион. Директорът на болницата, който е подал оставка, днес е на среща със здравния министър Николай Петров. Медиците не планират повече протести, защото според тях няма смисъл. Те възнамеряват да подадат предизвестията си за напускане в четвъртък. ", "date": "2017.10.03", "title": "Лекари във Враца заплашиха с оставки заради забавени заплати"}
{"url": "https://offnews.bg/temida/novi-signali-sreshtu-obvinenia-v-bludstvo-direktor-na-uchilishte-666498.html", "text": "Още обвинения за блудство могат да бъдат повдигнати срещу директора на училището в с. Ново Паничарево, община Приморско. Според прокуратурата, не само ученици, а и учители са знаели за действията на задържания през миналата седмица Христо Радев. Възможно е, освен обвинението за блудство с 14 - годишната Радостина Христова, Радев да се сдобие с още подобни. Това посочи по време на гледането на мярката за неотклонение говорителят на Районната прокуратура в Бургас Христо Колев:„“, каза Колев.По неговите думи, родителите и учителите са неглижирали твърденията на децата и едва сега са имали смелост да го заявят. Като свидетел е разпитана още една ученичка, която е потвърдила за наклонностите на директора. Според самия Христо Радев, не става въпрос за свидетелство от страна на учители, а преподавателите са разказали какво самите деца са им споделили. Той изрази учудване защо след като имало такива твърдения от миналата година, досега не е подаван сигнал срещу него. Радев отново подчерта, че е невинен.Днес, Окръжният съд в Бургас потвърди мярката му, наложена от Районния – домашен арест.", "date": "2017.10.03", "title": "Нови сигнали срещу обвинения в блудство директор на училище"}
{"url": "https://offnews.bg/kultura/ostava-po-malko-ot-mesetc-do-plovdiv-dzhaz-fest-programa-666497.html", "text": "Пловдив джаз фест наближава, а градът под тепетата трескаво се готви за събитието. От 1 до 4 ноември ще се насладим на музиката на български и международни артисти.В първата фестивална вечер на 1 ноември, ще бъде открита и изложбата на българския саксофонист Мишел Нахабедян, запечатала страхотни моменти от концерти на неговите любими джаз артисти по цял свят.Снимките на Мишел ще бъдат подредени на втория етаж в Културен дом „Борис Христов“, където се провеждат всички големи концерти от програмата на фестивала.За втори път фестивалът ще връчи и своята награда за цялостен принос към джаза. В навечерието на музикалното събитие ще бъде обявен тазгодишният й носител.Вече са ясни имената на музикантите, с които пристигат хедлайнерите Джошуа Редман и Дони Маккаслин. На 2 ноември ще чуем Дони Маккаслин и новия му проект Beyond Now, включващ кавър версии на няколко песни на Дейвид Боуи. Заедно с Дони на сцената ще бъдат Джейсън Линднер – кийборд, Джонатан Марън – бас и Зак Данзиджър – ударни.Закриващият концерт с любимия на мнозина Джошуа Редман ще срещне българската публика с неговите колеги Рюбен Роджърс – бас и Грегъри Хътчинсън – ударни.В програмата на всяка от първите три вечери между 1 и 3 ноември има по два концерта, с кратка пауза между тях. Билетът за дадената вечер важи и за двата концерта.Младежкият конкурс, който бе проведен за първи път по време на миналото издание на Пловдив джаз фест, и тази година ще даде възможност на младите джаз музиканти да се включат в предизвикателството на фестивала под тепетата. Условията за участие ще бъдат публикувани във фейсбук страницата на фестивала до края на седмицата.Журито, което ще подбере финалистите за концерта им и церемонията по награждаването на победителите, е съставено от Александър Леков (председател), Николай Карагеоргиев и Лилия Илиева – и тримата музиканти са с преподавателски опит и актуален поглед върху съвременната джаз сцена в страната.Джейсън Моран Бенд - In My Mind: MonkХилда Казасян с JP3 и Мишо Йосифов – „С усмивка за Ела“Христо Йоцов/Jazz CatsДони Маккаслин Бенд: Beyond NowАнтони Дончев Проект„Четирима господа пеят джаз“: Орлин Павлов, Павел Терзийски, Свилен Ноев, Стефан ВълдобревДжошуа Редман ТриоБилетите за Пловдив джаз фест 2017 могат да бъдат закупени от касата на Главната улица в града, в мрежата на Eventim в цялата страна, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи.", "date": "2017.10.03", "title": "Остава по-малко от месец до Пловдив джаз фест (програма)"}
{"url": "https://offnews.bg/politika/antonij-galabov-demokratichnata-obshtnost-u-nas-e-klub-na-hora-sas-sv-666487.html", "text": "Демократичната общност у нас съществува, но тя е малцинство. При нас доминира политическата култура на поданика, а не на гражданина, заяви социологът доц. Антоний Гълъбов на днешната кръгла маса \"Политическо представителство на демократичната общност в България\", организирана от Сдружение \"Граждански съвет\" и Фондация \"Конрад Аденауер\".Председател на новото сдружение е Гроздан Караджов, който бе депутат от Реформаторския блок в предишния парламент и Иван Иванов, който бе зам.-председател на 43-ото Народно събрание.Доц. Гълъбов посочи, че истинските реформи се правят от малцинствата и начерта 5 възможни сценария за развитие на демократичната общност у нас.Според него първият вариант е да се запази сегашното състояние - да бъде в глуха опозиция, от която никой не изпитва нужда, леко клубна форма на хора, разполагащи със свободно време.Вторият вариант според социолога е демократичната общност да се противопостави решително на управляващото мнозинство и да търси разширение чрез противопоставяне, а третият - да се търси нов облик чрез противопоставяне както на управляващите, така и на сегашната опозиция.Гълъбов смята и че друга възможност е да се търси прагматично решение - изграждане на дясна алтернатива на местно ниво за изборите през 2019 г.Петият вариант според него е изработване на национална концепция, която да превърне десните хора в общност.Според финансиста Евгени Кънев проблемът на демократичната общност е, че липсва общ разказ за бъдещето.Според Трайчо Трайков от Нова Република в практически план нещата в демократичната общност ще тръгнат напред, ако 10,20 или 30 демократи влязат в управлението.", "date": "2017.10.03", "title": "Антоний Гълъбов: Демократичната общност у нас е клуб на хора със свободно време"}
{"url": "https://offnews.bg/futbol/spored-bfs-samo-fenovete-na-levski-i-tcska-sofia-rugaiat-666491.html", "text": "Дисциплинарната комисия към БФС наложи глоба в размер на близо 5 хиляди лева на ЦСКА-София. “Червените” са наказани заради нерегламентирано използване на факли и димки, хвърлени предмети и нерегламентирано използване на бомбички при равенството 2:2 като гост на Етър. Шефовете на тима от “Армията” ще трябва да заплатят и причинените на стадион “Ивайло” щети. В същото време Левски се размина с двойно по-малка глоба - 2 300 лева.Любопитно е да се отбележи, че Комисията по “Етика и феърплей” налага наказание и на “червени”, и на “сини” в размер на 1000 лева за нецензурни и вулгарни скандирания. Всички наказания на Дисциплинарната комисия по доклад:За хвърлени предмети, на основание чл.37, ал.1, т.4, б.А, предложение 1 от ДП /2017-2018/ ДК наказва ФК „Верея” гр. Стара Загора с имуществена санкция в размер на 500 лева.За хвърлени предмети, на основание чл.37, ал.1, т.4, б.А, предложение 1 от ДП /2017-2018/ ДК наказва ПФК „Славия” гр. София с имуществена санкция в размер на 500 лева.За нерегламентирано използване на факли и димки, на основание чл.37, ал.1, т.22.2, б.А от ДП /2017/2018/ – ДК наказва ФК \"Етър\" гр. Велико Търново с имуществена санкция в размер на 300 лева.За бутане на длъжностно лице, на основание чл.34, ал.1, т.4, във връзка с чл.23, ал.2, б.В от ДП /2017/2018/ – ДК наказва Калоян Чакъров – треньор на вратарите на ФК \"Етър\" гр. Велико Търново със забрана за изпълняване на функции като треньор за 3 срещи и с глоба в размер на 1000 лева.За нерегламентирано използване на факли и димки, на основание чл.37, ал.1, т.22.2, б.А от ДП /2017/2018/ – ДК наказва ПФК \"ЦСКА-София\" гр. София с имуществена санкция в размер на 300 лева.За хвърлени факли на писта, на основание чл.37, ал.1, т.4, б.А, предложение 1 от ДП /2017-2018/ ДК наказва ПФК „ЦСКА-София” гр. София с имуществена санкция в размер на 1000 лева.За хвърлени предмети, на основание чл.37, ал.1, т.4, б.А, предложение 1 от ДП /2017-2018/ ДК наказва ПФК „ЦСКА-София” гр. София с имуществена санкция в размер на 500 лева.За нерегламентирано използване на бомбички, на основание чл.37, ал.1, т.22.2, б.В от ДП /2017/2018/ – ДК наказва ПФК \"ЦСКА-София\" гр. София с имуществена санкция в размер на 2000 лева.По сезиране от Комисия „Етика и феърплей”, на основание чл.4, във връзка с чл.5, ал.1 и чл.6, ал.8 от ДП /2017/2018/, за нецензурни и вулгарни скандирания – ДК наказва ПФК \"ЦСКА-София\" гр. София с имуществена санкция в размер на 1000 лева.ДК задължава ПФК „ЦСКА-София” гр. София да възстанови щетите на стадион „Ивайло” гр. Велико Търново съгласно чл.38, ал.1.За нерегламентирано използване на факли, на основание чл.37, ал.1, т.22.2, б.А от ДП /2017/2018/ – ДК наказва ПФК \"Ботев\" гр. Пловдив с имуществена санкция в размер на 300 лева.За нерегламентирано използване на факли, на основание чл.37, ал.1, т.22.2, б.А от ДП /2017/2018/ – ДК наказва ПФК \"Левски\" гр. София с имуществена санкция в размер на 300 лева.За използване на факли довели до спиране на играта, на основание чл.37, ал.1, т.22.2, б.Д от ДП /2017/2018/ – ДК наказва ПФК \"Левски\" гр. София с имуществена санкция в размер на 1000 лева.По сезиране от Комисия „Етика и феърплей”, на основание чл.4, във връзка с чл.5, ал.1 и чл.6, ал.8 от ДП /2017/2018/, за нецензурни и вулгарни скандирания и издигнат плакат – ДК наказва ПФК \"Левски\" гр. София с имуществена санкция в размер на 1000 лева.", "date": "2017.10.03", "title": "Според БФС само феновете на Левски и ЦСКА-София ругаят"}
{"url": "https://offnews.bg/tenis/grigor-dimitrov-sreshtu-del-potro-v-sriada-ot-14-30-chasa-po-mtel-spor-666499.html", "text": "Mtel Sport 1 ще излъчи на живо втория мач на Григор Димитров на тенис турнира от сериите ATP 500 в Пекин.Двубоят ще започне в 14:30 часа в сряда, като този път първата ни ракета ще премери сили с Хуан Мартин дел Потро.Димитров ще се опита да подобри отрицателния си баланс срещу аржентинеца, който е спечелил пет от шестте мача помежду им.Именно при последната среща между двамата на турнира в Синсинати през август, българинът постигна първи успех над дел Потро. При победа първата ни ракета ще се изправи срещу победителя от двубоя между испанеца Роберто Баутиста Агут и словенеца Аляж Бедене.Турнирът China Open е с награден фонд от над 3 милиона долара. Състезанието се провежда в Green Tennis Center, изграден специално за Летните олимпийски игри в Пекин през 2008 г. Комплексът има 11 корта, като централният „Диамантен корт” разполага с подвижен покрив и е с капацитет от 15 000 седящи места.Mtel Sport 1 ще следи в реално време всичко най-интересно от надпреварата в китайската столица, като в първите кръгове спортният канал ще излъчва по пет мача на ден.Първите срещи за деня стартират в 7:30 часа, а последните около 15:00 часа. Мачът за титлата е от 14:30 часа в неделя и също ще може да се гледа в директно предаване по Mtel Sport 1.", "date": "2017.10.03", "title": "Григор Димитров срещу дел Потро в сряда от 14:30 часа по Mtel Sport 1"}
{"url": "https://offnews.bg/izvan-terena/stoichkov-da-biesh-horata-v-katalunia-e-goliam-sram-666510.html", "text": "Мегазвездата на българския футбол и легенда на Барселона Христо Стоичков се застъпи за правото на хората в Каталуня да изберат сами бъдещето си - в Испания или като самостоятелна държава.Камата коментира в тв ефир случилото се по време на непризнатия от испанската държава референдум за независимост на 3 октомври и осъди остро политическите и полицейските действия, дирижирани от правителството в Мадрид.\"Хората от Каталуня отидоха да гласуват. Без значение дали референдумът ще бъде легитимен, или не, те имаха право да гласуват. Няма извинение това, че беше заповядано да бъдат бити хората, мъже, жени, деца, баби.Европейската общност трябва да действа с твърда ръка на това, което се случи\", заяви носителят на \"Златната топка\" и поиска оставката на вицепремиера Сорая Саенс де Сантамария, която според него имала франкистки възгледи.\"Нейният дядо е бил франкист, баща ѝ е бил франкист, тя също е франкистка. Децата ѝ са франкисти. Тази заповядва това, което всички трябва да правим в Испания. Моля Ви, подайте си оставката. Нямате право да заповядвате хората да бъдат бити. В какъв свят живеем в Испания? Това е голям срам\", каза още Стоичков, като показваше пред камерата портрет на отговорната според него за насилието в Каталуня.", "date": "2017.10.03", "title": "Стоичков: Да биеш хората в Каталуния е голям срам"}
{"url": "https://offnews.bg/futbol/maradona-ot-dobrinishte-sravni-delio-rosi-sas-stamen-belchev-666472.html", "text": "Популярният с прозвището \"Марадона от Добринище\" халф на столичния Септември Борис Галчев обяви Левски за същия слаб отбор, какъвто е бил и преди идването на италианския треньор Делио Роси. Бившият играч на ЦСКА и капитан на ЦСКА-София направи това в интервю за телевизия BIT.“За мен Левски са слаб отбор. Не искам да ги коментирам, защото няма да им стане приятно. Но ако някой българин беше треньор, няма значение дали е Николай Митов или някой друг, щеше да бъде разпънат на кръст след мачовете с Гълъбово и с Берое.Ние българите сме малко чуждопоклонници. Не виждам разлика между Делио Роси и треньора на ЦСКА-София Стамен Белчев. Той си върши добре работата, уважават го“, каза Борис Галчев.Той отказа да вземе отношение по въпроса за това кое ЦСКА е истинско - ЦСКА-София или ЦСКА 1948.\"Искам ЦСКА-София да стане шампион. Те го заслужават, най-вече феновете. Там изкарах важен период за мен като човек. Това е голям клуб. Има трепване у мен, когато говоря за ЦСКА.Какви отношения да имаме с Гриша Ганчев? Не поддържаме връзка след разтрогването на договора, не са точно така нещата, както се изкараха по медиите. Повече беше раздувка на медиите.ЦСКА има много богата история, аз не съм постигнал кой знае какви успехи с отбора - две купи и суперкупа. Има хора, които са дали живота си за клуба, аз съм една дребна частица от историята\", заяви още Боби Галчев.", "date": "2017.10.03", "title": "\"Марадона от Добринище\" сравни Делио Роси със Стамен Белчев"}
{"url": "https://offnews.bg/politika/bsp-razkri-drijm-tijm-na-gerb-i-v-energetikata-666473.html", "text": "Нов дрийм тийм от управленския модел на ГЕРБ разкри БСП. Схемата, представена от социалистите след Изпълнително бюро на партията, се отнася до държавното дружество Булгартрансгаз ЕАД. С благословията на Делян Добрев постовете си са заели председателят на Управителния съвет на \"Булгартрансгаз\" Таня Захариева, която е и председател на Общинския съвет в Хасково, както и зам.-председателят на надзорния съвет на дружеството Владимир Митрушев, бил по-рано и зам.-кмет на Димитровград, обясни Атанас Зафиров. Изпълнителният директор Георги Гегов бил мъж на депутата от ГЕРБ Теодора Георгиева, а двамата заедно кумували на депутата от управляващата партия Александър Ненков и съпругата му Пламена Ненкова. \"Пламена Ненкова е служител в \"Булгартрансгаз\" и е подчинена на своя кум. Това е реален конфликт на интереси\", обясни депутатът от БСП Иван Иванов.Новият гейт стига и до парламента, тъй като майката на Ненков – Юлия Ненкова, е председател на Комисията за защита на конкуренцията, а баща му – Румен Ненков е конституционен съдия.Затова младите напускат страната ни - нямат роднина или кум от ГЕРБ, обобщи Зафиров. В отговор на въпрос Жаблянов заяви, че БСП ще провери дали има подобни схеми в община Каварна, за каквито съобщи бившият кмет Цонко Цонев. Позицията на партията е принципна, изцяло подкрепяме Елена Йончева, каза още Жаблянов. ", "date": "2017.10.03", "title": "БСП разкри дрийм тийм на ГЕРБ и в енергетиката"}
{"url": "https://offnews.bg/snukar/vtoroto-izdanie-na-evropa-mastars-priako-po-evrosport-666475.html", "text": "23 години след последното си издание ранкинг снукърът се завръща в Белгия. Второто издание на „Европа Мастърс“ ще се проведе тази седмица в Ломел, а наред с бойкотиралия Рони О'Съливан немалка част от елита няма да бъде представена.Надпреварата бе първоначално обявена за Букурещ, но заради финансови проблеми на местния промоутър бе преместена в Белгия. Решението бе продиктувано и от постоянния възход на Лука Бресел, който след титлата на „Чайна чемпиъншип“ за първи път в кариерата си влезе в Топ 16.Джъд Тръмп, шампион от миналата година, оглавява схемата, като Кайрън Уилсън и Марк Алън изглеждат най-сериозните му препятствия към четвъртфинал, където списъкът с потенциалните противници включва само един играч от Топ 16 в лицето на Нийл Робъртсън.Вече 29-кратният шампион в ранкинг турнири Джон Хигинс е единственото стряскащо име в третата част на схемата, докато в най-долната четвъртина освен световния шампион Марк Селби и споменатият Бресел титулувани играчи не се забелязват.Мачовете в Ломел ще се играят във формат 4 от 7 (до осминафинал вкл.), 5 от 9 (четвъртфинал), 6 от 11 (полуфинал) и 9 от 17 (финал). Сесиите са от 14:00 и 20:00 ч. българско време и без изключение ще бъдат излъчени пряко по Евроспорт.", "date": "2017.10.03", "title": "Второто издание на „Европа Мастърс“ – пряко по Евроспорт"}
{"url": "https://offnews.bg/temida/sadat-vika-plevneliev-po-deloto-sreshtu-nikolaj-nenchev-666471.html", "text": "Президентът Росен Плевнелиев е призован като свидетел по делото срещу бившия министър на отбраната .Ненчев е подсъдим за това, че не е изпълнил договор с руска компания \"РСК-МиГ\" за ремонта на изтребителите. По делото Плевнелиев е бил призован за днес, но той е отговорил на съда, че не може да присъства заради пътуване в чужбина. Плевнелиев бе призован повторно за заседанието по делото на 8 октомври. Неговото явяване е поискано от прокуратурата, но адвокатите на Ненчев също държат на неговия разпит.На 4 юли тази години като свидетел по делото в съдебна зала вече се яви настоящият държавен глава Румен Радев.На днешното заседание по делото беше изслушан друг бивш министър на отбраната - Велизар Шаламанов, който заемаше поста в правителството на Георги Близнашки. Изскане за изслушването му направи адвокатът на Ненчев . Според него Шаламанов е важен с това, че е присъствал на , където беше взето решение и се подписват няколко декларации за ограничаване зависимостта от Русия на военните доставки и военното оборудване. \"Той беше изключително подробен, присъствал е на срещата на държавните глави на страните-членки от НАТО в Уелс през 2014 г. където се взема решение и се подписват няколко декларации за ограничаване зависимостта от Русия на военните доставки и военното оборудване в страните-членки от НАТО, което пряко касае България и последващи действия, които са предприели и приемането на Програмата 2020 в България. Програмата на Министерския съвет, която е задължителна вече за изпълнение и последяващите решения за отърсване зависимостта от Русия, поради което е и последвало решението на министър Ненчев за предаване за модернизация на част от двигателите на самолетите Миг 29 в Полша”, каза адвокатът, цитиран от БГНЕС. ", "date": "2017.10.03", "title": "Съдът вика Плевнелиев по делото срещу Николай Ненчев"}
{"url": "https://offnews.bg/kultura/ostavat-brodeni-dni-do-hroma-na-one-dance-week-666474.html", "text": "Съоснователят на световноизвестния японски артистичен колектив Dumb Type, Широ Такатани, и екипът му пристигнаха късно снощи в Пловдив за юбилейното издание на Оne Dance Week. Артистите на спектакъла ще подготвят експеримента със звук и светлина \"Хрома\" цели четири дни при изключително прецизен график и организация.Впечатляващи визуални ефекти, мащабна графика, специално изградена звукова среда ще създадат един напълно различен свят, в който ще се потопи публиката в два поредни дни – 6 и 7 октомври – от 19:30 ч. в Дома на културата „Борис Христов“.За повече информация посетете В продажба са билетите за \"Хрома\" за двете представления, на 6 октомври и на 7 октомври, на цени от 10, 15 и 20 лв.", "date": "2017.10.03", "title": "Остават бродени дни до 'Хрома' на One Dance Week"}
{"url": "https://offnews.bg/koloezdene/zadava-se-reshavasht-uikend-v-balgarskite-daunhil-serii-666477.html", "text": "От 6 до 8 Октомври ще се проведе петото поредно издание на „Home Mountain Bike Cup”.Събитието се провежда ежегодно в района на Бай Кръстьо и Драгалевски лифт, като всяка година предизвиква някой от най-добрите родни колоездачи в оспорвана битка за призовите места.Състезанието е решаващо за крайните резултати в Българските Даунхил Серии за 2017, които тази година включваха общо 5 кръга на 5 различни локации. Домакини на сериите до този момент бяха Пампорово, Петрич, Кюстендил и Боровец, а именно Витоша ще определи шампионите за годината.Водач във временната ранглиста е Стивиан Гатев при мъжете, следван само на 50 точки разлика от основния си опонент за спечелването на титлата – Росен Ковачев. При юношите преднина има Румен Белезирев, но след него само на 20 точки разлика е двукратния национален шампион Йордан Анчев, което прави състезанието още по интересно и решаващо за много неща.Близо 100 състезатели от цялата страна са записани за участие до момента, а всеки който иска да се включи в състезанието може да го направи, като се регистрира предварително  Съботния ден, 7.10, ще бъде отреден за тренировки и опознаване на трасето, а в неделя, 8.10, ще се проведе самото състезанието.По програма в 11:30 ще започнат квалификациите, а в 14:30 ще бъдат финалите. Покрай трасето има възможност да се наблюдават скоростните спускания на участниците, а организаторите подканят повече софиянци да се разходят в планината през уикенда и да споделят част от силните емоции и адреналина.Друга интересна част от програмата на “Home Mountain Bike Cup 2017” ще бъде традиционната изложба „Най-добрите кадри на сезона“, която ще се проведе в петък, 6.10, от 17:30 в клуб Switch /НДК под Моста на Влюбените/.В нея ще се включат повече от 10 фотографи, успели да уловят незабравими моменти през годината, а вечерта ще продължи с тематично парти за закриването на байк сезона. Входа е свободен и всички са поканени.Повече за Българските Колоездачни Серии може да намерите на ", "date": "2017.10.03", "title": "Задава се решаващ уикенд в българските даунхил серии"}
{"url": "https://offnews.bg/obshtestvo/ot-vas-u-nas-vsichko-e-zakonno-dori-i-tazi-sanitarna-sech-666478.html", "text": "Едва ли има любители на планинския туризъм, които да не са попадали на различна сеч в българските гори. Под различна сеч нямам предвид разрешената от Министерството на земеделието и горите, а грозните и брутални сечи, на места до голо, след които секачите са оставили болезнената гледка на разхвърляни клони, нарязани дървета, остъргани дънери, струпани трупи за извозване, пластмасови бутилки от бензин за резачките, ръкавици, консервни кутии, торбички с отпадъци и т.н И всичко това на фона на широките просеки в гората със следи от гумите на високо проходимите машини смачкали всичко по пътя си. В немалко случай част от отпадъчната дървесина е изхвърлена, струпана в коритото на рекичката до сечището. В мига, в който се повдигне и думичка за тази сеч, веднага всеки служител на общинско, държавно горско предприятие спокойно и уверено заявява : „това е планирана, законна сеч“. Вече повече от 10 години съм свидетел на тази законна сеч в Рила, а през последните години почти целогодишно се разхождам в горите на Боровец, под съпровода на резачките и срещите ми с камионите извозващи добитата дървесина. Преди две години Георги Костов, в качеството си на председател на Агенцията по горите посочи: „Държавните горски предприятия са регистрирани по търговския закон, но не представляват търговски дружества. Те не могат да фалират, защото защитават публичен интерес грижейки се за горите. Грешката досега беше, че като приоритет се определяше техния стремеж да постигнат максимални печалби, което не е трудно с ресурса, с който разполагат. Неправилно се смяташе, че това е в интерес на държавата. Тази философия ще бъде променена. За държавен интерес вече ще се смята не постигането на максимална печалба, а поддържането на горския фонд в оптимално състояние. Иначе държавните горски предприятия ще продължат да превръщат лесничейството в дърварство“.И така: днес нищо не е променено, проблемът е задълбочен, а дърварството се е окопало още по дълбоко в законова защита. В края на юли в един от районите на Боровец за трета поредна година беше извършена на едно и също място поредната „санитарна сеч“. Част от последиците са запечатани на снимките съпътстващи този текст. Всяка година една и съща фирма печели и изпълнява обществените поръчки на тази отговорна законна дейност. Фирмата е собственост на общинския съветник в Самоков Васил Стоянов. Този статут му осигурява възможността да участва в изготвянето на условията за обществените поръчки, за спечелването, изпълнението и контролирането им. И то напълно законно. Това, че например на едно и също място няколко години подред не може да се извършва санитарна сеч е незначителна подробност. Това, че дървесината от тази сеч (всеки лесовъд от пръв поглед по диаметъра на дънерите на отсечените борове и букове ще прецени) е за дървообработващата индустрия също е незначителна подробност. А че дървесината е изнесена и надявам се поне продадена на много добра цена е още по-незначителна подробност, защото всичко е законно. Преди дни се загледах в рекламния плакат на Изпълнителната агенция по горите, изготвен за седмицата на гората. Смятам , че много по коректно и истинно ще бъде неговият слоган „Гората е живот“, да бъде променен със слогана „Гората е пачки“.Едни хора, с едни резачки, които нищо не са създали, произвели, отиват в гората, изсичат златна дървесина, дървета, които сигурно са по-стари от тях, продават я и прибират една добра печалба. Дали поне данъци, такси и т.н. са платени, само законовите органи знаят, ако изобщо се интересуват. Изобщо има ли отчетено някъде колко кубика дърва е добила всяка фирма, която законно сече, каква дървесина, на каква стойност. За тези хора местните казват, че това са най-богати хора в града. И всички ги е страх от тях. Ако който е да е от лесничеите каже и дума, не само ще остане без работа, той ще бъде тормозен и никъде няма да го вземат на работа. Хората виждат и мълчат, защото или е въпрос на оцеляване, или са част от схемата. И това се случва от много години във втората по-големина община в България, на 60 км. от София. А какво става по малките населени места?! Това, че тези хора унищожават природата и ощетяват обществото, да го мислят тези „по-нагоре“. Създадени са редица закони, разпоредби, наредби, институции, дирекции, чиито предмет на дейност е свързан с управлението и опазването на горите. Всички тези държавни служители се издържат от нашите данъци „за да поддържат горския фонд в оптимално състояние“, защото „това е в интерес на държавата“.Успоредно с тази сеч се провежда и в момента сеч за дърва за огрев. Но не се секат засегнатите дървета от корояда, а се секат здравите дървета до тях. Причината – няма заповед и разрешение от министерството на земеделието и храните да се изсекат болните дървета, които са много добри за огрев. В периода, когато значителна част от горите в България се унищожават от корояд и българската гора е болна, ние съвсем законно, санитарно изсичаме здравите дървета. А какво се случва с един болен организъм, когато ти не отстраняваш болния орган, който го руши, а здравите тъкани, всеки средно интелигентен човек може да прецени.В България всичко е законно. Затова, никой не се страхува от законите, а всички ги е страх от тези, заради които се правят законите. Преди повече от две хилядолетия Платон е установил, че „в една държава се развива това, което е на почит в нея“. В България е на почит законността.", "date": "2017.10.03", "title": "От вас: У нас всичко е законно, дори и тази \"санитарна сеч\""}
{"url": "https://offnews.bg/temida/borshosh-poluchi-dve-novi-obvinenia-bezstopanstvenost-i-neizgodni-sd-666470.html", "text": "Прокуратурата прецезира старите и повдигна нови обвинения на бившия изпълнителен директор на НДК Мирослав Боршош. Освен обвиненията за нецелево разходване на средства той вече е обвинен и в умишлена безстопанственост и сключване на неизгодни сделки, става ясно от съобщение на прокуратурата.Експертиза показала, че в периода от 23.08.2016 г. до 26.06.2017 г. Боршош е разпоредил част от целевите средства – в размер на 3 431 146,06 лв. да бъдат изразходвани за заплащане на разходи, които не са свързани с дейностите, за които са били отпуснати. С решение на Министерски съвет от 03.08.2017 г. е увеличен бюджетът на Националния дворец на културата със 17 млн. лв., като средствата са били с целево предназначение – за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година.Събраните доказателства за настъпили вредни последици за държавата в по-висок размер - 3 431 146,06 лв., са дали основания за прецезиране на старите обвинения. В хода на разследването са събрани доказателства и за още едно престъпление, извършено от Боршош - умишлена безстопанственост, от която са последвали щети за НДК в общ размер на 389 624,82 лв. Според прокуратурата в периода 16.01.2015 г. - 24.01.2017 г. той е сключил договори с адвокатски дружества при наличие на назначени 2- ма юрисконсулти, за изработване на уеб сайт и изготвяне на технически паспорти, при съществуващ интернет сайт на НДК и изработени два технически паспорта на сградата.От събраните и анализирани до момента доказателства е установено още, че в периода 24.11.2014 г. – 23.12.2015 г. Мирослав Боршош съзнателно е сключил 15 неизгодни сделки, от които за НДК са настъпили значителни вреди в размер на 94 740 лв. Договорите са: 6 за PR- обслужване, при назначени в НДК 4 – ма служители за тази дейност и 9 за процесуално представителство пред съдебни органи, при назначени 2- ма юрисконсулти.Без промяна остава обвинението в безстопанственост, свързано със сключения договор за оперативен лизинг за отдаване под наем на лек автомобил м. “Лексус“, от което за НДК са настъпили щети в размер на 28 399,61 лв.Разследването продължава.", "date": "2017.10.03", "title": "Боршош получи две нови обвинения - безстопанственост и неизгодни сделки"}
{"url": "https://offnews.bg/kultura/rag-n-bone-man-pristiga-za-kontcert-u-nas-dogodina-666468.html", "text": "Нашумелият с хита си \"Human\" Рори Греъм, по-известен като Rag'n'Bone Man, пристига за концерт в София. Запалените български фенове ще имат възможност да го видят по време на европейското му турне, което ще стартира през февруари догодина. То ще обиколи почти всяка страна на Стария контитент, съобщават организаторите от SME.У нас звездата ще пее на 9 май в зала \"Универсиада\".Тази година британецът спечели две награди Brit, с което стана първия победител в категорията „Награда на критиката“, който същата година печели и в категория “Най-добър изгряващ артист във Великобритания“.Концертите му във Великобритания и Европа се разпродават като топъл хляб, включително три поредни, в прочутата O2 Brixton Academy в Лондон. Сингълът му \"Human\" е платинен в 8 държави, задържал е първа позиция в класацията European Airplay за пет поредни седмици и е бил номер 1 в iTunes в 46 държави.Билетите за концерта на Rag'n'Bone Man ще бъдат на цени от 50 до 90 лева.", "date": "2017.10.03", "title": "Rag'n'Bone Man пристига за концерт у нас догодина"}
{"url": "https://offnews.bg/protesti/sadat-opravda-bosia-i-manol-glishev-za-tomatinata-po-parlamenta-snimk-666501.html", "text": "Софийският районен съд днес оправда Николай Колев-Босия, Манол Глишев, Кирил Чуканов, Калин Каменов и Алекс Иванов за томатината от 9 септември 2015 г.Преди две години те протестираха срещу войната по пътищата и непрофесионалната работа на народните представители като хвърляха домати по сградата на парламента.Решението на съда е окончателно. \"Прокуратурата се отказа от обвиненията си в хулиганство и опетняване на полицейската униформа, при все че ние и не отричахме, че сме извършили деянието. То просто не е престъпно. Част от съдебното решение отново включва формулата, че сме упражнили своите конституционни права и че предварително публично обявеното замеряне на депутатите с домати по конкретен повод е легитимна форма на протест\", коментира Манол Глишев.Той цитира и част от решението на съда: \"Макар и имплицитно да нарушава реда, протестът е протест затова, за да предизвика общественото внимание.\"", "date": "2017.10.03", "title": "Съдът оправда Босия и Манол Глишев за томатината по парламента (снимки)"}
{"url": "https://offnews.bg/temida/noviat-vss-na-star-glas-izbraha-chovek-na-georgi-kolev-da-gi-predstav-666484.html", "text": "Новият състав на Висшия съдебен съвет (ВСС) направи първо знаково гласуване на първото си заседание. Без дебат магистратите решиха да ги представлява колегата им съдия. Той получи подкрепата на 13 от членовете на ВСС. Кандидатурата му беше издигната от председателя на Върховния административен съд (ВАС) Георги Колев. ВСС отхвърли кандидата на председателя на Върховния касационен съд (ВКС) Лозан Панов, който издигна съдия Цветника Пашкунова. За нея гласа си дадоха 9 души от Съвета.Изборът беше направен без дебати, след като двамата кандидати бяха представени от Колев и Панов.Магдалинчев  избора на нов председател на ВАС , който също беше посочен от Колев. Изборът на Чолаков дойде няколко месеца, след като името му беше спрягано за следващ ръководител на съда.Кандидатурата на Магдалинчев беше подкрепена от всички членове на прокурорската колегия с изключение на Даниела Машева. Магдаличнев беше подкрепен от главния прокурор Сотир Цацаров. За него гласува също и адвокат Боян Новански, който стана член на ВСС по предложение на лидера на \"Атака\" Волен Сидеров. За себе си гласува и самият Магдалинчев, с гласа си съвсем естествено го подкрепи и Георги Колев. Само трима души от парламентарната квота, издигнати от БСП Даниела Марчева и Драгомир Кояджиков и съдия Стефан Гроздев – от квотата на ДПС, не подкрепиха нито един от двамата кандидати.Съдия  беше единственият съдия, който беше избран още на първия тур на изборите за определяне на представители на ВСС от съдийската колегия. За нея днес гласуваха Красимир Шекерджиев, Боряна Димитрова, Лозан Панов, Даниела Машева, Цветинка Пашкунова, Атанаска Дишева, Вероника Имова, Севдалин Мавров и Олга Керелска.", "date": "2017.10.03", "title": "Новият ВСС на стар глас: Избраха човек на Георги Колев да ги представлява"}
{"url": "https://offnews.bg/kultura/biletniat-se-vrashta-v-tcentralnata-sgrada-na-ndk-666480.html", "text": "От днес касите на Билетния център на НДК се връщат в основната сграда на Двореца. Достъпът до касите ще се извършва през вход А4, който става основен до приключването на ремонта пред централния вход. (Билети за събитията в НДК още се продават и на касите на кино „Люмиер Лидл” (сградата на Проно), където за няколко дни бе преместен Билетния център заради ремонта на основната сграда.В момента е активна и система за . На този етап зрителите ще могат дистанционно да запазват билети, които до определен срок ще получат на касата на „Люмиер Лидл“ или чрез куриер.", "date": "2017.10.03", "title": "Билетният се връща в централната сграда на НДК"}
{"url": "https://offnews.bg/temida/prokuraturata-poiska-izolatcia-za-mazh-sas-samnenia-za-antraks-666489.html", "text": "Районната прокуратура в Разград е разпоредила мъж, за когото има съмнение, че е заразен с болестта антракс, да бъде задължително изолиран в инфекциозно болнично отделение.Това станало след публикация в сайта Дарик нюз от 2 октомври 2017 г. Според публикацията овцевъд от село Трапище, община Лозница, вероятно е заразен с кожна форма на антракс. Съмнения за изключително заразната болест има и за отглежданите от 45-годишния мъж от село Трапище, община Лозница, овце. 10 от тях са починали, а при аутопсията на две от животните не са установени признаци за заболяването. Проби от овцевъда и животните са изпратени в софийска лаборатория.Районната прокуратура е образувала преписка по случая. В постановлението за задължителната изолация на овцевъда наблюдаващият прокурор от Районната прокуратура в Разград напомня на компетентните органи, че според Закона за здравето изолацията и лечението на лица, болни или носители на холера, чума, вариола, жълта треска, вирусна хеморагична треска, дифтерия, коремен тиф, полиомиелит, бруцелоза, антракс, малария и тежък остър респираторен синдром и туберкулоза с бацилоотделяне, се извършва със заповед на ръководителя на болнично лечебно отделение по предложение на лекуващ лекар, насочил пациента за хоспитализация.Заповедта подлежи на незабавно изпълнение, което не е направено в случая с мъжа от село Трапище. Районната прокуратура в Разград е разпоредила на органите на РУ на МВР в Лозница и на ОД на МВР в Разград да организират привеждането на пациента в болнично заведение при спазване на всички мерки за сигурност и безопасност, за да не се допусне заразяване с антракс и на други лица. 45-годишният мъж вече е настанен в МБАЛ „Свети Иван Рилски“ в Разград.", "date": "2017.10.03", "title": "Прокуратурата поиска изолация за мъж със съмнения за антракс"}
{"url": "https://offnews.bg/koloezdene/sezonat-za-esteban-chaves-prikliuchi-sled-fraktura-666488.html", "text": "Сезонът на колумбийската звезда в колоезденето Естебан Чавес приключи предсрочно след свирепо падане по време на Джиро дел'Емилия в Италия.27-годишният състезател на Орика-Скот падна лошо 10 км преди финала. Той нарани сериозно главата си и прекара нощта под лекарско наблюдение.По-късно дойде и новината, че при падането той е получил фрактура на рамото. Така в последния момент пропадна участието му в състезанието Ил Ломбардия, където спели титлата прези година.\"Не така исках да завърши сезонът ми, но приемам фактите и сега ще се съсредоточа върху възстановянването си\", коментира Чавес, който по традиция изрази амбицията да се завърне по-силен отпреди.Според доктора на тима Матео Белтемачи възстановяването след подобна фрактура изисква поне две седмици покой и обездвижване на засегнатия участък, след което ще последва период на раздвижване.", "date": "2017.10.03", "title": "Сезонът за Естебан Чавес приключи след фрактура"}
{"url": "https://offnews.bg/offtopic/balgarin-skliuchi-parvia-gej-brak-v-germania-666465.html", "text": "От тази неделя гей мъжете и лесбийките в Германия могат да се женят и политикът от Зелените Фолкер Бек веднага използва законовата промяна за да се врече във вярност на спътника си в живота Адриан Петков, съобщава Шпигел.Петков е архитект от български произход, роден в Берлин.За сватбата се разбра от снимки публикувани в туитър от съветничката на германските Зелени Шарлоте Обермайстер. На един от фотосите Бек и нашето момче позират под надпис с големи букви LOVE.Любовта между двамата гейове обаче предизвика вълна от разнопосочни коментари в социалната мрежа.Друг обаче отговаря:Зеленият депутат Фолкер Бек е един от най-решителните борци за равнопоставеността. След узаконяването на гей браковете той заяви, че това е победа за равнопостта и че сега Германия е станала малко по-демократична.", "date": "2017.10.03", "title": "Българин сключи първия гей брак в Германия"}
{"url": "https://offnews.bg/futbol/ramos-rugae-pike-zaradi-referenduma-666483.html", "text": "Отношенията между защитниците на испанския национален отбор Серхио Рамос и Жерард Пике окончателно са развалиха след провеждането на незаконния референдум за независимост на Каталуня.Двамата така или иначе не се обичаха особено, тъй като единият защитава цветовете на Реал Мадрид, а другия - на Барселона. Досега те се стърпяваха единствено в името на националния отбор.След демонстративната подкрепа на референдума и участието в гласуването обаче дните на Пике в националния тим са преброени. Феновете вече изразиха отношението си към него, като го освиркаха на тренировката в базата Лас Розас край Мадрид.Зад кулисите също е било напечено. Рамос е поискал сметка от Пике защо подкрепя референдума и го е обвинил, че вкарва сепаратистки настроения в националния отбор. Пике му е отвърнал и в крайна сметка всичко е завършило с размяна на \"любезности\".Самото допитване премина в неделя. Испанското правителство го беше обявило за противоконституционен и се опита да попречи на провеждането му.В Барселона бяха изпратени допълнителни полицейски сили, но в крайна сметка около 40 процента от гласоподавателите пуснаха бюлетини. Сред тях беше и Пике, който обвини правителството в превишаване на правата и заяви, че е готов да напусне националния отбор.", "date": "2017.10.03", "title": "Рамос ругае Пике заради референдума"}
{"url": "https://offnews.bg/sviat/ubiha-shestima-v-malavi-po-podozrenia-che-sa-vampiri-666490.html", "text": "Отряди за самозащита в Малави са убили в рамките на близо месец шестима души, за които местни жители подозират, че са пили или са се опитали да пият човешка кръв при ритуали с черна магия, съобщи днес полицията, цитирана от Франс прес и БТА.Предполагаемите \"вампири\" били пребити до смърт от разгневени тълпи в три отделни случая в южния окръг Муландже.\"Няма никакво доказателство за съществуването на такива кръвопийци и никой не е подавал оплакване в полицията. Смятаме, че местни жители са решили да прибягнат до саморазправа\", заяви полицейският говорител Джеймс Кададзера.В района са изпратени стотина полицаи за възстановяване на реда.Посолството на САЩ в Малави съобщи, че е наредило на група доброволци от Корпуса на мира да напусне Муландже и е забранило на дипломатите си да посещават този окръг.", "date": "2017.10.03", "title": "Убиха шестима в Малави по подозрения, че са вампири"}
{"url": "https://offnews.bg/politika/ministrite-obsadiha-hab-balkan-i-vlizaneto-v-shengen-s-rumanskoto-pr-666467.html", "text": "Кабинетът проведе заседание с румънското правителство в Евксиноград. По време на съвместното заседание бяха обсъдени транспортните връзки, развитието на енергийните връзки между двете държави и усилията за влизане в Шенген. Трафикът между двете страни ще се улесни и засили чрез строеж на мостове, включително новия мостпри Русе-Гюргево, работещи фериботни връзки, нови гранични пунктове и подобряване на условията занавигация по река Дунав, заяви премиерът Бойко Борисов по време на пленарното заседание, цитиран от правителствената пресслужба.Борисов добави, че по-нататъшното развитие на Общоевропейските коридори IV, VIII и X е предпоставка за постигането на инфраструктурна свързаност, включително със страните от Западните Балкани.Борисов подчерта необходимостта от диверсификация на енергийните доставки - не само по оста Север-Юг, но и чрез развиване на хоризонталните енергийни връзки. Според него ключово в това отношение ще е изграждането на газовия хъб \"Балкан\". По време на заседанието беше обсъден и въпросът за сигурността на ЕС чрез укрепване на външните граници. По този повод Борисов изтъкна отново важността от бързото присъединяване на България и Румъния към Шенген. Румънският премиер Михай Тудосе определи срещата във Варна като много ползотворна и специално акцентира на откриването на ново КПП - Кайнарджа – Липница, което е в интерес на гражданите и на двете страни.Тази среща ще остане в историята на двете държави, отбеляза Тудосе и изрази готовност двустранните контакти да продължат да се провеждат регулярно.След заседанието на двете правителства в Евксиноград ще се проведе и четиристранната среща на върха между България, Румъния, Гърция и Сърбия.", "date": "2017.10.03", "title": "Министрите обсъдиха хъб 'Балкан' и влизането в Шенген с румънското правителство"}
{"url": "https://offnews.bg/bojni/antani-dzhoshua-pritesnen-ot-kobrata-666446.html", "text": "Британската боксова звезда Антъни Джошуа за първи път изрази притеснения от предстоящия на 28 октомври в Кардиф мач с Кубрат Пулев, като обяви за \"непридвидим\".Световният шампион на IBF, IBO и WBA бе провокиран от репортери с въпрос, дали българинът не е твърде лесен съперник за неговата класа.\"Говорим за бокс в тежка категория, няма лесни мачове и съперници. Едно невнимание и всеки е способен да те прати на пода\", отговори британецът.Междувременно специализираният боксов сайт World Boxing News публикува обширна статия, посветена на предстоящия сблъсък .В нея изданието припомня всичко най-важно преди мача на 28 октомври и дава своята прогноза. Тя категорично е за Джошуа, който ще гони своята 20-а победа от 20 мача на професионалния ринг.Все пак обаче не се изключва и макар и малката възможност Пулев да постигне изненада.\"Като хора, които разчитат на физическото присъствие и статистиките, трябва да признаем, че Антъни Джошуа ще продължи победната си серия от 19 мача. Най-вероятно той ще стигне до 20-а победа с нокаут над по-възрастния Кубрат Пулев.Това трябва да се случи на база на всички данни, които имаме. Но кой знае? Може би това ще бъде изненадата на века\", пише изданието.", "date": "2017.10.03", "title": "Антъни Джошуа притеснен от Кобрата"}
{"url": "https://offnews.bg/politika/pargov-komisiata-i-zakonat-za-dosietata-sa-greshka-666482.html", "text": "Комисията и законът за досиетата са грешка. И е крайно време да спрем да съсипваме човешки съдби.Това заяви лидерът на БСП - София Калоян Паргов по телевизия \"Европа\". Според него Антон Тодоров е поредният бушон, който от ГЕРБ използват, за да обере негативите и общественото недоволство.За огромно съжаление БСП е партията, която направи грешката да структурира комисията и закона за досиетата. Така създаде условия за лустрация и бяха съсипани стотици човешки съдби, коментира той. И всичко това се случи, без да се даде сметка за времето, в което те са работили, служили и защитавали интереса на държавата. Без да им бъде дадена оценка за това как са се справили и за какво носят отговорност. Затова, искам за пореден път да поднеса извинения на пострадалите хора от тази грешка. Мисля, че е крайно време да затворим тази страница с досиетата. Темата да остане в историята.  Калоян Паргов даде пример с Гърция и Испания за решение на въпроса с досиетата. \"В Гърция темата е окончателно затворена. Успяха да стигнат до национално помирение, след като публично символично изгориха досиетата на един площад, разказа той. - В присъствието на представители на всички политически сили и институции в държавата. Сега там съществува заплаха от съдебно преследване за всеки, който използва досиетата за лустриране, шантажиране или други подобни действия. Но имат и институт за национална историческа памет. Какъвто и в България трябва да създадем, за да изследваме миналото и да му поставим оценка\".Според лидера на БСП - София темата за Държавна сигурност в момента е инструмент за злоупотреба, шантаж и разделение на обществото. \"Виждаме в поведението на представителите на политическа партия ГЕРБ точно това - постоянни опити за разделение на обществото ни. Въпреки че в редиците им има не малко бивши членове на БКП и хора с принадлежност към структурите на Държавна сигурност\", завърши Калоян Паргов.", "date": "2017.10.03", "title": "Паргов: Комисията и законът за досиетата са грешка"}
{"url": "https://offnews.bg/temida/kakvo-shte-rabotiat-otivashtite-si-chlenove-na-vss-666448.html", "text": "Пленумът на  на Висшия съдебен съвет (ВСС) ще трябва да \"осигури\" месторабота на членовете на отиващия си състав. Във вторник Съдийската колегия на съвета прие няколко решения за разкриване на допълнителни щатове в съдилища, където да бъдат възстановени на работа кадровиците с приключващ мандат, .По една щатна бройка ще бъдат разкрити в Административен съд София-област (АССО), Специализирания наказателен съд и в РС-Сандански.По неофициална информация в АССО отиват Милка Итова и Каролина Неделчева, в спецсъда - Даниела Костова, а Димитър Узунов засега се връща като съдия в Районния съд в Сандански, където работеше преди да бъде избран за член на ВСС. Мария Кузманова и Соня Найденова се връщат в Софийския градски съд, Юлия Ковачева и Галина Карагьозова  пък се връщат във Върховния административен съд, а Калин Калпакчиев и Камен Иванов - в Софийския апелативен съд. По информация на \"Правен свят\" Иванов имал желание да бъде командирован в Наказателната колегия на ВКС, където се освобождават места, тъй като наказателни върховни съдии бяха избрани за членове на новия състав на ВСС.Галя Георгиева е подала молба за възстановяване на работа в Апелативния специализиран наказателен съд, вместо в АС-Пловдив, където беше преди избора.По информация на \"Правен свят\" Елка Атанасова иска да стане съдия в Административен съд София-град. Тя била изложила подробни мотиви защо иска да работи там. Магдалена Лазарова е подала заявление да бъде възстановена в АСНС, а като алтернатива е посочила Апелативна прокуратура-София, но като заместник-шеф. Тя бе една от последните, които бяха назначени за заместник-административни ръководители след конкурс.Предложенията за разкриване на нови бройки ще бъдат внесени на заседание на Пленума на новия ВСС във вторник. ", "date": "2017.10.03", "title": "Какво ще работят отиващите си членове на ВСС"}
{"url": "https://offnews.bg/112/verizhna-katastrofa-na-trakia-bus-se-udari-v-stroitelna-tehnika-666453.html", "text": "Бус се е ударил в микробус и камион, които са участвали в ремонтни дейности на магистрала \"Тракия\". От полицията в Пазарджик съобщиха, че инцидентът е станал в района на 96-ти километър в платното по посока за София.Въпреки наличието на всички обозначения с пътни знаци и маркировка водач на микробус се е блъснал в камион и микробус на фирмата, извършваща ремонтни дейности в този участък.Заради разпилените пътни знаци, които указват, че на мястото се извърша ремонт, са катастрофирали още два автомобила. По първоначални данни има един пострадал човек. Към мястото пътуват допълнително екипи на „Пътна полиция“, пожарната и линейка“.Автомагистралата е проходима само в аварийната лента. За да не се образуват задръствания, се препоръчва водачите, пътуващи от Пловдив за София да се отбиват по стария път Пловдив - Пазарджик и от там през пътен възел „Гелеменово“ да се включват в автомагистрала „Тракия“. ", "date": "2017.10.03", "title": "Верижна катастрофа на Тракия: Бус се удари в строителна техника"}
{"url": "https://offnews.bg/obshtestvo/obshtinata-izhvarli-firma-za-kalpav-remont-na-shipchenski-prohod-666469.html", "text": "Столичният кмет Йорданка Фандъкова обяви, че прекратява договорите на две от фирмите, които поддържат уличната мрежа – „Пътища и съоръжения“ и „ПСТ Груп“. И при двете общината е констатирала неизпълнение на повече от 25% от работата по договор.Освен това кметът прекратява договора на фирмата „Пътища и съоръжения“ за рехабилитация на бул. \"Шипченски проход\", след некачественото изпълнение на първия етап, който се изпълнява тази година.До провеждането на процедура за избор на нов изпълнител за текущия ремонт работата ще се изпълнява от общинското дружество „Софинвест“, съобщават от \"Московска\" 33.", "date": "2017.10.03", "title": "Общината изхвърли фирма за калпав ремонт на Шипченски проход"}
{"url": "https://offnews.bg/izvan-terena/liuis-hamiltan-se-otkaza-ot-mesoto-666456.html", "text": "Трикратният световен шампион и лидер в шампионата във Формула 1 Люис Хамилтън обяви, че става веган заради своите опасения за собственото здраве и глобалното затопляне на планетата.Мирогледът на британеца се променил, след като изгледал популярен документален филм, който демонстрира вредното влияние на консумацията на месо върху човека и планетата. Самият Хамилтън има семейна предразположеност към диабет и с решението си да не яде месо смята, че ще избегне появата му след време.“Филмът показва какво лошо влияние има консумацията на животинско месо не само върху човешото тяло, но и генерално върху нашата планета. Аз искам да живея максимално най-здравословно и едновременно с това да мога да допринеса с нещо за живота и на другите хора.Във филма чудесно е показано колко негативно е влиянието на месото върху артериите и кръвоносните съдове в човешото тяло.Осъзнах колко лоши неща си причиняваме. Затова от тази година започнах да избягвам пилешкото месо, а сега го правя и с рибата. Чувствам се добре като ям растителна храна и нямам никакъв проблем.Това е мой личен избор. Не искам след 10 или 20 години да имам диабет или някоя друга по-сериозна болест, които се предават между поколенията в нашето семейство.Консултирах се със специалисти и те ми казаха, че съм предразположен към подобни заболявания, те се предават генетично, но може да се избегне при правилна диета\", сподели Хамилтън, цитиран от Спортал.", "date": "2017.10.03", "title": "Люис Хамилтън се отказа от месото"}
{"url": "https://offnews.bg/112/mazh-bujstva-i-se-barikadira-v-doma-si-politciata-ottcepi-ul-chatal-666452.html", "text": "Столичната полиция е вдигната на крак, заради мъж, който буйства и се барикадира в дома си, научи OFFNews от очевидци.Сигналът е получен след 10.00 часа тази сутрин. Според него в кооперация на столичната ул. \"Чаталджа\" имало \"неспокоен\" мъж, който се е затворил в дома си. Отцепеният район е в участъка между номер 51 и 71 на улицата. Пред репортер на OFFNews съседи разказаха, че вероятно става въпрос за психично болен мъж, който от години живее с майка си в апартамент на улицата. Засега няма информация той да е проявил агресивно поведение.Мъжът бил заключен в дома си от няколко дни.Засега от полицията не дават подробности, но уточняват, че сигналът е подаден от близките му, които напуснали апартамента.На място са пратени екипи на Спешна помощ и пожарната. Очаквайте подробности!", "date": "2017.10.03", "title": "Мъж буйства и се барикадира в дома си, полицията отцепи ул. 'Чаталджа' (снимка)"}
{"url": "https://offnews.bg/sviat/imamat-v-tcentralnata-dzhamia-v-briuksel-e-radikaliziran-i-opasen-obi-666451.html", "text": "Имамът на централната джамия в Брюксел е изключително радикализиран и опасен за националната сигурност, обяви белгийският държавен секретар по убежището и миграцията Тео Франкен. Взето е решение на имама да бъде отнето правото на пребиваване. Той е гражданин на Саудитска Арабия.Разполагаме с много ясни данни, че имамът е салафит, изключително радикализиран, консервативен и опасен за нашето общество и за националната сигурност, заяви Франкен, цитиран от БТА.Той посочи още, че ще бъде затегнат контролът над финансирането на джамиите в Белгия. Саудитска Арабия е стопанин на централната джамия в Брюксел с дългогодишен договор. Джамиите в Белгия са 320, от тях 70 са в Брюксел, а в около 10 на сто от общия брой се проповядва салафизъм, сочат официални данни.Броят на джамиите в Белгия, където се проповядва салафисткия прочит на исляма, включително идеята за джихад, е нараснал двойно от 2001 г. насам. От 70-те джамии в Брюксел едва 13 са признати за официални храмове от държавата.Въпросът за отношенията между Саудитска Арабия и Белгия доби особена чувствителност покрай миналогодишните атентати в Брюксел. Това бе свързано със съмненията, че в джамията се проповядва радикален ислям, възприет за държавна политика в Саудитска Арабия.", "date": "2017.10.03", "title": "Имамът в централната джамия в Брюксел е радикализиран и опасен, обяви Белгия"}
{"url": "https://offnews.bg/futbol/pusnaha-zalozi-kade-shte-igrae-barselona-666460.html", "text": "Ден след изявлението на президента на Барселона Джосеп Мария Бартомеу, че отборът може да напусне Примера дивисион, в случай че автономната област успее да се пребори за независимост, водещите световни букмейкъри пуснаха залози кой шампионат ще изберат каталунците.Абсолютен фаворит е френската Лига 1, тъй като Каталуня има обща граница с Франция. Залози за такъв развой на нещата се приемат при коефициент 1,20. На 10 е оценена вероятността Меси и компания да заиграят в италианската Серия А, а с 15 - английската Висша лига.Според Бартомеу решението къде ще играе Барса ще бъде взето от всички членове на клуба. През миналата седмица Жерард Фигерас, спортният министър на Каталуня, обяви, че Барселона може да участва в първенството на някоя близка държава - именно Италия, Франция или Англия.", "date": "2017.10.03", "title": "Пуснаха залози къде ще играе Барселона"}
{"url": "https://offnews.bg/112/kraj-na-dramata-spetc-chasti-izvedoha-psihichnobolnia-ot-doma-mu-666461.html", "text": "Спец части, полиция и пожарникари наводниха днес ул. \"Чаталджа\" в София в опит да изведат от дома му психичноболен мъж, барикадирал се у тях.Сигнал на 112 беше подаден към 10 часа, а улицата бе отцепена с часове без да пускат случайни минувачи по нея.Пред OFFNews съседи на мъжа разказаха, че се знае за състоянието му, както и че живее с майка си от години. До сега не е създавал проблеми.Малко след 13 часа спец частите ползваха стълба и специализирана техника, за да се качат на първия етаж на ниската сграда на \"Чаталджа\".Чуха се няколко тъпи удара от разбиване на врата, секунди по-късно \"Лягай долу\", а след това мъжът бе изведен. На пръв поглед изглеждаше добре, стресиран, но в будно състояние.", "date": "2017.10.03", "title": "Край на драмата - спец части изведоха психичноболния от дома му"}
{"url": "https://offnews.bg/futbol/zhunior-mapuku-vleze-v-chernia-spisak-na-rosi-666454.html", "text": "Треньорът на Левски Делио Роси не е доволен от играта на нападателя Жуниор Мапуку. Според \"Меридиан мач\" зад оставането на конгоанеца сред резервите в последните мачове има мноество причини, а не просто превъзходството на Серджиу Буш.Роси не е доволен от старанието на Мапуку във фаза защита. Италианецът държи много на дисциплината в дефанзивен план и затова е имал много забележки към него.За разлика от Мапуку - Буш се бори доста и показа добра игра срещу Черно море, макар и все още да не успява да отбележи гол.Ако нещо в работата на конгоанеца не се промени, румънецът ще продължи да бъде титуляр и след паузата за национални отбори.Според колегите от \"Меридиан Мач\", ръководството на Левски вече се е разбрало с Делио Роси той да избистри приоритетите си до средата на месеца, след което да даде списъка си с желани играчи, за чието привличане да се работи преди зимната пауза.Очакванията са на \"Герена\" да вземат поне две или три качествени попълнения, за да се намесят в борбата за титлата напролет.", "date": "2017.10.03", "title": "Жуниор Мапуку влезе в черния списък на Роси"}
{"url": "https://offnews.bg/zdrave/dokazano-pirogov-i-sv-ivan-rilski-s-narushenia-za-pochinalia-pat-666443.html", "text": "Проверката на Агенция \"Медицински одит\" към Министерството на здравеопазването откри нарушения в две болници по случая с отпратения от \"Пирогов\" пациент, който по-късно почина. Нарушения са открити в \"Пирогов\" и \"Св. Иван Рилски\", а \"Александровска\" е спазила всички процедури и изпълнила всички необходими медицински дейности. Забавянето на линейката от час и двадесет минути пък се обяснява с липсата на кадри и съответно малкия брой дежурни екипи. За случая от 16 септември съобщи съпругата на починалия пациент Евелина Добрева. Проверката на МЗ установи, че Спас Добрев е приет в болница \"Св. Иван Рилски\" на 12 септември по клинична пътека \"Диагностика и лечение на левкемии\", която изисква болничен престой от пет дни. Пациентът е напуснал болницата по собствено желание на 15 септември, като към документацията не е приложено подписано информирано решение, каквото по закон се изисква. Евелина Добрева е декларирала, че по нейно настояване и съгласие на лекуващия лекар на болния е разрешено да напусне лечебното заведение. За констатираните нарушения на \"Св. Иван Рилски\" са образувани административнонаказателни производства.На следващия ден пациентът е потърсил спешна медицинска помощ. Първото повикване е подадено в 16.19 часа, а оплакванията са за ниско кръвно налягане и задух. Линейката е пристигнала на адреса в 17.45 часа и решението на медицинския екип е, че мъжът спешно трябва да бъде транспортиран в болница. Проверката е показала, че в този ден в София е имало 12 дежурни спешни екипа - 3 реанимационни и 9 лекарски, а постъпилите повиквания са общо 275. Пациентът е откаран в \"Пирогов\" в 18.15 часа, където му е отказан преглед и прием. Пациентът не е регистриран в системата на болницата и липсват данни за извършен преглед, не са направени никакви изследвания за доказване или отхвърляне на диагнозата на спешния екип. За всички установени нарушения ще бъдат образувани административнонаказателни производства, уверяват от здравното министерство. Линейката, транспортирала пациента, е била напълно оборудвана, което потвърждава думите на спешния лекар, че е излъгала, че линейката не е оборудвана, за да бъде приет пациентът в \"Пирогов\", което обаче не се случва. След отказа на \"Пирогов\" да приеме пациента той е транспортиран в \"Александровска\", където е приет в 18.25 часа. При лечението на Спас Добрев в \"Александровска\" не са открити нарушения. Пациентът е починал в 20.25 часа. Съпругата на пациента е подала молба за освобождаване от аутопсия и затова причината за смъртта му не е установена категорично. По повод критиките на Евелина Добрева за лошото отношение, с което се е сблъскала в \"Пирогов\" и \"Александровска\" Агенция \"Медицински одит\" е подала сигнал до Комисията по професионална етика към БЛС.", "date": "2017.10.03", "title": "Доказано: 'Пирогов' и 'Св. Иван Рилски' с нарушения за починалия пациент"}
{"url": "https://offnews.bg/zdrave/gripat-idva-s-imenata-honkong-i-michigan-666447.html", "text": "Грипът идва с имената Мичиган и Хонконг. Двата щама ще върлуват у нас през есенно-зимния сезон, предупреди главния здравен инспектор д-р Ангел Кунчев в интервю за bTV.Той посочи, че ако човек иска да се ваксинира, подходящият момент е сега, преди щамовете да започнат да се разпространяват масово. За изграждането на антителата са необходими 3 седмици, допълни епидемиологът.По-податливи са децата (5-9 г.) и по-възрастните хора.Мичиган и Хонконг ще заменят щама Калифорния (свински грип). Мичиган е по-нов и затова няма толкова имунитет.Различните щамове грип протичат по сравнително еднакъв начин. Калифорния обаче засягаше много силно по-младите в активна възраст, които са по принцип здрави. Който и да е щамът, лекарите препоръчват човек да не го кара \"на крак\", а да се лекува у дома.Очаква се грипната вълна да дойде през декември.", "date": "2017.10.03", "title": "Грипът идва с имената Хонконг и Мичиган"}
{"url": "https://offnews.bg/sviat/streletcat-ot-las-vegas-imal-42-ognestrelni-orazhia-v-doma-mu-otkriha-666459.html", "text": "Стрелецът от Лас Вегас е имал общо 42 огнестрелни оръжия от различен калибър, а в дома му бяха открити и взривни вещества. В хотелската стая на Стивън Падок, от която той извърши нападението, са намерени 23 огнестрелни оръжия, включително автомати, пушки с оптични мерници. В дома му в Мъскийт, щата Невада, са открити още 19 огнестрелни оръжия и хиляди патрони, а в дома и колата му са открити взривни вещества, съобщи Франс прес, цитирана от БТА. Оръжията, намерени в хотелската му стая, са пренесени в над 10 куфара. Според разследващите Падок е действал сам. Той се самоуби, когато полицията нахлула в хотелската му стая, за да не бъде заловен. Властите отхвърлят версията за джихадистки атентат, въпреки че \"Ислямска държава\" пое отговорност за нападението, при което загинаха 59 души, а над 500 бяха ранени. ИДИЛ обяви вчера, че Стивън Падок е приел исляма преди няколко месеца. В съобщението си организацията нарича Падок \"Абу Абделбер Американеца\".Според ФБР обаче на този етап не е установена връзка между Падок и международна терористична организация. Следователите все още не са установили мотива за нападението. Не са открити писма или послания. Братът на Стивън Падок Ерик обяви, че той е бивш счетоводител. Стивън бил милионер и не е имал никакви определени религиозни или политически убеждения. По думите му брат му не бил и почитател на оръжията. ", "date": "2017.10.03", "title": "Стрелецът от Лас Вегас имал 42 огнестрелни оръжия, в дома му откриха и взривни вещества"}
{"url": "https://offnews.bg/sviat/bez-metro-i-avtobusi-v-barselona-katalunia-stachkuva-666426.html", "text": "В Каталуния днес е обявена обща стачка в знак на протест срещу полицейското насилие по време на референдума за независимост, на който 90 процента от гласувалите поискаха автономната област да се отдели от Испания.Повече от 40 синдиката и асоциации призоваха да се спре работа заради „големите нарушения на правата и свободите“.Към стачката се присъединяват и барселонското метро и футболният клуб „Барселона“. Няма да се движат и автобусите.Над 800 души получиха медицинска помощ по време на референдума в неделя, след като испанската полиция използва палки и гумени патрони, за да попречи на хората да гласуват.", "date": "2017.10.03", "title": "Без метро и автобуси в Барселона, Каталуния стачкува"}
{"url": "https://offnews.bg/112/zhandarmeria-blokira-vratca-aktcia-sreshtu-prestapna-grupa-666429.html", "text": "Враца е блокирана от жандармерия, провежда се акция на ГДБОП и полицията. Антимафиотите са започнали от ранни зори проверки, обиски и задържания на лица, свързани с организирана престъпна група, съобщи главния секретар на МВР Младен Маринов по бТВ. Ударът е срещу бандити, занимавали се с лихварство и разпространение на дрога.Вече има задържани, открити са и веществени доказателства за престъпленията на групата. ", "date": "2017.10.03", "title": "Жандармерия блокира Враца, акция срещу престъпна група"}
{"url": "https://offnews.bg/obshtestvo/bashtata-kojto-izdirvashe-sina-si-s-bilbord-go-nameri-v-ispania-666430.html", "text": "Бащата, който месеци наред издирваше сина си с билборди в София, го е открил в Барселона и се е срещнал с него.Калоян Милев научил от познати, че съпругата му е в Барселона, проследил я е и е видял детето си, съобщава Нова телевизия.Бащата твърди, че съпругата му Теодора е извела детето им в чужбина, въпреки издадена от него забрана. Те заминали за Турция. Тръгнали са от Летище Варна. Проверка на МВР показа, че майката е използвала трик, за да заобиколи граничната проверка. Жената е купила самолетни билети за себе си и сина си от Варна за София. Чекирала се е и е минала без проверка, защото е вътрешен полет и няма проблем детето да пътува. В същото време е имала и билети за полет за Истанбул.Според граничните власти майката има подправен документ, с който бащата дава съгласието си детето да пътува.", "date": "2017.10.03", "title": "Бащата, който издирваше сина си с билборд, го намери в Испания"}
{"url": "https://offnews.bg/obshtestvo/avaria-promeni-marshruta-na-tri-tramvaia-666431.html", "text": "Трамваи с номера 3, 4 и 18 се движат до Централна гара и не стигат до Орландовци, съобщи Столична община.Причината е скъсана контакта мрежа на ул „Каменоделска“.Центърът за градска мобилност е осигурил автобус от Централна гара до Орландовци.Екипи на електротранспорта работят по отстраняване на аварията.", "date": "2017.10.03", "title": "Авария промени маршрута на три трамвая"}
{"url": "https://offnews.bg/bojni/dzhordzh-forman-prizova-stivan-segal-na-ringa-666450.html", "text": "Страшен мач за любителите на бокса и бойните изкуства се е задал на хоризонта. Легендата Джордж Форман призова холивудската знаменитост и майстор на айкидото Стивън Сегал да се сразят на ринга в Лас Вегас.Любопитното е, че и двамата замесени са в доста напреднала възраст, макар и да се намират в прекрасна форма. Форман е на 68 години, той е олимпийски шампион от 1968 година и бил носител на поясите в тежката категория във версиите WBA, WBC, IBF. В момента Форман се е провъзгласил за Краля на скарата.Сегал пък е с три години по-млад, майстор е на бойните изкуства и има седми дан в айкидото. Той нашумя изключително много с ролите си на екшън герой.\"Стивън Сегал, призовавам те да се срещнем очи в очи. 10 рунда във Вегас, аз и ти. Ще се бия по правилата на бокса, а ти по каквото си избереш\", написа Форман в Туитър. Чака се отговора на Сегал, а феновете се надяват той да каже \"Да\".", "date": "2017.10.03", "title": "Джордж Форман призова Стивън Сегал на ринга"}
{"url": "https://offnews.bg/obshtestvo/otvariat-ofertite-za-tol-sistemata-utre-666434.html", "text": "Ценовите оферти за изграждане на тол системата ще бъдат отворени утре в сградата на Агенция „Пътна инфраструктура“ в София, съобщи АПИ. Електронна система за събиране на таксите за ползване на републиканската пътна мрежа ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). Резултати от оценяването на техническите оферти на участниците, извършено от тръжната комисия , са: Обединение „БГ ПЪТ“ – участникът е предложен за отстраняване; КАПШ ТРАФИК СОЛЮШЪНС – Оценка за функционалност и експлоатационни качества на системата, реализация на хардуерна система – 10 т. Оценка за план за изпълнение и управление на риска – 10 т. Оценка за качество при изпълнение на поръчката – 10 т. Техническа оценка – 100 т. ТОЛЛНЕТ АД, Чехия – участникът е предложен за отстраняване; СИЕЛА НОРМА АД – участникът е предложен за отстраняване; Обединение „ТЕЛЕТОЛ“ ДЗЗД – участникът е предложен за отстраняване;Консорциум „ТОЛ БЪЛГАРИЯ“– Оценка за функционалност и експлоатационни качества на системата, реализация на хардуерна система – 5 т. Оценка за план за изпълнение и управление на риска – 5 т. Оценка за качество при изпълнение на поръчката – 10 т. Техническа оценка – 66,67 т.Срокът за изпълнение на обществената поръчка е 19 месеца. Индикативната й стойност е 200 млн. лева без ДДС. Изграждането на тол системата ще бъде за сметка на избрания изпълнител. След успешното й внедряване изпълнителят ще възвърне своята инвестиция с пари от събраните приходи. ", "date": "2017.10.03", "title": "Отварят офертите за тол системата утре"}
{"url": "https://offnews.bg/ikonomika/investirat-20-mln-lv-v-rehabilitatciata-na-patia-stara-zagora-radnev-666463.html", "text": "Започна рехабилитацията на 30,2 км от път ІІ-57 Стара Загора-Раднево в област Стара Загора. Проектът лот 1а се финансира от ОП „Региони в растеж“ 2014-2020 г. чрез Европейския фонд за регионално развитие, съобщиха от Агенция \"Пътна инфраструктура\".В близките седмици предстои да започне и рехаблитацията на още 8,6 км от път II-57 в област Сливен.Те ще бъдат изпълнени по проект лот 1б от ОПРР, който в момента е на етап тръжни процедури. Стойността на лот 1б е около 9 млн. лв. с ДДС. След завършването на двата съседни лота областите Стара Загора и Сливен ще имат обновени 39 км от път II-57 Стара Загора – Раднево.Второкласният път осъществява връзката на общините Стара Загора и Раднево с АМ „Тракия“. Двата участъка от II-57, които ще бъдат рехабилитирани от км 0+250 до км 11+075 и от 12+460 до 31+881 преминават през три населени места - с. Сърнево, гр. Раднево и с. Могила. Единият участък започва след околовръстния път на Стара Загора и завършва преди АМ „Тракия“. Вторият участък започва в близост до АМ „Тракия“ и завършва при границата с област Сливен.Предвижда се цялостна подмяна на пътната настилка, подобряване на отводняването, полагане на нова хоризонтална маркировка и монтиране на нови пътни знаци.Изпълнител на строително-монтажните работи на лот 1а е ДЗЗД „Пътно поддържане – 2000“, в което участват: „Пътно поддържане – Сливен“ ЕООД и „ИСА 2000“ ЕООД. Стойността на договора е 20 269 030.19 лв. с ДДС. Строителният надзор ще осъществява ДЗЗД „ММЛ – ТК“ , в което участват: „Мотт Макдоналд Лимитед”, Великобритания, „Трансконсулт-БГ“ ООД.Техният договор е за 375 301.20 лв. с ДДС. Авторският надзор на лот 1а и на съседния лот 1б е на „Рутекс“ ООД. Договорът им е за 12 600 лв. с ДДС.", "date": "2017.10.03", "title": "Инвестират 20 млн. лв. в рехабилитацията на пътя Стара Загора-Раднево"}
{"url": "https://offnews.bg/112/izostavena-sgrada-gori-v-zaharna-fabrika-666427.html", "text": "Изоставена сграда гори в столичния квартал „Захарна фабрика“, няма данни за пострадали хора, съобщи МВР.Сигналът за огъня е получен към 6.10 часа. Към мястото са насочени 4 пожарни автомобила.Пламъците са тръгнали от покрива на сградата, гасенето им продължава.Според очевидци на пожара огнените езици са се виждали от автомобилите, преминаващи по моста в района.  ", "date": "2017.10.03", "title": "Изоставена сграда гори в Захарна фабрика"}
{"url": "https://offnews.bg/politika/gerb-po-televiziata-samo-s-advokat-sreshtu-elena-joncheva-666435.html", "text": "Партия ГЕРБ е поставила условие на Нова телевизия, че нейният депутат Цвета Караянчева ще участва в сутрешния блок само заедно с продуцента Александър Методиев, който да свидетелства за лъжите на Елена Йончева и парите, с които е правила филмите си.  \"От ГЕРБ ни поставиха условие, че за да гостува не просто Караянчева, а който и да е било по темите, настояваха с тях да бъде Александър Методиев\", обясни водещият Виктор Николаев. По-средата на разговора с депутатката от ГЕРБ той зададе въпрос за Елена Йончева, но тя му отвърна: \"Госпожа Йончева ще я коментирам, когато излезе с такава схемичка за Каварна (б.а - има предвид в Хасково). За нея съм поканила г-н Александър Методиев, който има какво да каже за госпожа Йончева\". А неканеният гост разказа, че Елена Йончева е реализирала филмите си с държавни средства от БНТ чрез неговата външна фирма. Караянчева добави: \"Целта е да припомним какъв човек изнася факти и дали трябва да вярваме на този човек - той казва аз я познавам, а тя отрича\". Именно Йончева изнесе данни за роднински връзки в общината в Хасково и обяви, че всички там са роднини на депутата от ГЕРБ Делян Добрев. ", "date": "2017.10.03", "title": "ГЕРБ по телевизията само с 'адвокат' срещу Елена Йончева"}
{"url": "https://offnews.bg/temida/noviat-vss-polaga-kletva-zapochva-5-godishniat-mandat-na-pravitelstvo-666428.html", "text": "Новият Висш съдебен съвет полага клетва днес, 5-годишният мандат на органа, който управлява съдебната система стартира в тържествената зала на Върховния касационен съд. По-късно през деня правителството на съда се събира на първо заседание, за да си избере представляващ. ВСС трябва да обсъди върнатия от президента Румен Радев избор на Георги Чолаков за председател на Върховния административен съд (ВАС). В състава на ВСС остават главният прокурор Сотир Цацаров и председателите на Върховния касационен и Върховния административен съд – Лозан Панов и Георги Колев. ", "date": "2017.10.03", "title": "Новият ВСС полага клетва, започва 5-годишният мандат на правителството на съда"}
{"url": "https://offnews.bg/obshtestvo/zelena-olimpiada-uchi-detcata-da-paziat-okolnata-sreda-666462.html", "text": "За пета година Зелената олимпиада ще стимулира учениците да научат повече за опазването на околната среда. Тя има за цел да стимулира интереса към природата и да работи за формиране на екологична култура. Организира се от Академика БГ.Учениците от първи до дванадесети клас ще решават тестове, свързани с опазването на природата, на онлайн платформата zelenaolimpiada.bg, пише akademika.bg. Предвидени са и награди за тримата победители: в горен курс – таблет, в среден – смартфон и в начален – MP3-плеър.Учениците могат да се регистрират в сайта от 1 октомври до 1 декември 2017 г., а имената на победителите ще са ясни до 10 декември.Зелената олимпиада е най-мащабното образователно събитие с екологичен характер. То е без аналог в страната по иновативност и обхват на провеждане. От 2012 г. всяка година се включват близо 5000 деца от 1. до 12. клас от цялата страна, а през 2016 г. те бяха 7000. Участват и българските училища зад граница, тъй като онлайн тестовете дават тази възможност.Последните четири издания на инициативата са под патронажа на МОСВ и ПУДООС. През 2017 г. Зелената олимпиада се провежда във връзка с образователно-информационна кампания на Оперативна програма „Околна среда“.", "date": "2017.10.03", "title": "Зелена олимпиада учи децата да пазят околната среда"}
{"url": "https://offnews.bg/tenis/bosnenetc-izmachi-grigor-na-starta-v-pekin-666441.html", "text": "Най-добрият ни тенисист Григор Димитров срещна трудности срещу босненеца Дамир Джумхур на старта на турнира от сериите АТР 500 в Пекин, но успя да спечели мача с 6:1, 3:6, 6:3 след близо два часа игра. Осмият в света българин постигна втора победа над този съперник след 2016 година, когато го надви с 4:6, 6:4, 6:3 на осминафиналите в Делрей Бийч.Финалистът от миналата година Димитров ще играе във втория кръг с победителя в мача между аржентинеца Хуан Мартин Дел Потро или уругваеца Пабло Куевас.Първи сетДвубоят не започна по съвсем гладък начин за 26-годишния българин, който при 30:40 в откриващото си подаване трябваше да отразява брейкпойнт. Димитров не трепна, заличи точката за пробив и се пребори за подаването си, а веднага след това си извоюва три поредни брейкпойнта в първия сервис-гейм на босненеца. Джумхур обаче се измъкна и спаси подаването си.При 2:1 за Григор ситуацията се повтори и Джумхур отново загуби първите три точки в подаването си. Този път Димитров се възползва от това сериозно предимство и реализира пробив, който с лекота затвърди за аванс от 4:1 в резултата. Димитров изглеждаше доста по-добре на корта от съперника си в тези минути и отново проби Джумхур, което позволи на поставения под №3 тенисист да затвори бързо първата част.Втори сетВъв втория сет Джумхур бе доста по-равностоен на българския си противник и в първите седем гейма нямаше пробиви, а Григор бе тенисистът, който трябваше да отразява брейкпойнт, сервирайки при 2:3. Българинът се измъкна, но нивото му на игра във втория сет определено спадна, докато Джумхур бе далеч по-уверен и стигна до нови точки за пробив в осмия гейм. С двойна грешка Димитров подари гейма на босненеца, който с помощта на началния си удар след това сложи край на втората част.Трети сетДимитров имаше много тежък първи сервис-гейм в решаващия трети сет. Грешките на българина станаха твърде много, но въпреки това той намери начин да спаси подаването си. Двубоят се превърна в сериозен тест за характера на Димитров, който бе притискан от съперника си, но все пак не допускаше да се стигне до пробив. При 2:2 и поредния брейкпойнт за Джумхур мрежата се намеси решително в полза на българина. Топката се удари в горния край на мрежата, но тупна неспасяемо в полето на босненеца и Димитров отново се измъкна.Димитров поведе с 3:2, а след това с 4:3 и в осмия гейм, за първи път от доста време, успя да притисне сериозно Джумхур при сервис на босненеца. Димитров имаше два поредни брейкпойнта при 15:40 и реализира втората точка за пробив, което му позволи да сервира за мача. Последва един от най-лесните сервис-геймове на българина в срещата и хасковлията се пребори за място във втория кръг.", "date": "2017.10.03", "title": "Босненец измъчи Григор на старта в Пекин"}
{"url": "https://offnews.bg/112/gdbop-tai-nadezhda-che-shte-ima-zadarzhani-za-otvlichaneto-na-adrian-666436.html", "text": "Директорът на ГДБОП Ивайло Спиридонов изрази надежда, че скоро ще има задържани за отвличането на . Синът на бизнесмена Антон Златков беше отвлечен на 30 август сутринта, пътувайки за работа. Случаят беше оповестен, след като бащата сигнализира, че е открил личния автомобил на сина си празен и изоставен в близост до дома им.Пред БНР Спиридонов обясни, че по случая работят най-добрите служители.\"Отвличането на Адриан Златков беше факт. В МВР има създаден екип за работа и този екип е от най-добрите служители от абсолютно всички оперативни структури. Екипът, към момента, работи доста добре. Аз съм оптимист за изхода от работата по този случай, от това, което знам, че колегите са достигнали. Надявам се в най-кратки срокове да имаме и задържани\", заяви той.Спиридонов обясни, че в страната съществуват организирани престъпни групи по най-различни дейности, но престъпността е различна от начина, по който е била структурирана преди 7-8 години. Сегашните групировки са се специализирали в определена дейност, отчете той и подчерта, че вече няма силови групировки. Съществуват групи в почти всеки един регион, които тормозят местното население, и това е една от основните ни задачи – да елиминираме тези групи, обясни той.По думите му българските престъпници не странят от международната организирана престъпност. ГДБОП има информация, че българи продължават да участват в международния трафик на кокаин от Латинска Америка за Европа, но те основно са на ниско и средно ниво. \"Основно по линия на трафика на кокаин български граждани са замесени в логистиката – пренасянето през океана, в последствие с моторни превозни средства, пренасяне на парични средства и така нататък...\", отбеляза гл. комисар Спиридонов.Той посочи, че в страната се произвеждат малки количества амфетамини, предназначени основно за продажба у нас. Спиридонов изтъкна, че контрабандата в страната е намаляла за поредна година и вече е около 7%. Около 65-70% от контрабандния внос в страната е на цигари и затова основните усилия за пресичането на контрабандата са насочени натам. Цигарите идват предимно от Гърция, Турция, Македония и Сърбия. Забелязва се и явлението \"мравчена търговия\" – цели фамилии от пограничните райони минават границата по няколко пъти на ден и всеки път внасят малко количество цигари, които са по-евтини в съседните страни заради по-малкия акциз.Директорът на ГДБОП отчете, че образуваните досъдебни производства са в пъти повече, откакто структурата е върната в МВР през 2015-а.", "date": "2017.10.03", "title": "ГДБОП таи надежда, че ще има задържани за отвличането на Адриан"}
{"url": "https://offnews.bg/politika/tcveta-karaiancheva-prezidentat-ne-mozhe-da-ni-zabrani-da-govorim-sh-666439.html", "text": "Депутатката от ГЕРБ Цвета Караянчева коментира атаката на президента Румен Радев срещу ГЕРБ. Тогава Караянчева сравни беквокалите на ГЕРБ с Азис, който също бил беквокал на Марияна Попова на Евровизия. Явно възхищавайки се на Азис, Цвета Караянчева се обърна към президента, ако не знае кой е Азис да пита първата дама, която му била фенка. В заключение Цвета Караянчева добави, че ГЕРБ не иска оставката на президента Румен Радев, а само диалог с него.\"Как ще проведе КСНС, как ще разговаря с ГЕРБ, след като ни обяви за хора, които трябва да бъдат озаптени. Той залита малко в риториката на БСП. Радев е и наш президент, не само на БСП, искаме да говорим с него и да водим диалог Цвета Караянчева коменира и оставката на Делян Добрев от ГЕРБ. Както OFFNews писа вчера масово депутатите от ГЕРБ отказват да гласуват оставката на Добрев и с подкрепата на Патриотите тя най-вероятно няма да бъде приета. Това потвърди днес и Караянчева: „Аз няма да гласувам оставката на Делян Добрев, нито колегите ми ще го направят”. ", "date": "2017.10.03", "title": "Цвета Караянчева: Президентът не може да ни забрани да говорим, ще стане гражданска война"}
{"url": "https://offnews.bg/politika/kmetitcata-na-kavarna-prizna-za-rodnina-v-obshtinata-666432.html", "text": "Само един общински съветник бил роднина на каварненската кметица Нина Ставрева, призна самата тя пред Нова телевизия. Бившият кмет на Каварна Цонко Цонев призова Елена Йончева от БСП след Хасково да разследва и наследничката му Нина Ставреваа. Днес Ставрева отговори на Цонев така: „Няма нито един държавен служител, който да е назначен на работа без конкурс. Освен това правомощията на кмета и на Общинския съвет са регламентирани в Закона за местното самоуправление и местната администрация. Но... Виктория и Ивайло Керчеви са мои роднини. Виктория Керчева е общински съветник\".„Изявлението на Цонко Цонев е поредното крещене по национални медии в безпомощност и безсилие. Още от началото на 2015 година г-н Цонев общува и с мен, и с каварненци чрез националните медии. Той има личен проблем с мен и непрекъснато търси конфронтации и реваншизъм\", заяви кметът на Каварна Нина Ставрева.", "date": "2017.10.03", "title": "Кметицата на Каварна призна за роднина в общината"}
{"url": "https://offnews.bg/temida/vss-vstapi-v-dlazhnost-bez-novoizbrania-shef-na-vas-666440.html", "text": "Новият състав на Висшия съдебен съвет (ВСС) встъпи в длъжност на церемония зала \"Тържествена\" на Съдебната палата в София, но в отсъствието на новоизбрания председател на Върховния административен съд (ВАС) Георги Чолаков.Президентът Румен Радев все още не е издал указ за назначаването му, след като отиващият си състав на ВСС гласува Чолаков да смени на поста Георги Колев. Държавният глава  намеренията си да върне избора на новия състав на съвета.„Вече обявих, че очаквам новият състав на ВСС да потвърди кандидатурата. Мисля, че това е основателно и ще даде нова легитимност на кандидатурата в духа на реформите в съдебната система, които провеждаме“, заяви в понеделник Радев пред журналисти.Вместо Чолаков, на церемонията в Съдебната палата присъства Георги Колев. Въпреки че беше сред поканените, на церемонията не присъства и президентът Радев.В състава на ВСС като членове по право влизат главният прокурор, председателят на Върховния касационен съд (ВКС) и председателя на ВАС.Церемонията по встъпването в длъжност на новия състав на ВСС се водеше от министъра на правосъдието Цецка Цачева.\"Очакванията на хората са за повече почтеност, справедливост, безпристрастност и тези очаквания следва да бъдат оправдани от вас\", каза Цачева при откриването на церемонията. Тя подчерта, че действията в областта на съдебната реформа през последните години са съобразени с международните стандарти в областта на независимостта и ефективността на съдебната власт.„В изпълнение на стратегическите цели на съдебната реформа бе прието изменение на българската Конституция, а конкретизиране на тези промени бяха получени с пакет изменение в Закона за съдебната власт. До какво реално доведоха тези промени – разделянето на ВСС на две колегии – съдийска и прокурорска, засилване на самоуправлението, допълнителни гаранции за индивидуалната независимост на прокурорите и следователите, обективно атестиране на следователите, промени в дисциплинарното производство, ясни и предвидими правила за командироване на магистратите, проверки за почтеност и конфликт на интереси”, припомни Цачева, цитирана от \"Фокус\".„Всичко изброено дотук е част от ясния подход за атестиране на проблемите в съдебната власт като ключов елемент от цялостната стратегия на правителството”, допълни още тя.", "date": "2017.10.03", "title": "ВСС встъпи в длъжност без новоизбрания шеф на ВАС"}
{"url": "https://offnews.bg/112/razbiha-nov-kanal-za-trafik-na-bezhantci-666444.html", "text": "Осем нелегални имигранти са задържани при съвместна операция на МВР. Акцията е проведена на 2 октомври вечерта под надзора на Районната прокуратура в Ихтиман.При нея на 54-ти км от автомагистрала „Тракия“, в близост до КПП „Траянови врата“, полицаи спрели за проверка автомобил за проверка е спрян лек автомобил „Опел-Вектра“. Колата била шофирана от 28-годишния Д. Л. от гр. Любимец, който е криминално проявен и осъждан.В автомобила са открити осем чужди граждани, които били без документи за самоличност, на видима възраст 18-25 години, по думите им – афганистански граждани.Д. Л. е задържан с полицейска заповед за арест за срок до 24 часа, а чужденците са отведени в РУ – Костенец за установяване на самоличността им. По случая е образувано досъдебно производство по описа на РУ – Костенец, за извършено престъпление по чл. 281 от НК.Работата по документирането на случая продължава под наблюдението на прокуратурата.", "date": "2017.10.03", "title": "Разбиха нов канал за трафик на бежанци"}
{"url": "https://offnews.bg/obshtestvo/pochina-dalgogodishniat-direktor-na-ruskata-gimnazia-v-plovdiv-666442.html", "text": "Дългогодишната директорка на ЕГ „Иван Вазов” (Руската гимназия) Мариана Димитрова е починала тази нощ след дълга битка с тежко заболяване, съобщава пловдивският .Тя ръководеше една от най-добрите гимназии в Пловдив в продължение на 25 години.Новината за кончината й наскърби колегите и й възпитаниците на гимназията, които питаят дълбоко уважение към нея, а миналата година й присъдиха приза \"Човекът, без когото не можем, пише изданието.Борбата с болестта не позволи на Димитрова да присъства на откриването на тази учебна година, но тя изпрати послание до учениците:\"Тази година ще отправя задочно своето послание, защото понякога, колкото и да сме силни, обстоятелствата не ни позволяват да осъществим мечтите си.Скъпи ученици, всяка учебна година е важна, защото ни дава възможност да насърчим умовете и творчеството на децата на България. Защото вие сте бъдещето на страната ни. Затова ви поздравявам с добре дошли и ви пожелавам здрава и ползотворна учебна година. Пожелавам ви да уважавате своите учители, вземете от тях всичко, което могат да ви дадат. Черпете с пълни шепи от тяхната мъдрост, знания и опит. Бъдете любознателни и мечтайте! Това винаги ще ви тласка към развитие и ще ви води към нови хоризонти. Защото най-добрата магистрала към прогреса е именно образованието.Вие, които за първи път ще прекрачите прага на училището си, следвайте своя път, за да постигнете целите, които сте си поставили. Но не забравяйте - пътищата са много и човек е свободен да променя своя избор.Скъпи зрелостници, днес е вашият последен първи учебен ден. Предстои ви нелека учебна година, но ще се справите с всички изпитания. И тъй като на празник се правят наричания, искам да го сторя. Бъдете свободни! Свободата е заразителна. Бъдете тревожно свободни, а не спокойно управлявани. Не вярвайте на тези, които ви кажат, че асансьорите не работят, защото 5 века сме били под турско робство. Това не е така - не работят заради самите нас. Не бъдете черногледи, макар че черногледството е на мода, а вярата в самите нас минава за отживелица. Не обръщайте внимание на удобните етикети, които искат да ви натрапят отстрани. Мислете сами!Уважаеми колеги, древните народи - елини, китайци, перси, юдеи, са изписвали думата учител с главна буква неслучайно, защото учителите са тези, които са притежавали всичко - знание, мъдрост, опит. Вие, скъпи учители, тези, заради които всички са тук, това, което създавате, е трудно да се пипне. Но дълго след като изчезнат и последните следи от пътищата, построени от римляните, остават идеите на Цицерон, на Сенека, на св. Августин. И те осветяват пътя на обществото напред. Желая ви здраве и сили, които ще са ви нужни, за да раздавате любов, знание, опит и вдъхновение.А вас, родители, бих искала да уверя, че децата ви са в сигурни ръце. Че обичаме това, което правим. Че нашата мисъл и грижа е за вашите деца, нашите ученици. Бъдете наши съмишленици, които ни подкрепят и помагат в трудния път на възпитание и обучение. Желая ви здраве и благоденствие. За всички - щастлива и ползотворна учебна година, която да запомните завинаги!\"Поклон пред паметта й!", "date": "2017.10.03", "title": "Почина дългогодишният директор на Руската гимназия в Пловдив"}
{"url": "https://offnews.bg/nashite-avtori/d-r-liubomir-kanov-propusnatata-balgaria-666438.html", "text": "Как изглежда България през очите на човек, който дълги години е бил успешен емигрант в Америка? Как върви личната ти реинтеграция?Аз нямам голяма нужда от това, защото често пътувах до България след 1991 и бях запознат с процесите в нея. Според мен България, макар и бавно, се променя и противно на песимистичните твърдения, се променя към добро. Това е валидно особено за най-големите градове, слабо за малките и никак за селата. Някакви уроци са научени, други не. Има всякакви хора – както такива, които са абсолютно неспособни да се учат от опита, така и други, които, прозирайки нещата, просто напускат полесражението и отиват в чужбина. Но има и такива, които остават и правят така, че нещата да се случват. За мен е ясно, че винаги ще има винаги едни поне 10-15% от населението, които не са податливи на никакво обучение, както социално, така и политически.Заради пропуснатите еврокултурни епохи? Ренесанс, Просвещение, индустриализация?Да. Всички тези големи “училища”, ковачници на обществото, просто са бели петна в България. Достатъчно е човек да погледне снимките на български селища отпреди 120 години, даже по-малко, за да види, че са пропуснати огромни периоди и че европеизираният слой винаги е бил много тънък. А и буквално беше изгребан от лопатата на комунизма, почти напълно.Като спомена: защо така и не се състоя дискурсът за комунизма? Формално имаме закон, който обявява режима за престъпен, но наскоро пак празнуваха 9-ти септември, че и президентът говори смазващи глупости за “ден на помирението” и т.н.Този дискурс не се състоя по няколко причини, но една от най-важните е отношението на самото западно цивилизовано общество към комунизма.Т.е. след Рейгън нямаше категорично осъждане, заради квази-лайбницовата идея на Буш-старши и Клинтън, че съществуващият свят, по американскому, е най-добрият възможен?Да. А и в България сякаш недоразбрахме нещо – че антикомунизмът не е битка с половината собствен народ, а с точно определени мерзавци и особено с репресивния апарат. Това бяха истинските врагове и те наистина бяха уплашени в началото, но бързо се съвзеха.И си създадоха опозиция.Именно. “Демократите” от СДС бяха инструктирани от агенти, част от тях бяха агенти и прочие, но това се разбра по-късно. Още по-късно страхът от тайните агенти на ДС се трансформира в страх от явните мутри с техните бухалки. Престъпността и мутренските времена бяха култивирани от генерали от ДС по умишлена схема. В последно време към тази индустрия на страха, към управлението и менажирането на страха, съвсем очевидно се присъединява и съдебната система и главният прокурор. Т.е. има една манталитетна и дълбочинна причина за всичко това.Кои и как да противостоят?Порядъчните, честните и работещите, които имат чувство за отговорност към себе си, семейството си, къщите си, града си. Нещо повече ще кажа - много от доносниците вероятно са били хора с много добър буржоазен произход, но натиснати от системата. И това е даже още по-коварно, защото те привидно са от “наште”, “демократичните”.Иманентият проблем не е ли, че винаги смятаме властта за априори вертикална и деспотична?Точно така, това е източният модел. Включително и нашият модел, доколкото сме имали независима средновековна държава. Разбира се, най-очевидният пример за това е Русия или по-точно “московията”, с нейния типичен хаганатско- монголски модел, присъщ на Златната орда и на този тип държавни структури. Ние нямаме “Магна Харта” – т.е. бунтовете на болярите или ограничването на централната власт просто не са се случили в нашата история, което е било първата предпоставка за развитието на културата и Ренесанса. А след това не е имало даже и боляри, които да извоюват някаква не толкова деспотично централизирана държавност в битка и противопоставяне срещу монарха и защита на индивидуални права. Султанът е обесвал с копринено въже всичките си синове след първия, за да няма никакъв challenge срещу неговата власт. В този смисъл това също е историческо покваряване, защото естественият и политически подбор е толерирал онези, които най-успешно се скатават, а не онези, които са доблестни и храбри.Момент. Аз например смятам, че “руският заговор” в българската съвременност е твърде надценен, досущ като “американския”; да не кажа, че ги няма. Ние просто сме царете на самопрецакването, защото крадем едни от други. Проблемът е, че няма критична маса от граждани без поданически манталитет, която да възпира мафиотската власт.Чудесно казано. Но дори да “продуцираме” тази критична маса, тя изтича често пъти на Запад - поради беззаконието, което цари в България.Как да ги върнем? В началото на ХX в. са се връщали.Няма как - при отсъствие на гаранции за личността, за собствеността, за образованието и за най-елементарна сигурност на живота. Но по начало у нас се тръгва и от много ниска изходна точка, нали. Какво значи “буржоазия”? Това презряно понятие. То произтича от “бург” (“град”) – буржоа, това са граждани. България беше селска страна. Започна да образува някакъв образован пласт – т.е. всички онези хора, които нещо имаха или бяха създали някакъв бизнес. Те бяха обвинени като кръвопийци, фашисти, търговци, капиталисти, и бяха буквално унищожени и разпилени - включително и като генетически разположени във времето семейства, създаващи традиции. Но все още не е късно за лустрация и покаяние.Късно е.Не. Ако се събере едно критично мнозинство, което да се организира около няколко важни национални идеи, това може да се случи. Нацията, доколкото е съхранена все още, има някакъв потенциал да излъчи от недрата си истински лидери и хора, които имат достатъчно ум, за да я ръководят на всички нива. Това започва от меритократично избран парламент, съответно правителство и надолу до кмета на най-малкото село. Всъщност е въпрос на изборна система, която трябва да бъде въведена възможно най-скоро, да бъде ефективна, да бъде също електронно възможна - така че всички онези, поне онези по неволя някъде, да създадат достатъчна критична маса, за да могат да изразят политическата си воля и да получат възможност да насочват нещата в правилната посока за цялата страна. От така избран парламент трябва да започне градежът на институциите. За да има някаква надежда за правова държава, включително и за справедлива лустрация, трябва да се преоснове правосъдната система. Аз я намирам за критично болна и съдбоносно важна, за да се може да се изгради една България, в която тези хора, които са избягали с ридания от нея, да могат да се върнат без страх за себе си и за децата си.Good luck, д-р Канов. Днешната ни правосъдна система е обзета от “хюзюн”. Произвежда предимно произвол, а не справедливост.Да, Ивайло. Примери могат да се намерят безброй, но да вземем дори само ненаказаните комунистически престъпници, очевидно виновни за чудовищни престъпления срещу човечеството и срещу човека... Когато живееш в дефицит на справедливост, ти постепенно се откъсваш от съвместния живот с останалите, дезангажираш се от всякакви взаимни задължения за цивилизовано съжителство. Така ти се атомизираш, фактически се откъсваш от социума. Това вече не е държава, разпадът на социума - това е разпадът на държавата. Правосъдният произвол, безобразията на прокуратурата начело с един безконтролен нео-Вишински, уродливият Висш съдебен съвет, избиран по правилата на мафиотски договор, чувството за беззащитност срещу репресията едновременно от криминалитета и от държавната репресия, които в някакво скрито подземие се съчетават в едно; всичко това е гаранция за задълбочаващ се разпад.", "date": "2017.10.03", "title": "Д-р Любомир Канов: Пропуснатата България"}
{"url": "https://offnews.bg/obshtestvo/bez-voda-po-12-chasa-v-chasti-ot-sofia-666368.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Ремонт на стратегически водопровод на бул. „Цариградско шосе“ в жк. „Дружба“ 2 налага спиране на водоподаването от 9:00 до 21:00 часа на кварталите „Кремиковци“, „Сеславци“, Бухово, Яна, Желява. Зоната със слабо налягане обхваща Ботунец и Горни Богров. Направа на водопроводни връзки на ул. „Цар Асенов път“ в Бистрица ще доведе до спиране на водоподаването от 9:00 до 21:00 часа на вилните зони „Беликата“, „Батийница“, „Бяла нива“, \"Дебело Гуно“, „Косанин дол“, „Градище“, „Ловджийска чешма“ и с. Кокаляне.Във връзка с изпълнение на инвестиционен проект за реконструкция на уличен водопровод на ул. „Орчо войвода“ в  „Овча купел“, се налага спиране на водоподаването от 9:00 до 21:00 часа по бул. „Овча купел“ от ул. „Маестро Кънев“ до ул. „Проф. Стоян Белинов“, по ул. „Орчо войвода“ от бул. „Овча купел“ до ул. „Босилек“; каретo заключено между бул. „Овча купел“, бул. „Президент Линкълн“, ул.“Александър Геров“, ул.“Житница“ и каретo между улици ул. „Земляне“, ул. „Орчо войвода“ ,ул. „Босилек“. След възстановяване на водоснабдяването е възможно временно повишаване мътността на водата.Инвестиционен проект за реконструкция на уличен водопровод на ул. „Отец Паисий“ в „Зона Б3“ налага спиране на водоподаването от 9:00 до 21:00 часа по ул. „Отец Паисий“ от бул. „Сливница“ до ул. „Св. Св. Кирил и Методий“.След възстановяване на водоснабдяването е възможно временно повишаване мътността на водата. След реализацията на тези инвестиционни проекти живеещите в района ще почувстват значително подобреното качество на предоставяните услуги.Подмяна на сградно водопроводно отклонение до бл. 95 в „Младост“ 1 налага спиране на водоподаването от 9:00 до 19:00 часа на бл. 94, бл. 95, бл. 96, бл. 96А, бл. 99Б. Прекъсване на сградно водопроводно отклонение на ул. „Ген. Георги Вазов“ в кв. „Васил Левски“ налага спиране на водоподаването от 9:30 до 17:30 часа по ул. „Ген.Георги Вазов“ от ул. „Григори Цамблак“ до ул. „Д-р Иван Селимински“, по ул. „Д-р Иван Силимински“ от ул. „Рилска обител“ до ул. „Проф.Антон Митов“.Заради подмяна на сградно водопроводно отклонение на ул. 88 във вилна зона „Симеоново - север“, се налага спиране на водоподаването от 9:30 до 16:30 часа на ул. 88, ул. 86 по ул. 84 от №1 до №6, ул. 85. Без вода заради подмяна на сградно водопроводно отклонение на ул. „Асен Йорданов“ в кв. „Кръстова вада“ се налага спиране на водоподаването от 10:00 до 18:30 часа по ул. „Асен Йорданов“ от ул. „Емилиян Станев“ до ул. „Никола Крушкин-Чолака“ по ул. „Гатьо Шишков“ от ул. „Асен Йорданов“ до ул. „Йосиф Брадати“.не чрез СМС.", "date": "2017.10.03", "title": "Без вода по 12 часа в части от София"}
{"url": "https://offnews.bg/obshtestvo/magli-sutrinta-slantce-prez-denia-666392.html", "text": "Мъгливо утро и слънчев ден обещават синоптиците за днес. Ще духа и слаб южен вятър. Максималните температури ще са между 19 и 24 градуса.В планините ще бъде предимно слънчево. Ще духа умерен до силен вятър. Максималната температура на височина 1200 м ще е около 13 градуса, на 2000 м - около 7 градуса.И по морето ще бъде предимно слънчево, термометрите ще се качат до 18-19 градуса. Във водата ще е дори по-топло - до 20 градуса, а вълните ще са 1-2 бала. ", "date": "2017.10.03", "title": "Мъгли сутринта, слънце през деня"}
{"url": "https://offnews.bg/obshtestvo/lotariata-za-zelena-karta-startira-dnes-666394.html", "text": "Лотарията за Зелена карта стартира от днес и ще продължи до 7 ноември. Програмата DV-2019 ще се проведе изцяло по електронен път на dvlottery.state.govНяма да се приемат заявки за участие, изпратени по пощата, съобщиха от посолството на САЩ. Няма такса за попълване на електронния регистрационен формуляр за участие в програмата. Участниците ще получат официален номер за потвърждение на регистрацията си. Изключително важно е да запазят този номер до 30 септември 2019 г., защото единствено чрез него участниците ще могат да проверят дали са изтеглени в програмата DV-2019.Всички участници, включително тези, които не са избрани, ще могат да проверят статуса на заявката си за участие чрез функцията Entrant Status Check на уебсайта на програмата dvlottery.state.gov след 1 май 2018 г.Изтеглените участници, които отговорят на указанията, предоставени им на страницата за проверка Entrant Status Check, ще получат информация за насроченото интервю за имигрантска виза също чрез Entrant Status Check. Данните за DV-2019 ще бъдат достъпни чрез Entrant Status Check поне до 30 септември 2019 г. Съобщения до тези, които са изтеглени, НЯМА да бъдат изпращани по електронна или обикновена поща.", "date": "2017.10.03", "title": "Лотарията за Зелена карта стартира днес"}
{"url": "https://offnews.bg/obshtestvo/prokuraturata-proveriava-sofijskia-universitet-po-publikatcia-na-offne-666437.html", "text": "Прокуратурата започна проверка в Софийския университет във връзка с публикацията на OFFNews .От пресцентъра на Софийска градска прокуратура потвърдиха за течащата от септември проверка. Преписката е № 19740/2017.По нея СГП-София е възложила проверка на Главна дирекция \"Национална полиция\" към 5 септември.В статията от 24 юли 2017 г. разказваме за един от проектите с европейско финансиране на СУ - \"Студентски стипендии\", осъществен през летния семестър на 2016/2017 г. Работили по проекта ни предоставиха документи, недоумяващи каква логика е диктувала разпределянето на парите.Те не можеха да си обяснят защо един получава една сума, а друг - друга, защо срещу името на един пише даден брой изработени часове, а срещу името на друг броят е различен. Недоумението им идваше не от убеденост, че всеки трябва да получава еднакво, а от факта, че те не бяха подписали договори, нито бяха предали отчети. Как тогава ръководството знае кой колко е изработил и как е определило кой колко да получи, питаха служителите.Пред OFFNews те дори изразиха опасения, че ще бъдат принудени да подписват договори със задна дата, само и само документацията на СУ да изглежда изрядна при проверка.Още по-голямо бе изумлението им от присъствието на 10-ина души в списъка с получилите пари по проекта. Повечето от тях бяха от Ректората, бяха взели най-големите суми, но нямаше логика да са работили по \"Студентски стипендии\".Например необяснимо беше какво е свършила по него началничката на отдел \"Прием на студенти\", която няма работа с вече записаните, а с тепърва постъпващите във висшето училище. (Според списъка в заповедта тя е изработила 281 часа и взема 2 248 лева.) Неясно бе защо сред възнаградените е и главният финансист на СУ Елена Петрова (с надбавка 2 247 лева). Вътре бе и името на зам.-ректора Ренета Божанкова (с 280 часа извънреден труд и 2 240 лева еднократно допълнително възнаграждение по проекта).Тримата съгласували заповедта на ректора се оказаха сред 10-имата с най-високи допълнителни възнаграждения по проекта - Елена Петрова, проф. Ренета Божанкова и старши юрисконсулт Галина Кунева. Факт, който накара служителите да се питат редно и морално ли е това.Отговор на този въпрос, или поне в частта му законно ли е това, ще даде прокуратурата след края на проверката си.", "date": "2017.10.03", "title": "Прокуратурата проверява Софийския университет по публикация на OFFNews"}
{"url": "https://offnews.bg/futbol/osvirkaha-pike-na-trenirovka-na-la-furia-666421.html", "text": "Защитникът на Барселона Жерард Пике се сблъска с народната любов по време на открита тренировка на националния отбор на Испания преди световната квалификация с Албания в базата Лас Розас край Мадрид.С появата си на терена той получи освирквания и обидни скандирания заради подкрепата си на референдума за независимост на Каталуня.\"Пике, махай се от националния\", пееха феновете, като придружаваха призивите си с нецензурни изрази по адрес на бранителя на Барселона.Футболистът никога не е криел своята каталунска идентичност, а по време на референдума се похвали, че е успял да гласува въпреки полицейската блокада.Самото гласуване не беше признато от испанската държава за законно и беше обявено за противоконституционно. Същата позиция изрази и Европейската комисия.", "date": "2017.10.03", "title": "Освиркаха Пике на тренировка на \"Ла фурия\""}
{"url": "https://offnews.bg/politika/delian-dobrev-podava-ostavka-ot-parlamenta-666424.html", "text": "Депутатът от ГЕРБ Делян Добрев ще депозира днес оставката си в парламента. След това тя трябва да бъде гласувана от депутатите, което може да се случи още в сряда. Все още не е ясно дали народните представители ще подкрепят оставката на Добрев, тъй като след публичното обявяването на напускането си, той бе призован от свои колеги от ГЕРБ и Патриотичния фронт да остане.До оттеглянето на Добрев се стигна след разкритията около шуробаджанашките назначения в община Хасково на роднини и приятели на депутата.Снощи в Хасково десетки членове на ГЕРБ, общински съветници и служители призоваха Добрев да не напуска. Те поискаха отстраняването на кмета на града Добри Беливанов, както и предсрочни кметски избори.Самият Делян Добрев потвърди, че след скандала напуска парламента, но може да остане областен координатор на партията.", "date": "2017.10.03", "title": "Делян Добрев подава оставка от парламента"}
{"url": "https://offnews.bg/nauka/nobelovata-nagrada-za-fizika-e-za-registriraneto-na-gravitatcionnite-v-666464.html", "text": "е поделена, половината е присъдена на Райнер Вайс (Rainer Weiss), а другата половина е споделена с Бари К. Бариш (Barry C. Barish) и Кип С. Торн (Kip S. Thorne) \"за решителен принос към детектора LIGO и наблюдението на гравитационните вълни\".Тримата ще си разделят и сумата от 9 милиона шведски крони.За първи път на 14 септември 2015 г. бяха наблюдавани гравитационни вълни. Тези вълни, прогнозирани от Алберт Айнщайн преди сто години, бяха произведени от сблъсък между две черни дупки и им бяха нужни 1.3 милиарда години, за да се стигнат до детектора LIGO в САЩ.Гравитационната обсерватория LIGO е съвместен проект с над хиляда учени от повече от двадесет страни. Нобеловите лауреати от 2017 \"със своя ентусиазъм и решителност имат безценен принос за успеха на LIGO\" - заяви Нобеловият комитет.Наблюденията на гравитационните вълни ще дадат нов инструмент на физиците за изучаване и разкриване на тайните на Вселената.Нобеловата награда за физика за 2016-та бе поделена наполовина между Дейвид Тоулес (David J. Thouless) и Дънкан Халдейн (F. Duncan M. Haldane) и Майкъл Костерлиц (Michael Kosterlitz) \"за теоретични открития на топологични фазови преходи и топологични фази на материята\".Повече може да научите в .", "date": "2017.10.03", "title": "Нобеловата награда за физика е за регистрирането на гравитационните вълни"}
{"url": "https://offnews.bg/politika/dobrev-prosalzen-v-haskovo-ne-sam-vliazal-v-politikata-ot-zadnata-sed-666433.html", "text": "Областната структура на ГЕРБ в Хасково се събра в понеделник вечер в подкрепа на  заради  Делян Добрев.Събранието бе свикано лично от втория човек в партията Цветан Цветанов, който отговаря за местните клубове на ГЕРБ. Това стана, след като преди това, в продължение на два дни, местните организации като по команда изпращаха декларации в подкрепа на депутата Добрев.\"Деляне, бъди силен. Ще успеем с тази силна подкрепа\", каза Цветанов пред пълната зала.„Ние сме силен отбор, защото работим за гражданите, защото политиките, които правим, достигат до всеки от човек. Затова нямаме от какво да се срамуваме. Единственото, за което аз се срамувам, е че подкрепихме Добри Беливанов за кмет на Хасково. Този човек няма място в ГЕРБ ”, заяви още заместник-председателят на ГЕРБ Цветан Цветанов, цитиран от партийния пресцентър.Цветанов отсече, че кметът, който засега не е подал оставка, бил подвластен на чужди интереси и \"ние трябва да им се противопоставим\". Зам.-председателят защити Добрев, който бил човек със знания и идеи в интерес на хората. ”Деляне, аз съм ти приятел и ще победим!”, обеща Цветанов.Добрев също взе думата и през сълзи каза, че съпартийците и поддръжниците му са го трогнали с подкрепата си. \"Но разберете ме, изключително тежко е за мен, който не съм влязъл в политиката „от задната седалка на един мотор”, а съм извървял честно своя път с работата си, да чувам всяка вечер в новините какъв измамник съм. Всичко това ме омерзи и струва прекалено скъпо на моето семейство”, каза той.Днес Добрев ще депозира оставката си като депутат. ОТ ГЕРБ припомнят, че  Очаква се депутатите да не подкрепят оставката му в знак на солидарност.Няколко души от \"дрийм тийма\" на Добрев в Хасково вече .", "date": "2017.10.03", "title": "Добрев просълзен в Хасково: Не съм влязъл в политиката от задната седалка на един мотор"}
{"url": "https://offnews.bg/kultura/evita-naj-uspeshniat-spektakal-na-broduej-idva-u-nas-666458.html", "text": "След \"Котки\" още един световноизвестен мюзикъл на сър Андрю Лойд Уебър пристига в България. \"Евита\" е една от най-успешните продукции на Бродуей за всички времена, а българските зрители ще могат да я гледат на 21 февруари 2018 г. в зала 1 на НДК.С музика на големия Андрю Лойд Уебър и текст от Тим Райс музикалното шоу ще представи най-доброто от класическата традиция на музикалния театър и спиращи дъха музикални композиции. Едва ли има почитател на популярната музика, който да не е чувал култовите песни \"Don't cry for me Argentina\", \"You must love me\" и \"Аnother suitcase in another hall\", благодарение на изпълнението им от Мадона в ролята на Евита в екранизацията на спектакъла.В оригинал песните са написани от Уебър за театралната версия на \"Евита\" през 1978 г. - най-сполучливото претворяване на живота на Мария Ева Дуарте Де Перон - втората съпруга на аржентинския президент Хуан Перон. Тя умира през 1952 г., едва на 33 години. Тя е една от най-обичаните първи дами на Аржентина, наричана от народа Евита. Яростен защитник на правата на жените, създава и управлява първата женска партия в Аржентина и се занимава с интензивна благотворителна дейност. \"Евита\" се играе вече 40 години, преведен е на 14 езика и със сигурност е един от най-обичаните мюзикъли на Уебър.", "date": "2017.10.03", "title": "'Eвита' - най-успешният спектакъл на Бродуей, идва у нас"}
{"url": "https://offnews.bg/futbol/shefat-na-sadiite-hvarlil-ostavka-666422.html", "text": "Председателят на съдийска комисия Петър Петров е хвърлил оставка заради скандалите след всеки кръг, но президентът на БФС Борислав Михайлов не я е приел, пише \"Тема Спорт\".Това не бил първи опит на Петров да напусне, но бил отново спрян от Боби.Първият случай е след мача Левски - Лудогорец, завършил 0:0. Тогава близкият до ръководството на Левски баскетболен треньор Тити Папазов призова за въстание.Самият Петров на този мач е бил съдийски наблюдател и обстановката определено не му е допаднала.\"Бях поканен на позицията като съдия с опит. Президентът ми е гласувал доверие и нося отговорност. След конгреса ще има нов Изпълком, нови комисии, идеи и мисли. Не мога да предам човека, гласувал ми доверие.Ако смятат, че аз съм виновен, да ме сменят\", заяви Петров. За него наскоро стана ясно, че е бил поръчан на силова групировка.", "date": "2017.10.03", "title": "Шефът на съдиите хвърлил оставка"}
{"url": "https://offnews.bg/obshtestvo/nov-alpijski-zaslon-s-wi-fi-na-vitosha-666457.html", "text": "Алпийският заслон в местността Три кладенци на Витоша ще бъде възстановен и оборудван с интернет и място за зареждане на мобилни телефони.Проектът е на Дирекцията на Природен парк \"Витоша\".Заслонът е с размери 3 на 4 метра и в момента от него са останали само основите. Изграден е преди 50 години. Сега ще бъде възстановен, сглобен тренировъчно, поставен, ползван и разрушен след време без да нанася поражения на природата.За проекта тече конкурс, а победителят ще бъде обявен в 18 ч днес, 3 октомври. Пред участниците в конкурса бяха поставени задължителни условия като: възможност за зареждане на малки електронни устройства, достъп до интернет, съхранение на електроенергия, достъп до материали за първа медицинска помощ, достъп до важна туристическа информация, наличие на сигнализация при мъгла.", "date": "2017.10.03", "title": "Нов алпийски заслон с wi-fi на Витоша"}
{"url": "https://offnews.bg/politika/borisov-i-rumanskiat-mu-kolega-mihaj-tudose-otkriha-nov-gkpp-666445.html", "text": "Премиерът Бойко Борисов и румънският му колега Михай Тудосе откриха новия ГКПП Кайнарджа-Липница на българо-румънската граница. Изграден е и трансграничен път Кайнарджа-Липница по програмата за трансгранично струдничество 2007 - 2013. Общата стойност надхвърля 6 млн. евро. Съгласно Регламент на Европейския парламент българските и румънските гранични полицейски органи следва да прилагат съвместен контрол на общите граници, при който преминаващите през сухопътните гранични пунктове лица и превозни средства да бъдат спирани само веднъж с цел извършване на проверки при влизане и излизане. От 2007 г. е в сила и междуправителствено споразумение на България и Румъния за съвместен контрол за преминаване на границата. По силата на Споразумението и в съответствие с Кодекса на шенгенските граници, шосейният граничен преход е изграден на румънска територия, като са предвидени съоръжения за гранични проверки както на румънските, така и на българските гранични полицейски органи. ", "date": "2017.10.03", "title": "Борисов и румънският му колега Михай Тудосе откриха нов ГКПП"}
{"url": "https://offnews.bg/sviat/ubietcat-ot-las-vegas-e-bil-milioner-zhertvite-veche-sa-59-666423.html", "text": "Убиецът от Лас Вегас Стивън Падок е бил милионер. Живеел е изключително богато и хобито му е било да проиграва големи суми на хазарт. Имането му е било от успешен бизнес с недвижими имоти. Това прави мистерията за мотивите на действията на разведения пенсионер още по-дълбока.Полицията откри огнестрелни оръжия, експлозиви и хиляди патрони в дома на 64-годишния стрелец.Жертвите на нападението вече са 59 загинали и 527 ранени, уточни на пресконференция шерифът на Лас Вегас Джоузеф Ломбардо.Той каза, че в дома на убиеца в град Мъскийт, на 120 км от Лас Вегас, следователите са открили \"още над 18 огнестрелни оръжия, експлозиви и хиляди боеприпаси, както и електронни устройства, които разучаваме в момента\".Джон Фъдънбърг, съдебен лекар от окръг Кларк в щата Невада, в който се намира Лас Вегас, заяви, че броят на загиналите може да се увеличи. Той не отговори дали всички жертви са били поразени от куршуми. Някои жертви може да са били прегазени от бягащата от концерта тълпа, отбеляза ДПА.Големите американски авиокомпании разрешиха на пътниците си да променят плановете си за полети от и за Лас Вегас, без да плащат наказателни такси, след най-кървавото нападение с огнестрелно оръжие в съвременната история на САЩ.\"Американ еърлайнс\", \"Делта еърлайнс\" и \"Аляска еърлайнс\" обявиха, че до края на днешния ден клиентите им могат да се откажат от закупените билети, а за \"Юнайтед еърлайнс\" предложението ще важи до петък, съобщи БТА.", "date": "2017.10.03", "title": "Убиецът от Лас Вегас е бил милионер. Жертвите вече са 59"}
{"url": "https://offnews.bg/razsledvane/istoria-za-kiseloto-mliako-lazhata-i-silata-na-dokazatelstvata-666314.html", "text": "Тази история е колкото за киселото мляко, толкова и за трудния път, който истината трябва да си пробие, когато е затрупана от лъжи, лобизъм и откровена глупост.Историята започва отпреди няколко години, когато фирмата Трейс-Ипома вкарва в България производствена линия за нови опаковки за кисело мляко. Материалът за тях е полипропилен. В Европа го ползват от много години. Доказано е, че е по-добър, дори в повечето страни има изрично изискване опаковките за бебешки храни да се правят от него, защото е най-безвреден.Скоро много от българските производители на кисело мляко започват да се ориентират към него. Освен, че е по-добър, той е и по-евтин, макар и с малко - около 10% на кофичка.Има обаче един проблем - в Българския държавен стандарт (БДС), правен когато в България няма опаковки от полипропилен, е записано, че млякото може да се опакова в стъкло, керамика и полистирен и не пише нищо за полипропилена.БДС не е задължителен, но редица търговски вериги имат изискване киселото мляко, което им се доставя да е по БДС. Такова изискване има и за повечето държавни поръчки - за училища и детски градини например.Затова производителите на мляко подават искане до Българския институт по стандартизация полипропиленът да бъде добавен към стандарта за опаковките.Следващият епизод е типичен пример как се организира масова истерия, за да се защитят лобистки интереси.Понеже е ясно, че ако пролипропиленът получи БДС, старите опаковки от полистирен ще загубят пазарен дял, е организирана кампания, на която и Гьобелс може да завиди.В тази кампания няма нито една цифра, нито едно изследване, нито едно доказателства. Има само опорни точки и гъделичкане на страхове.Основната опорна точка е, че в новите опаковки българският бацил ще умре и киселото мляко ще се превърне в йогурт.Тази опорна точка е толкова абсурдна, че производителите на новите опаковки не са подготвени. Никога никой не е мислил, че нечий перверзен мозък ще роди абсурдното съждение, че количеството на българския бацил зависи от опаковката. И никой не е мислил, че на дискусия за опаковки на киселото мляко ще дойдат яки момчета с бръснати глави и знамена, отстранен от собствената си партия политик-националист и детектив и те ще надвикат специалистите.Трудният път на истинатаВ тази ситуация пред производителя на новите и по-качествени опаковки има два пътя - да извади кой води и финансира кампанията и в какви зависимости е оплел \"отговорните фактори\" или бавно и методично да подготви всички възможни доказателства, че новата опаковка е поне толкова (ако не и повече) качествена, колкото и старата. И че българският бацил си живее еднакво добре и в двете.Трейс-Ипома организира експеримент, в който 6 производители на кисело мляко дават по 2 опаковки от своя продукт в 4 различни акредитирани лаборатории, включително и в Агенцията по безопасност на храните. Едната опаковка е новият полипропилен, другата е старият полистирол.Тестовете са категорични - във всички проби от полипропилен данните са по-добри или равни на пробите от полистирола. А по отношение на Lactobacillus Bulgaricus няма никаква разлика.Поведението на Българския институт по стандартизацияе меко казано странно. Когато производителят на новите опаковки и млечните компании, които ги ползват, обявяват, че за своя сметка ще направят пълни тестове, БИС най-неочаквано и с подозрителна бързина затваря процедурата за включване на полипропилена в Българския държавен стандарт.Бързането е обяснимо - в БИС работят специалисти и още при обявяването на тестовете, много добре знаят какви ще са резултатите и че те ще противоречат на опорната точка, че киселото мляко се превръща в йогурт. И точно затова решават въпроса бюрократично - затварят процедурата, преди да са излезли пробите.Заравянето на главата в пясъка обаче рядко е добро спасение. Резултатите от тестовете са толкова категорични в полза на полипропилена, че подобно поведение става трудно за удържане. Особено след като получи такава гласност в медиите и хората могат да започнат да питат защо се спират по-добрите опаковки и чий интерес се обслужва с това.Тупкане на топкатаНякаква малка надежда, че все пак интересите на хората има шанс да надделеят над интересите на производителите започна да се прокрадва в петък. Тогава БИС изпрати писмо до производителя на новите опаковки, че е готово да отвори процедурата за промяна на стандарта и кани Трейс-Ипома да кандидатства за това, прилагайки новите доказателства.Засега това писмо прилича повече на тупкане на топката. Ако намеренията бяха добри, просто нямаше смисъл процедурата да се затваря 3 седмици преди срока, в който щяха да излязат тестовете. Сега всичко ще трябва да започне отначало.Но въпреки забавянето, което вероятно ще отнеме 6 месеца, а може би и година, все пак има някаква надежда, че истината и силата на доказателствата ще надвият лъжите и гьобелсовата пропаганда. И че ще можем да си купуваме млякото в по-качествените и безвредни нови опаковки, дори и производителят на старите да не е щастлив от това.", "date": "2017.10.03", "title": "История за киселото мляко, лъжата и силата на доказателствата"}
