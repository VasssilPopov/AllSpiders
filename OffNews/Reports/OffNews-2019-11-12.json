{"url": "https://offnews.bg/kultura/nad-170-sabitia-predstoiat-v-noshtta-na-teatrite-715326.html", "text": "Над 170 събития ще има тази година в Нощта на театрите, съобщиха организаторите. В афиша са представления, пърформанси, форматни събития, дискусии, изложби, отворени врати, театрални пътешествия и срещи зад кулисите, NT Live, импро театър, концерти, ателиета, фокуси, поетични рецитали, младежко творчество, детска програма.Локациите са София, Пловдив, Варна, Бургас, Стара Загора, Русе, Хасково, Благоевград, Велико Търново, Сливен, Габрово, Симитли, Добрич, Плевен, Кърджали, Смолян, Перник и Шумен.Тази година инициативата е с послание \"Ти променяш играта. Играта променя теб\". Над 1500 творци от различни театрални стилове стават част от европейската платформа в България и представят своите продукции в над 90 места в 18-те града.За поредна година в Нощта на театрите, най-верните фенове на театралното изкуство ще имат възможността да надникнат зад кулисите на няколко театрални институции и да се срещнат с любими актьори и творци - в София (Народен театър \"Иван Вазов\", Софийска опера и балет и театър \"София\"), в Пловдив - Драматичния театър, Стара Загора - Операта. В Габровския театър ще има ден на отворените врати, а в Хасково - разходка зад кулисите на Драматично-кукления театър \"Иван Димов\".NТ Live на National Theatre London гостува с най-новата продукция на един от най-иновативните театрални режисьори Иво ван Хове. На 16 ноември прожекции ще има в шест кина, в София, Пловдив, Русе, Варна и Бургас. Джилиън Андерсън (\"Досиетата Х\", \"Трамвай желание\") и Лили Джеймс (\"Mamma Mia! Отново заедно\") са изпълнителите на главните роли в спектакъла \"Всичко за Ийв\". Постановката разказва историята на Марго Чанинг.Националната гимназия за сценични и екранни изкуства в Пловдив и Националното училище за музикално и сценично изкуство в Бургас ще отворят сцените си за широката публика, и ще покажат своите продукции с вход свободен.1000 деца ще гледат безплатно куклен театър преди Нощта на театрите. Акцията е част от социалната кампания \"Веселите зъбки\" и за втора година се осъществи в партньорство с европейската инициатива. 10 детски градини от София, Пловдив, Варна, Бургас, Велико Търново, Плевен, Добрич, Русе, Благоевград и Стара Загора ще могат да се докоснат до театралното изкуство.", "date": "2019.11.12", "title": "Над 170 събития предстоят в Нощта на театрите"}
{"url": "https://offnews.bg/sviat/15-zaginali-sled-sblasak-na-dva-vlaka-v-bangladesh-715334.html", "text": "15 души са загинали след сблъсък между два влака в Бангладеш и най-малко 58 са ранени, съобщи Франс прес. Инцидентът е станал тази сутрин в Източен Бангладеш в близост до столицата Дака. Влаковете са се ударили челно, защото са се движели по един и същ коловоз в две противоположни посоки. Шефът на местната полиция Шаямал Канти Дас заяви, че властите все още се опитват да установят колко са ранените. Пострадалите са настанени в различни болници.Обстоятелствата около произшествието се уточняват. Влаковите катастрофи са често срещани в Бангладеш.  ", "date": "2019.11.12", "title": "15 загинали след сблъсък на два влака в Бангладеш"}
{"url": "https://offnews.bg/politika/biudzhetat-na-nzok-e-po-goliam-no-ne-reshava-problemi-715338.html", "text": "След тричасови дебати парламентът прие на първо четене бюджета на НЗОК за 2020 г. на първо четене. \"За\" бюджета гласуваха 120 народни представители, \"против\" - 88. В бюджета на Здравната каса за 2020 г. са предвидени 4 744 704,9 хил. лв. приходи и трансфери. Разчетените средства за здравноосигурителни вноски са 3 107 134,2 хил. лв., което представлява увеличение с 264 880,0 хил. лв. в сравнение с 2019 г. Въпреки увеличената сума за здраве, бюджетът бе критикуван от депутати от БСП и ДПС.Професор Георги Михайлов (БСП) заяви, че бюджетът не решава нито един от проблемите в здравната система и бюджетната рамка откъм финансов план е трудна за реализиране, тъй като няма иновативни и креативни мерки.За неосигурените се предлагат 2,1 млн. лв., които са отражение на заплатите на минималните осигурителни прагове и минималната работна заплата. “Всичко това ме кара да мисля, че този допълнителен финансов ресурс е в нарушение на предвидените мерки. Ние приемаме приходите, при положение, че не сме приели минималната работна заплата\", каза Михайлов.Според него от частта за болнична помощ не става ясно какво се случва със заплатите на медицинските сестри, които протестират от месеци за по-високи заплати. Михайлов обърна внимание и на рязкото намаляване на средствата за координационните програми между държавите от ЕС. Това означава, че по-малко български граждани ще могат да занимават за лечение в чужбина, при положение, че има тенденция за увеличаване тези нуждаещи се от лечение в чужбина.Д-р Нигяр Джафер (ДПС) заяви, че \"бюджетът на НЗОК за 2020 г. е на купеното време и спокойствие от управляващите, на безхаберието и на отдалечаващата се реформа\". Джафер посочи, че се увеличава тенденцията пациентите в България да бъдат най-доплащащите и късно диагностицирани поради липса на определени мерки.Министърът на здравеопазването Кирил Ананиев заяви, че няма никакви различия по отношение на това, че профилактиката, ранната диагностика, лекуването в доболничната помощ, долекуването трябва да бъдат приоритет. В това нямаме никакво различие\", каза Ананиев. Според него всяко едно по-рязко движение би довело да хаос и объркване в системата.", "date": "2019.11.12", "title": "Бюджетът на НЗОК е по-голям, но не решава проблеми"}
{"url": "https://offnews.bg/ikonomika/evrohold-obzhalva-v-sada-zabranata-da-kupi-chez-715336.html", "text": "Еврохолд България АД обяви, че обжалва в съда решението на Комисията за защита на конкуренцията (КЗК), с което на компанията бе забранено да купи активите на ЧЕЗ Груп у нас.Холдингът вече е внесъл жалба в Административен съд – София област. Чешката енергийна група също предприе административни мерки срещу решението на българския регулатор, съобщават от Еврохолд.От дружеството заявяват, че продължават изпълнението на обявената през октомври стратегия за създаване на силна регионална ютилити компания в рамките на холдинга по модела на Евроинс Иншурънс Груп АД (EИГ), която е една от големите застрахователни групи в Югоизточна Европа (ЮИЕ). Компанията запазва интереса си към придобивания в енергийния сектор в региона и вижда в тях възможност за диверсификация на портфолиото си.Еврохолд България АД е най-големият публичен холдинг в България и водеща независима бизнес група с дейност в Централна и Югоизточна Европа (ЮИЕ). Компанията развива дейност в 10 страни в Европа в областта на застраховането, лизинга, продажбите на автомобили, инвестициите и управлението на активи. Акциите й се търгуват на фондовите борси в София и Варшава. ", "date": "2019.11.12", "title": "\"Еврохолд\" обжалва в съда забраната да купи ЧЕЗ"}
{"url": "https://offnews.bg/drugi/izprashtame-petima-shtangisti-na-turnir-v-pamet-na-naim-siulejmanoglu-715340.html", "text": "България изпраща петима състезатели на първия турнир в памет на турския щангист Наим Сюлейманоглу.Състезанията, които са и олимпийска квалификация, са в три дни - от 15 до 17 ноември, в град Газиантеп в Южна Турция, близо до границата със Сирия.Ето кои ще ни представят на мемориала в памет на родения в България трикратен олимпийски шампион:ЖЕНИКат. 49 кг Даниела ПандоваКат. 55 кг Мая ИвановаМЪЖЕКат. 67 кг Стилян ГроздевКат. 81 кг Божидар ИвановКат. 109 кг Васил Господинов", "date": "2019.11.12", "title": "Изпращаме петима щангисти на турнир в памет на Наим Сюлейманоглу"}
{"url": "https://offnews.bg/futbol/distciplinarnata-komisia-globi-soleno-tcska-i-slavia-715342.html", "text": "Дисциплинарната комисия към Българския футболен съюз глоби ЦСКА и Славия за различни провинения след края на мача между двата отбора на \"Българска армия\" в събота (1:0).Армейците отнесоха солената глоба за нерегламентираното използване на факли и димки (300 лв.), за хвърлени факли на пистата (1000 лв.), за хвърлен предмет (500 лв) и за обидни и нецензурни скандирания (1000 лв) или общо 2800 лева.„Белите“ пък бяха парично санкционирани за обидни и нецензурни скандирания с 1000 лв и още толкова за лице, невписано в протокола на състезанието или общо 2000 лева.Футболистът на Славия Славчо Шоколаров пък беше наказан за червения си картон за три мача и глобен с 3250 лева.Берое отнесе санкция от 1500 лева заради феновете си, Ботев (Пловдив) е наказан с 1300, а Левски с 1000 лева глоба.", "date": "2019.11.12", "title": "Дисциплинарната комисия глоби солено ЦСКА и Славия"}
{"url": "https://offnews.bg/obshtestvo/ima-risk-vtoriat-stalb-da-svali-niakoi-pensii-vmesto-da-gi-uvelichi-715343.html", "text": "Съществува сериозен риск първите кохорти пенсионери с втори пенсии да получат сумарно по-малко, отколкото ако бяха се осигурявали само в НОИ. Това предупреди бившият вицепремиер и социален министър Лидия Шулева на кръгла маса за представянето на проектозакон за промени в Кодекса за социално осигуряване, свързани с изплащането на парите от втория стълб на пенсионното осигуряване, а социалният министър Бисер Петков потвърди, че действително има такъв риск.Шулева е министърът, който въведе приетата преди управлението ѝ система за три стълба на пенсионното осигуряване.На втора пенсия имат право родените след 31.12.1959 г. при навършване на възраст за пенсиониране. Те се осигуряват освен в НОИ, и в Универсален пенсионен фонд, като частПървата система е солидарна (днешните работещи плащат пенсиите на днешните пенсионерите, които на свой ред са правили същото, докато са били активни на пазара на труда), по втората всеки има индивидуална партида, в която се натрупват личните му средства.Жените трябва да започнат да получават втора пенсия от есента на 2021 г., мъжете - от 2024 г.Втора пенсия няма да получават тези, които са се възползвали от поправка в Кодекса, която разреши хората да се осигуряват само в НОИ.Лидия Шулева обясни защо се опасява, че пенсията от НОИ плюс тази от УПФ ще е по-малка от пенсия, получавана само от НОИ така:\"За да споделя защо се притеснявам, ще трябва да припомня някои основни допускания, които бяха направени в периода на въвеждане на втория стълб. Първото допускане беше, че вноската стартира от 2%, но в рамките на 3 г. ще достигне 7% - нещо,което изобщо не се случи. Тя започна с 2%, повиши се до 3%, стигна до 5% и там замръзна. Второ основно допускане беше, че дефицитът в НОИ, който по онова време беше 8%, за 20 г. ще достигне балансиране и няма да има субсидия. Но в момента дефицитът за пенсионния фонд в НОИ е 33%. Разбира се, намалението на осигурителните вноски и редица други фактори доведоха до този процент на субсидия държавна в пенсионния фонд\", каза Шулева.Тя посочи, че докато държавата субсидира пенсията от НОИ с 33% сега, тя не субсидира тази от втория стълб, което ощетява пенсионерите, \"защото те ще получат много по-голямо намаление, отколкото тези хора, които биха останали в НОИ\".Има и друг важен въпрос - периодът, в който се събират вноските. За право на пенсия от НОИ са необходими 40 г. труд, за втора пенсия на първите групи осигуряващи се по новите правила - 20 г.\"Тогава смятахме, че 20-годишният период е достатъчен, но, имайки предвид и тежката финансова криза, която се случи в този период, явно той не е.\"Друг проблем е събираемостта на осигурителните вноски, което е отговорност на държавата, в частност - на НАП. За пенсията от НОИ има значение колко вноски са декларирани, за втората - колко са събрани. В резултат на непълната събираемост, която е отговорност на НАП, са потърпевши получателите на пенсии.\"Притеснявам се да не компрометираме втория стълб като сериозна система с едно несправедливо третиране особено на първите кохорти пенсионери. Смятам, че вторият стълб е много добра идея, която ще даде своите резултати в бъдеще, но за първите кохорти има сериозна опасност от несправедливо получаване на по-ниски пенсии за немалка група хора\", каза Шулева.Всички тези неща - по-малкият срок на натрупване, по-ниските вноски, по-големият процент намаление на пенсията създават риск първите кохорти да получат сумарно по-ниска пенсия, отколкото ако са се осигурявали само в НОИ, подчерта тя.Според нея решението се крие в отговорността на държавата - и по отношение процента на намаление на пенсията от НОИ, и по отношение на събираемостта.\"Съществува такъв риск да първите кохорти - призна министър Петков. - Законопроектът не дава гаранция за запазване на размера на пенсията.\"Към причините за това той добави още: ниската доходност на пенсионните фондове (той цитира данни, според които е 1,5%, но от пенсионните фондове го поправи, че всъщност е 4%); отмяната на задължително осигуряване в УПФ за втора пенсия и даването на възможност за връщането на цялата вноска в НОИ.Бивишят социален министър и настоящ председател на социалната комисия в Народното събрание Хасан Адемов добави и своите опасения.\"В момента в който, след есента на 2021 г. осигурените започват да получават своите пенсии и видят размера им, тогава може да настъпи едно неудовлетворение, една загуба на интереса изобщо към допълнителното задължително пенсионно осигуряване и това за мен е голямото притеснение. Да не настъпи срив, депресия в усещанията и осигурителното поведение на по-младите, които сега влизат в пенсионната система.\"Той напомни, че през 1999 г., преди плана за увеличение на осигурителната вноска на 7% е имало друг - тя да достигне 10% и някои разчети са били правени именно на тази база.\"Не знам дали е редно да сравняваме два несравними периода на натрупване на средства – в държавното обществено осигуряване получаваме право на пенсия за 40 г., при частните пенсионни фондове – за 20 г., и при това - при нелека трудова биография, с епизоди на безработица, ниски доходи, укриване на доходите. Трудно може да ги сравним, несравними са!\", каза Адемов.", "date": "2019.11.12", "title": "Има риск вторият стълб да свали някои пенсии, вместо да ги увеличи"}
{"url": "https://offnews.bg/futbol/jordan-lechkov-poiska-vlastta-v-bfs-715341.html", "text": "Първият вицепрезидент на БФС Йордан Лечков иска президентския пост в БФС. Той вече е подал жалба в съда срещу новия шеф на футболния съюз Михаил Касабов. “По закон първият вицепрезидент заема поста на президента, ако той се откаже по някаква причина.Не съм подавал оставка, нито писмено съм се отказал. Законите трябва да се спазват”, каза Йордан Лечков пред Спортал.По време на избора на Касабов Лечков беше в кампания за кмет на Сливен, като това се изтъкна като формална причина той да не заеме постта на Михайлов.След отвода на Атанас Фурнаджиев единствен кандидат остана Михаил Касабов, който е третият вицепрезидент на съюза. Той ясно обяви, че поема отговорността само до конгреса и няма намерение да се кандидатира на него.Днес в Търговския регистър вече е вписан новият президент, но жалбата на Лечков също е внесена и предстои да бъде разгледана.", "date": "2019.11.12", "title": "Йордан Лечков поиска властта в БФС"}
{"url": "https://offnews.bg/futbol/hristo-stoichkov-poluchava-pensia-ot-barselona-715347.html", "text": "Мегазвездата на българския футбол Христо Стоичков получава пожизнена пенсия от Барселона. Легендата на каталунците Хуан Карлос Ередия, носител на КНК с тима през 1979-а, разкрива как е стартирала идеята през 2009 година.\"Когато Барселона спечели финала на Шампионската лига в Рим срещу Манчестър Юнайтед, Лионел Меси вкара втория гол – казва Ередия, цитиран от \"Труд\". – Президентът Жоан Лапорта бе толкова вдъхновен, че реши да плаща на всички футболисти на клуба, които са печелили европейски трофеи\".Ередия не разкри каква е сумата, която получават легендите, донесли най-голямата слава на \"Камп Ноу\", но важен е жестът.Стоичков бе част от първия \"дриймтим\" на Барса, триумфирал в турнира на шампионите през 1992 година.Освен това Кавалерът на \"Златната топка\" има злато и от несъществуващия вече турнир за КНК – през 1997 г. Лапорта е един от верните приятели на Стоичков и до днес в Каталуния.Адвокатът, който ръководи Барса в периода 2003-2010 г., бе един от специалните гости в София по случай мача за 50-ия юбилей на Камата. Най-големият успех на Лапорта като клубен президент бе през 2009-а, когато Барса с Пеп Гуардиола начело взе шест купи за една календарна година.В историята си каталунците са ставали пет пъти европейски шампиони, три пъти са взимали Лига Европа, когато се казваше Купа на панаирните градове, и четири пъти за КНК. Това означава, че Барселона плаща всеки месец пенсии на почти 300 играчи от 12 различни отбора.", "date": "2019.11.12", "title": "Христо Стоичков получава пенсия от Барселона"}
{"url": "https://offnews.bg/sviat/izborat-na-glaven-prokuror-svali-pravitelstvoto-na-moldova-715339.html", "text": "Правителството на Молдова падна след вот на недоверие днес в парламента. Вотът на недоверие мина с общо 63 гласа в 101-местния парламент. Гласуването беше по искане на Партията на социалистите - заради напрежението покрай избора на нов главен прокурор в Молдова. Кабинетът на премиера Майя Санду оцеля едва пет месеца. Правителството бе резултат от трудно създадена коалиция между нейния прозападен блок \"Акум\" и проруската Партия на социалистите.Конфликтът възникна около избора на нов главен прокурор, който, според властите, ще има ключова роля в реформата на правосъдната система и демонтирането на системата, изградена от олигарха и бивш лидер на Демократическата партия Владимир Плахотнюк.Премиерът Майя Санду реши лично да избере кандидатите за тази позиция, но Партията на социалистите се противопостави. Оттам обясниха, че инициативата на Санду не е обсъждана в коалицията и противоречи на конституцията.Говорител на външнополитическата служба на ЕС днес заяви, че успешният вот на недоверие срещу правителството в Молдова заради избора на главен прокурор е \"тревожен сигнал за процеса на реформи в страната\".", "date": "2019.11.12", "title": "Изборът на главен прокурор свали правителството на Молдова"}
{"url": "https://offnews.bg/ikonomika/natcionalnata-programa-za-razvitie-balgaria-2030-shte-bade-redaktirana-715332.html", "text": "До края на 2020 г. трябва да бъде готова Националната програма за развитие \"България 2030\", съобщи заместник-министърът на финансите Маринела Петрова при обсъждането на документа пред Националния съвет за тристранно сътрудничество.Петрова акцентира, че трябва да бъде направена реална стратегия за потребностите на обществото и хората, като на следващи етапи трябва да се заложи на адекватни политики и цели - в синхрон с бизнеса и гражданите.Програмата ще се насочи в сферите на технологична трансформация, демографския подем, намаляване на неравенствата, иновативна и интелигентна България, образования и умения, наука и научна инфраструктура, интелигентна индустрия, зелена и устойчива България, кръгова и ниско-въглеродна икономика, чист въздух, устойчиво селско стопанство, отзивчива и справедлива България, духовна и жизнена държава, култура и туризъм.Националната програма за развитие \"България 2030\" е важен документ за политиката, както и за развитие във всички сектори на държавното управление. Тя е един жив документ за развитие, който ще търпи промени през следващата една година. Предвижда се програмата да бъде одобрена от Министерския съвет до края на 2020 г., обясни заместник-министърът.Исканията на бизнесаОт Асоциацията на индустриалния капитал в България препоръчват Националната програма за развитие да не бъде чисто рекламен и информационен материал, а документ, който във времето да може да бъде следен как се изпълнява.Васил Велев, председателят на Управителния съвет на АИКБ, приветства модернизацията на жп транспорта, като според него \"трябва да бъдем дори още по-амбициозни, за да не останем извън железопътните модернизации\".Според него трябва да бъдат заложени административна реформа и ново териториално управление, мерки за увеличаване на човешките ресурси, мерки за социално включване и активно приобщаване, реформа на медицинската експертиза.АИКБ настояват да се обърне внимание и на библиотечния фонд, културата и четенето.Председателят на Българската стопанска камара Радосвет Радев е на мнение, че в програмата има красиви думи, но неподсигурени с реални действия. Според БСК липсва ясна макроикономическа рамка за развитието на страната.БСК обаче ще подкрепи програмата, стига тя да стане реалистична.От Българската търговско-промишлена палата обърнаха внимание на фундаменталните и приложни изследвания - към момента нямаме такива проекти, които да бъдат привлекателни за чуждите инвеститори.Конфедерацията на работодателите и индустриалците в България подкрепя Националната програма за развитие \"България 2030\", но настоява тя да бъде надграждана - в зависимост от динамиката на развитието на страната.Съюзът за стопанска инициатива настоява да има акцент върху стартиращите предприятия, както и целевите индикатори за добро управление да бъдат с по-амбициозни стойности.Исканията на синдикатитеСпоред КТ \"Подкрепа\" в документа няма достатъчно аргументация, свързана с условията и заплащането на труда. КТ \"Подкрепа\" не вижда борба със сивата икономика, достатъчната сигурност на чуждите инвестиции, както и висшето образование не е достатъчно силно застъпено.Синдикатът настоява за подобряване на социалния диалог и активната политика на заетост, професионалното обучение и квалификацията на работна сила.По думите на Пламен Димитров от КНСБ програмата има редица недостатъци, сред които той подчерта задълбочаването на социалните неравенства и различия. Според Димитров документът не е съгласуван със социалните партньори.", "date": "2019.11.12", "title": "Националната програма за развитие България 2030 ще бъде редактирана и допълвана една година"}
{"url": "https://offnews.bg/politika/srednata-pensia-shte-se-povishi-s-31-lv-vsichki-bez-gerb-iskat-povec-715346.html", "text": "С 25 лв. по-голяма пенсия за стаж и възраст, както и с 31 лв. по-голяма средна пенсия от юли следващата година. Това предвиждат проектът за бюджет на ДОО за 2020 г., който беше приет на първо четене от парламента. \"За\" бюджета гласуваха 121 народни представители, \"против\" - 87.Проектът предвижда от 1 юли пенсиите, отпуснати до края на 2019 г., да се увеличат с 6,7% и средният размер на пенсията да достигне 412,28 лв.Пак от 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв.Социалната пенсия за старост ще стане 141,63 лв. Максималният размер на получаваните една или повече пенсии остава 1200 лв.Прогнозите в проекта са догодина средният осигурителен доход да достигне 1063 лв., което е ръст от 7,8% , а осигурените лица да се увеличат до 2,796 млн лв.Министърът на социалната политика Бисер Петков заяви, че бюджетът е реалистичен. Бюджетът на държавното обществено осигуряване за следващата година ще бъде 12.4 млрд. лв., от които 10.5 млрд. разходи за пенсии. Приходите от осигуровки обаче ще бъдат с близо 2.5 млрд. лв. по-малко, или 8 млрд.Всички без ГЕРБВсички партии без ГЕРБ се обявиха за по-голямо увеличение на пенсиите.Депутатът от \"Обединени патриоти\" (ВМРО) Александър Сиди обяви, че между двете четения ще предложи минималната пенсия да бъде 250 лв.Виолета Желева от \"БСП за България\" каза, че трябва да се приеме предложението на социалистите за преизчисляване на старите пенсии, с което най-ниските биха достигнали линията на бедност, или около 363 лв.Критики заради ниските пенсии имаше и от ДПС, и от \"Атака\". Лидерът на НФСБ Валери Симеонов обяви, че иска на политически съвет на управляващата коалиция да се обсъди механизъм, при който минималната пенсия да бъде увеличена, без да бъде съборен бюджетът. Според лидера на БСП Корнелия Нинова парите за увеличение на пенсиите могат да дойдат от т.нар. Сребърен фонд, в който трябвало да отива излишъкът в бюджета, харчен \"от прозореца на джипа на премиера\".От ГЕРБ обявиха, че са готови да обсъждат всички предложения. Те трябва да бъдат внесени в ресорната парламентарна комисия преди да влязат в пленарна зала за второ, окончателно гласуване.", "date": "2019.11.12", "title": "Средната пенсия ще се повиши с 31 лв., всички без ГЕРБ искат повече"}
{"url": "https://offnews.bg/zdrave/v-sasht-transplantiraha-bial-drob-na-mazh-upotrebiaval-elektronni-tci-715335.html", "text": "Лекари в болница в Детройт са извършили двойна белодробна трансплантация на мъж, чийто орган е увреден от употребата на електронни цигари, предаде Асошиейтед прес.От \"Хенри Форд Хелт Систъм\" не съобщават повече подробности около процедурата, освен че пациентът е пожелал да бъдат публикувани снимки и актуализирана информация като предупреждение за вредата от вейпинга, предава БТА.Екипът от медицински експерти, извършил процедурата, вярва, че става въпрос за първата двойна белодробна трансплантация в света, извършена на пациент, чийто орган е непоправимо увреден от пушенето на електронни цигари.\"Добре ще е, ако това е последният подобен случай и епидемията от сериозни белодробни травми бъде овладяна\", казва д-р Дейвид Кристиани от Колежа по обществено здравеопазване \"Т.Х.Чан\" към Харвардския университет и Масачузетската многопрофилна болница в Бостън, който не е участвал в извършената в Детройт трансплантация.От март над 2000 американци, много от които тийнейджъри и младежи, употребяващи електронни цигари, развиха белодробни заболявания. Смъртните случаи са най-малко 40, припомня агенцията", "date": "2019.11.12", "title": "В САЩ трансплантираха бял дроб на мъж, употребявал електронни цигари"}
{"url": "https://offnews.bg/turizam/ministerstvoto-na-turizma-obiasni-che-spadat-v-sektora-vsashtnost-bil-715331.html", "text": "1,374 млрд. лв. са приходите от нощувки в местата за настаняване с 10 и повече легла за периода януари- септември 2019 г., ръстът е 4,2% спрямо същия период на 2018 г. Това са резултатите за периода на база на последните данни от Националния статистически институт за месец септември, съобщава Министерството на туризма.Броят на реализираните нощувки от януари до септември включително е над 24,576 млн. – ръст от 0,7%, а пренощувалите лица в местата за настаняване с 10 и повече легла са 6 870 969, което е увеличение с 4,9% в сравнение с януари-септември на рекордната за туризма 2018 г.За летния период от юни до септември тази година приходите от нощувки в местата за настаняване с 10 и повече легла са над 1,095 млрд. лева, като ръстът е 4,5 на сто в сравнение със същия период на 2018 г. Постъпленията от нощувки, реализирани от българи през летния сезон на 2019 г., са почти 223 млн. лв., отчитайки значително нарастване от 18 на сто спрямо същите месеци на предходната година. Приходите от нощувки на чуждестранни граждани са близо 873 млн. лв. с увеличение от 1,5 на сто.Общо пренощувалите лица в местата за настаняване с 10 и повече легла в цялата страна са над 4,642 млн. в периода юни-септември 2019 г., което представлява увеличение от 6,1 на сто в сравнение със съответния период на 2018 г.Според националната статистика общо за трите черноморски области Варна, Бургас и Добрич броят пренощували лица в местата за настаняване с 10 и повече легла бележи ръст от 6,9 на сто за четирите месеца от юни до септември. Най-високо е увеличението по този показател за област Бургас - с 12,1 %, за област Варна нарастването е с 1,5 на сто, за област Добрич е регистрирано намаление от 0,8%.Отправяйки благодарност към работещите в туризма, тя апелира за отговорна и усърдна работа от всички през настъпващия зимен сезон и за успешна подготовка на лято 2020 г., съобщават още от ведомството ѝ.", "date": "2019.11.12", "title": "Министерството на туризма обясни, че спадът в сектора всъщност бил ръст от 4,2%"}
{"url": "https://offnews.bg/112/tramvaj-izleze-ot-relsite-udari-zhena-pred-sadebnata-palata-galeria-715311.html", "text": "Трамвай дерайлира и блъсна жена пред Съдебната палата. Пострадалата има счупвания, няма опасност за живота ѝ, разказаха свидетели пред OFFNews. Бяхме в трамвая, изведнъж тръгнахме към \"Витошка\" извън релсите, не разбрахме какво стана. Но трамваят се завъртя и удари жената, която стоеше на светофара на \"Алабин\", каза свидетелка на катастрофата. По думите ѝ пострадала е около 40-годишна. Тя паднала под трамвая, била е извадена и откарана за преглед с линейка.Движението в района бе блокирано. На мястото дойдоха пожарна и полиция. Заради инцидента е затруднено движението на трамваи №4, 10, 12 и 18, съобщи кметът Йорданка Фандъкова. Трамваите не се движат в участъка от пл. „Журналист“ до Съдебната палата. Два автобуса ще осигурят придвижването на пътници до приключване на огледа на произшествието.Инцидентът е станал след ръчното местене на стрелката, като засега не е изяснено защо се е наложило то, каза зам.-директорът на Столичния електротранспорт инж. Иво Василев.Според него не се изключва и елемент на човешка грешка.На въпрос има ли пострадали от пътувалите в трамвая той отговори отрицателно.\"Няма как да има пострадали вътре. Има една жена пострадала отвън. Ватманът не е нито нов, нито страшно опитен. Наложило се е да слиза и ръчно да мести стрелката, защото не я е отворила чрез механизма за отваряне. Не мога да кажа кога точно е сменена стрелката\", каза той.По думите му не става въпрос за дерайлиране, а за ПТП. Дерайлиране щеше да е, ако е излязъл от релсите, а на практика трамваят е тръгнал в две посоки, обясни Василев.Той предполага, че скоростта е била малко по-висока от необходимото, така че \"тук ватманът си има някакви вини\".\"Скоростта трябва да бъде до 10 км/ч. Ако е била до 10 км/ч и ватманът е усетил, че едната верига тръгва в другата посока, е щял да спре малко по-рано. Така че тук ватманът си има някакви вини.Не можем да кажем дали скоростта е била малко по-висока от необходимото, но така предполагаме\", каза той.Попитан каква може да е причината стрелката да не се отвори той каза, че това може да се случи по различни причини, включително падане на чужди тела в стрелката.", "date": "2019.11.12", "title": "Трамвай излезе от релсите, удари жена пред Съдебната палата (галерия)"}
{"url": "https://offnews.bg/sviat/germanskata-prokuratura-obvini-menidzhari-vav-volkswagen-che-sa-razda-715344.html", "text": "Прокуратурата в германския град Брауншвайг е повдигнала обвинения на сегашни и бивши мениджъри по човешките ресурси във Volkswagen за предполагаемо изплащане на прекомерно високи заплати и бонуси на членове на Съвета на служителите в компанията.Обвинени в злоупотреба с доверие са двама бивши членове на управителния съвет, както и един настоящ, и един бивш старши мениджър.Четиримата са обвинени, че между 2011 и 2016 година са отпускали на петима членове на Съвета на служителите, включително и председателя, прекалено високи заплати и бонуси. Според прокуратурата в Брауншвайг мениджърите са пренебрегнали законовите изисквания при определяне на плащанията и решенията им са стрували на Volkswagen 5,05 милиона евро.В периода 2011 - 2016 година за председателя на Съвета на служителите са отпуснати 3.125 милиона евро.", "date": "2019.11.12", "title": "Германската прокуратура обвини мениджъри във Volkswagen, че са раздавали огромни заплати"}
{"url": "https://offnews.bg/politika/vsichki-bez-gerb-iskat-komisia-za-remont-na-izbornia-kodeks-i-mashin-715310.html", "text": "БСП, ДПС, ВМРО и “Воля” се събраха на работна среща, на която решиха да предложат да се създаде временна комисия за промени в Изборния кодекс. На срещата, свикана от БСП в парламента, нямаше представители на ГЕРБ. Лидерът на БСП Корнелия Нинова каза след дебата, че идеята е комисията да е на паритетен принцип, която да разгледа проблемите и да предложи решение.Йордан Цонев (ДПС) уточни, че разговорът е бил предварителен, без съгласието на парламентарните групи, а участниците в него са обсъждали и вариант ремонтът на изборните закони да мине през постоянната правна комисия. Той държеше да уточни, че партиите не са се обединили около нито един въпрос, а само “около това, че има проблем”. От думите ми се разбра, че ДПС продължава да иска да отпадне изискването за уседналост за местните избори и забраната за агитация на друг език освен български.ВМРО, която беше представена от депутата Александър Сиди, и лидерът на “Воля” Веселин Марешки са предложили образователен ценз за избирателите. Всяка група постави проблемите, не сме се обединили около нищо освен да започнем пътя на промените, каза Цонев.Според източници на OFFNews всички партии са се обявили за задължително машинно гласуване, с цел да отпадне възможността за манипулация на резултатите при преброяване. Не е задължително машините да са от същия тип, каквито бяха наемани досега, а може да са тип, в които машината брои предварително попълнени бюлетини. Машинното гласуване за местните избори беше отменено от парламента за местните избори с мотив, че били прекалено сложни.Резултатите от местните избори показаха, че те са сложни и за гласуване с хартиени бюлетини, тъй като има над 600 000 недействителни бюлетини на първи тур. Над 430 000 от тях са обявени за невалидни, тъй като са с отбелязан избор за преференция без да е избрана партия. За да се въведе всеобщо машинно гласуване, трябва да се изчистят всички неизвестни, като кой ще ги сертифицира, одитира и какъв тип ще са машините и да са държавна собственост, тъй като наемането е прекалено скъпо, обясни депутат. Точно това бяха мотивите на парламента и ЦИК за отмяната на машинното гласуване за отминалите местните избори.Партиите все още не са изяснили всичките си идеи за промени в изборните закони, които този път имат шанса да бъдат правени далече от предстоящите избори, а не в последния момент, каквато е традицията. Следващите редовни избори са редовните парламентарни, които трябва да са в началото на 2021 г.БСП ще предложат осъвременяване на изборните списъци и дори имат идеи за въвеждане на активна изборна регистрация.По-късно от ГЕРБ коментираха, че ще изчакат доклада на ЦИК преди да започнат разговори за Изборния кодекс. Според тях за целта не е нужна специална комисия. ", "date": "2019.11.12", "title": "Всички, без ГЕРБ, искат комисия за ремонт на Изборния кодекс и машинно гласуване"}
{"url": "https://offnews.bg/ikonomika/ipi-do-premiera-ne-vdigajte-danatci-20-ot-dod-da-otivat-za-obshtini-715309.html", "text": "Институтът за пазарна икономика (ИПИ) поиска 20 процента от данъците върху доходите да отиват в общините, вместо хората да бъдат облагани с допълнителни налози, които да се насочват към местните власти.Според разчетите на Института това е ресурс в рамките на 800 млн. лв., който почти ще удвои собствените данъчни приходи на общините без да се вдигат данъци.Липсата на адекватен собствен ресурс не позволява на общините да провеждат разумна самостоятелна политика и да отговорят на нуждите и приоритетите на своето население, категорични са от ИПИ.Според тях проблемът е законодателно заложен и липсата на свободен публичен ресурс не е провал на общинските власти.Според ИПИ при преотстъпване на част от приходите от подоходното облагане към общините, ще спомогне бюджетите на местно ниво да бъдат ориентирани в много по-голяма степен със състоянието на местната икономика, броя на заетите и техните заплати.Какъв по-голям стимул за местните власти да работят за повече инвестиции и работни места, питат от Института.Ето и пълния текст на отвореното писмо:", "date": "2019.11.12", "title": "ИПИ до премиера: Не вдигайте данъци, 20% от ДОД да отиват за общините"}
{"url": "https://offnews.bg/futbol/toni-zdravkov-polozhenieto-v-botev-vratca-e-slozhno-715314.html", "text": "Новият треньор на Ботев Враца Антони Здравков сподели пред местното издание \"Конкурент\", че няма да променя желанието за победа и хъс, който Сашо Ангелов е оставил в клуба.\"Не сме водили преговори, а разговори. Едното води към бизнес, а другото - към приятелство. Аз усещам много близо Ботев в сърцето си, затова приех да се върна.Положението е сложно - очакват ни четири тежки мача за първенство и един за купата, които трябва да изиграем до края на годината.Така се случи, че отново идвам в отбор, изграден от Сашо Ангелов. Така беше и първият път, когато дойдох в Ботев. Няма да променям желанието за победа и хъса, който той е вдъхнал на футболистите\", каза Здравков.", "date": "2019.11.12", "title": "Тони Здравков: Положението в Ботев Враца е сложно"}
{"url": "https://offnews.bg/politika/manolova-borisov-go-e-strah-vidia-se-che-gerb-mozhe-da-zagubi-sofia-715345.html", "text": "\"Не ме е страх, господин Борисов, от никой, от обидите и заплахите, които отправяте към мен. Всъщност Борисов го е страх. Не го е страх от мен, страх го е от това, че се видя, че ще загуби София и че утре може да загуби България. И пътят за това вече е ясен на хората. Страх го е от хората, които се обединиха срещу едноличната власт, срещу накърнената демокрация, срещу погазените човешки права, срещу изкривената пазарна икономика, срещу неефективната съдебна система.\"Това коментира Мая Манолова пред bTV по повод изказванията на брифинг на ГЕРБ, че давността от Костинброд не е изтекла.Тази откровена заплаха прозвуча от Борисов още в изборната нощ. Сега неговите служители я повтарят. Въпросът е дали премиерът се изживява като говорител на прокуратурата, или изобщо като главен прокурор в случая, и си позволява да отправя заплахи срещу мен? Още повече в ситуация, в която срещу мен няма завеждани дела. От чие име говори и дали не е проява на абсолютно двоен стандарт, когато се обясняваше, че не бил издигнал алтернативна кандидатура за главен прокурор, за да не допуска партийно вмешателство в прокуратурата? А сега откровено говори от името на прокуратурата. Това наистина е притеснително, когато изпълнителната власт се изживява като държавно обвинение и това е едно от доказателствата за авторитарен режим, каза Манолова.Борисов има нужда от много сериозна юридическа консултация, защото исковете от юридическа лица за нанесени вреди са недопустими, освен това и сроковете са 5-годишни. Имат нужда тези хора от малко консултации и ограмотяване. Това е пореден опит на Борисов да ме сплаши след обидите, които изсипа върху мен и върху моя екип: \"сбирток\", \"башибозук\", \"уйдурма\", \"хора, които не са изкъпани\" и други подобни. След като очевидно не сработиха неговите обиди, сега си мисли, че ще ме уплаши. Не, няма да ме уплаши, заяви бившият омбудсман.Много по-малко от 20 000 са гласовете, с които не победих на изборите в София. В крайна сметка кметът на ГЕРБ беше избран с малцинство. Под 50% от гласувалите и под 20% от всички избиратели в София. Представете си - ГЕРБ загубиха над 80 000 гласа. За какво говорим? Залезът на ГЕРБ вече е факт, затова си позволява да ме заплашва по този начин. Е, не ме е страх. Продължавам, категорична е тя.Манипулациите на изборитеМанолова акцентира, че внесената в ОИК жалба е именно, за да се види има ли кой да накаже ГЕРБ за манипулациите на изборите:\"Приложили сме 14 класьора с доказателствен материал за груби нарушения на изборния процес. Те са в 4 групи. Първата е свързана с избирателните списъци, втората - с протоколите от СИК, третата група е с бюлетините, четвъртата е с организацията на изборния процес.По отношение на списъците стана ясно на всички българи, че 100 000 избиратели е разликата в списъците между първия и втория тур. Освен това установихме, че има разлика около 7000 души и в част втора на избирателните списъци. Това са гражданите на държави членки на ЕС, които според администрацията са 44, но според избирателната комисия са 7000, които са дописани в списъците.Ние сме приложили стотици секционни протоколи с копие от това как са изглеждали и как са изготвени от секционната комисия и как изглеждат сега, след като са качени на сайта на ЦИК: поправяни, доправяни, дописвани, надписвани. Над 60% от протоколите на СИК са променяни. Някои от тях са абсолютно празни в първия си вариант, други са без фабрични номера, трети са с различни поправки, четвърти са неподписани, в пети има разминаване в числата, които определят изборните резултати. Това е в близо 900 протокола. Протоколите трябва да се представят на ОИК. Те са били поправяни от служители на столична администрация, назначени за сътрудници на ОИК - в нарушение на правилата. Нямат право други хора да пипат протоколите.\"7000 недействителни бюлетини, като забележете, че най-изрядни и несгрешени са бюлетините в ромските секции. Там няма недействителни бюлетини и това потвърждава нашата информация, че се е гласувало с бюлетини, внесени отвън - попълнени предварително и пускани в тези секции. Кое е и иначе обяснението, че хората, които живеят най-бедно, с най-много кал по улиците, с кокошки по тротоарите, гласуват масово за властта понеже са много доволни от нея. И при това предават бюлетини и протоколи без всякаква грешка, като във всички останали столични квартали е пълно с недействителни бюлетини. Безобразно, безогледно и безнаказано купуване на гласове. През целия ден близо 30 сигнала подадохме. И не само в ромските секции - в Обеля, в Люлин, в Надежда, в Нови Искър, в селата около Кремиковци. Абсолютно никаква реакция, каза Мая Манолова.Ами социологическите агенции - това си беше партийна пропаганда. През целия ден информацията беше как разликата между двамата кандидати е 12 -14 -16%. Колко хора не отидоха да гласуват, защото нямаше смисъл според тях. Аз съм затворила тази страница, подадохме жалба и нека съдът се произнесе. Но всички тези безобразия, всички тези злоупотреби с гласовете на гражданите не могат да останат неразобличени, заяви бившият омбудсман.Подадохме тези жалби, за да се види има ли кой да накаже изборната машина на ГЕРБ, която злоупотреби тежко не с моя избор, не с моя глас, а с гласовете на стотици, на хиляди столичани, а и българи, които гласуваха на тези местни избори, категорична е тя.Търгът за микробуситеМанолова коментира и офертите, отворени вчера в Столичната община в търга за микробусите, които ще извозват пътниците до метрото в „Люлин“:\"Сред подадените оферти е и фирмата, която аз запечатах в плик и ви оставих тук, в това студио\", припомни тя предходно свое интервю в bTV и посочи, че като се финализира процедурата, е готова да покаже името на фирмата, която е прогнозирала като победител.Микробусите са снимани в каталога на спонсорите на ГЕРБ, каквото представляваше предизборната книга - програма на г-жа Фандъкова, каза Манолова.Тя е категорична, че старият модел на управление на столицата отново се възпроизвежда.", "date": "2019.11.12", "title": "Манолова: Борисов го е страх. Видя се, че ГЕРБ може да загуби София, а утре - и България"}
{"url": "https://offnews.bg/ikonomika/rekord-alibaba-prodade-stoki-za-38-4-miliarda-dolara-za-24-chasa-715299.html", "text": "Китайската компания Аlіbаbа Grоuр Ноldіngѕ Ltd. продаде стоки за рекордните 38,4 милиарда долара в рамките на 24 часа, съобщи Forbes. Приходи бяха отчетени в рамките на празника \"Ден на необвързаните\" (11.11), китайската алтернатива на \"Черния петък\". Само минута след започването на акцията компанията достигна оборот от 1 милиард долара, а до късно следобед Alibaba удари 30 милиарда долара и като се доближи до сумата от 30,8 милиарда долара за миналата година.Продажбите стартираха с концерт на поп звездата Тейлър Суифт в Шанхай.Това е първият ден на рекорди на Alibaba, откакто основателят на компанията Джак Ма напусна и предаде юздите на изпълнителния председател Даниел Джан.Cъбитиeтo е важна част от развитието на компанията, ĸoятo плaниpa дa пpoдaдe aĸции зa 15 милиapда долара на хонконгската борса този месец.Пазарната капитализация на Alibaba вече надхвърля 500 милиарда долара, което я поставя на челно място на интернет търговията в Китай, а продажбите продължават да растат. За последното тримесечие компанията записа продажби от 119 милиарда юана (17 милиарда долара) и печалбата й е 70,7 милиарда юана.", "date": "2019.11.12", "title": "Рекорд: Alibaba продаде стоки за 38,4 милиарда долара за 24 часа"}
{"url": "https://offnews.bg/112/svinevad-nabi-sluzhitel-na-babh-doshal-da-umartvi-zhivotnite-mu-715317.html", "text": "36-годишен мъж е нападнал служител на Областната дирекция по безопасност на храните - Бургас, изпратен да контролира евтаназията на свине в местността Стролата землището на Ахелой, съобщиха от бургаската полиция.Мястото попада в 3-километровата зона под карантина, в която животни се умъртвяват заради епидемията от африканска чума по свинете. Зоната е обособена заради установена зараза в свинекомплекс.Служители на БАБХ-Бургас са открили 99 прасета, които собствениците им укрили, за да избегнат евтаназията. Това станало след сигнал за свободно пуснати животни в местността Паная между градовете Ахелой и Каблешково. Проверка на място установила, че свинете са собственост на шестима души, нямат ушна мярка и са с неизяснен произход, съобщиха от БАБХ.На собствениците били съставени актове, а БАБХ съвместно с прокуратурата и полицията е организирала хуманното умъртвяване на животните. Когато започнала евтаназията на свинете, стопанинът нападнал 44-годишния служител и го ударил със сгъваема палка в гърба. Повикана е полиция, а извършителят е задържан за 24 часа.", "date": "2019.11.12", "title": "Свиневъд наби служител на БАБХ, дошъл да умъртви животните му"}
{"url": "https://offnews.bg/kultura/ot-tokio-s-liubov-teodor-ushev-s-video-obrashtenie-kam-balgarskite-si-715319.html", "text": "Теодор Ушев и екипът от Япония, който ще пристигне за вечерта, посветена на българския аниматор в рамките на Киномания, отправиха специално  от Токио. В момента Теодор е в Япония, а в България ще пристигне за кино-концерта, който ще премине под наслов „Нарисувай ми тъга”.Събитието ще се проведе в зала 1 на НДК на 17 ноември от 19:00 ч.Във  Теодор е в компанията на екипа от Токийския университет в Япония, които споделят и първите научени думи на български език, сред които са „Здравей София“ и „до скоро“.Продуцентите от Токио ще осигурят специален софтуер за кино-концерта по „Четирите годишни времена” на Вивалди, който ще синхронизира ритъма на картината и живата музика, която се изпълнява. Музикалното удоволстие за публиката в зала 1 ще поднесат музикантите от ансамбъл „Куарто” със солист Иван Пенчев.Във втората част от вечерта зрителите ще могат да гледат единствената прожекция за България на най-новия филм на Теодор Ушев – „Физика на тъгата” (по едноименния роман на Георги Господинов). Филмът вече има 6 награди от 4 престижни световни фестивала в Торонто, Ванкувър, Отава и Монреал.Киномания е част от Календара на културни събития на Столична община за 2019 г.Цялата програма на Киномания следете на нашата Фейсбук страница и онлайн на . Билети за „Нарисувай ми тъга” може да закупите от касите на Билетен център – НДК и онлайн на .", "date": "2019.11.12", "title": "От Токио с любов! Теодор Ушев с видео обръщение към българските си почитатели"}
{"url": "https://offnews.bg/zdrave/bezplatni-pregledi-za-diabet-v-tokuda-715316.html", "text": "По повод Световния ден на диабета – 14 ноември, специалистите от отделението по Ендокринология в Аджибадем Сити Клиник Болница Токуда ще извършват безплатни прегледи за диабет на 13, 14 и 15 ноември 2019 г. след записване на тел. 02/403 4000, *5544 или 02/403 4917. Безвъзмездните консултации са предназначени за пациенти с диагностициран диабет и преддиабетни състояния или симптоми и рискови фактори като еднократно установена висока кръвна захар по повод други заболявания или бременност, сърдечносъдови заболявания или нарушения в мастната обмяна (холестерол, 3-глицериди и др.), синдром на поликистозните яйчници, доказани други ендокринни заболявания, наднормено тегло, първостепенни родственици с диабет. Прегледите включват изследване на кръвна захар или гликиран хемоглобин.Захарният диабет е хронично метаболитно заболяване, което се характеризира с повишена кръвна захар в резултат на нарушения в инсулиновата секреция, в инсулиновото действие или и в двете заедно. При неправилно лечение диабетът може да доведе до сериозни усложнения на сърдечносъдовата и нервната система, бъбреците и други органи. Това състояние изисква системен контрол на кръвната захар, телесното тегло, кръвното налягане, както и на показателите на мастната обмяна.През 2017 г. в България 9.1% от населението е с диабет и 3.7% е с преддиабет (всеки 10 българин). 75,8% от болните са на възраст 40-49 г. Предполага се, че случаите с недиагностициран диабет в България са около 2,6%. Половината от от лицата с предиабет вероятно ще развият диабет в срок от 10-15 години.", "date": "2019.11.12", "title": "Безплатни прегледи за диабет в Токуда"}
{"url": "https://offnews.bg/medii/muzikautor-osadi-bnr-715320.html", "text": "Музикаутор спечели съдебния спор с Българското национално радио (БНР), което остана без музика в своя ефир в началото на 2017 г. Решение на петчленен състав на Върховния административен съд (ВАС) от 7 ноември 2019 г. постанови, че аргументите на Музикаутор са по-силни. ВАС потвърди предходно решение на съда, с което се отменя наложената от КЗК санкция. В решението се посочва, че сдружението на автори, композитори и издатели не е нарушило закона, не е възпрепятствало стопанската дейност на БНР, а с действията и бездействията си БНР и Министерство на културата са допринесли за възникналата криза.Припомняме, че допреди три години БНР заплащаше едва 1% от субсидията си за музикално съдържание, което съставляваше над 50% от неговата програма. Със сключения договор от юни 2017 г. възнагражденията за използването на авторския труд нараснаха до по-справедливи нива, се казва в съобщение от Музикаутор до медиите.Защитата на интелектуалната собственост в България е труден и бавен процес. Не в тази посока бе поведението на БНР в разгара на спора. Ръководството се възползва от националния ефир, като се отразиха приоритетно позициите на БНР, но не и тези на Музикаутор. БНР включително упражни натиск върху множество автори да предоставят безвъзмездно своите произведения.Музикаутор ще се бори подобни практики да останат в миналото. Доколко отношенията между двете организации вече са стабилни и еволюират в защита на европейските норми и ценности ще проличи, ако настоящата новина бъде обективно отразена и от националното радио, се казва още в съобщението.До съдебния спор се стигна след като през юни 2017-а, със закъснение от шест месеца БНР, подписа договор с Музикауторза авторските права за музиката, която използва във всичките си програми. Спорът се породи от факта, че Музикаутор поиска увеличение на процента от субсидията и по този начин БНР да бъде третирано като частните радиостанции. Ръководството на радиото не бе съгласно с това искане и конфликтът избуя.БНР сезира Комисията за защита на конкуренцията, заведе гражданско дело в Софийски градски съд срещу Музикаутор, поиска налагане на обезпечителна мярка на Музикаутор, но Темида отхвърли исканията на Радиото като неоснователни.   ", "date": "2019.11.12", "title": "Музикаутор осъди БНР"}
{"url": "https://offnews.bg/politika/fandakova-i-savetnitcite-se-zakleha-politcaj-na-vseki-etazh-v-so-zara-715312.html", "text": "С полицай на всеки етаж в сградата на Столична община стартира днес новоизбраният общински съвет. Тържественото заседание, на което кметът Йорданка Фандъкова и съветниците положиха клетва, бе отворено за граждани. Достъпът до кабинетите на администрацията обаче бе ограничен, като охранителна полиция не допускаше по коридорите на общината никого без лична уговорка за среща. Неофициално причината е предизвиканият  на Атака и вече общински съветник Волен Сидеров на \"Московска\" 33. Всеки от нас е в тази зала, защото е получил доверието на граждани на София. Днес подписваме клетвения лист и нашата първа отговорност е тази към хората на София, независимо от това за кого са гласували, нашата партийна принадлежност отстъпва крачка назад, защото решенията, които ще взимаме, са решения за града.Живеенето заедно е най-естествената форма на човешкото битие и едновременно с това най-трудната задача, защото изграждането на общност става с приемането на общи цели, с пътя заедно, с общите каузи. А те не се намират в постоянното делене. Деленето е лесният път, той често дава известност и слава, но не ни води никъде като град и като общност.Минахме през тежка кампания, в която се казаха много неща – и истини, и лъжи. Едно обещание обаче ни обединяваше и това е обещанието за промяна. Промяна не за един или за друг, а промяна за града. А промяната за София е единствено в развитието, в реалната работа. Защото промяната не е лозунг, а посока и цел. За нея е нужна смелост и ясен поглед над злободневието на деня, над дребните сметки, над евтината популярност. Промяната не е в позата, не е в обещанието, а в решението. Именно решения са това, което очакват софиянци от нас – затова е техният глас и тяхното доверие.С много от вас сме работили заедно, с други - това предстои. Това, на което всеки може да разчита е, че моята врата винаги ще е отворена за разговори, за идеи, за решения. Това, което няма да приема и няма да подкрепя, е популизъм и опити да се използва града, за да се решават партийни задачи. Бъдещето на този град е по-важно от рейтинга, на която и да е партия, на която и да е персона. Казвам го и от позицията на човек, който 10 години е бил кмет - в историята на този град остават само решенията, останалото е суета, в която не трябва да позволим да се препъваме.Знам какво означава да си сбъркал, знам и какво означава да си бил прав, но ако не си намерил решение, ако не си преместил колелото напред, нищо от това че си бил няма да остане.Затова аз ще разчитам на всеки от вас за промените, които ще предложа и за решенията, които ще взимаме. До месец ще предложа на общинския съвет структурни промени в работата на общината, които да гарантират по-голяма бързина на работата, повече контрол и повече публичност. Затова предлагам и нови ресори – строителство, дигитализация и инвестиции, транспорт – това са големите мотори на промяната за София и това е начинът да увеличим скоростта на развитие.Единственият начин да отговорим на очакванията за повече ред и бързина е в работата. Затова ще използвам и опита, и силата, които имам, за да гарантирам проектите на София. Някой беше казал, че човек или е част от проблема, или е част от решението. Това, което аз Ви предлагам е да бъдем част от промяната в името на хората на София.Очаквам от новия общински съвет да се структурира бързо и да заработи с темпото, което гражданите очакват от нас. София няма време за губене в партийни боричкания и хаотични движения. Аз гарантирам открит диалог за проектите и в работата с общинския съвет.Пожелавам след 4 години всеки от нас да се гордее с това, което е направил, с решенията, които е предложил, с проектите, които е защитил, мислейки за града днес и за града отвъд тези 4 години.", "date": "2019.11.12", "title": "Фандъкова и съветниците се заклеха, полицай на всеки етаж в СО заради Сидеров"}
{"url": "https://offnews.bg/obshtestvo/tri-varianta-za-izplashtane-na-vtorata-pensia-predlaga-sotcialnoto-min-715323.html", "text": "Три варианта за изплащане на парите по т. нар. втора пенсия предлага социалното министерство чрез законопроект за изменение на Кодекса за социално осигуряване. Той беше представен днес от министър Бисер Петков на дискусия в хотел \"Рамада\" в София.За втора пенсия се осигуряват задължително родените след 31 декември 1959 г., като част от вноската за пенсия се прехвърля по индивидуална партида в Универсален пенсионен фонд (УПФ) по избор на осигуряващия се, а останалата отива във фонд \"Пенсии\". Съществува възможност човек да се откаже от втората пенсия и цялата вноска да остава в НОИ.По данни на Комисията за финансов надзор партиди в wниверсалните пенсионни фондове имат 3,700 млн. българи.През 2021 г. се пенсионират жените, които ще получават и втора пенсия, а през 2024 г. - мъжете. Предлаганите от социалното министерство варианти за изплащане на втора пенсия са:- изплащане на пожизнена пенсия за старост от УПФ - това може да се случи само ако размерът на средствата по индивидуалната партида на осигурения позволяват отпускането на пожизнена пенсия в месечен размер не под 15% от минималната пенсия за стаж и възраст към датата на отпускането ѝ.От 1 юли 2020 г. тя ще се повиши от 234,13 лв., тоест натрупаното по индивидуалната партида трябва да позволява месечната втора пенсия трябва да е минимум 35,12 лв.Допълнителната пожизнена пенсия може да включва разсрочено изплащане на част от средствата до навършване на избрана от пенсионера възраст;- разсрочено плащане е вариантът, когато натрупаните пари по индивидуалната партида са недостатъчни за отпускането на пожизнена пенсия, но надвишават трикратния размер на минималната пенсия за стаж и възраст. Тогава отново месечната сума не може да пада под 15% от минималната пенсия за стаж и възраст;- еднократно изплащане на средствата по индивидуалната партида се прилага, когато нито първият, нито вторият вариант са приложими поради факта, че натрупаната сума е по-малка от трикратния размер на минималната пенсия за стаж и възраст.Право на втора пенсияПраво на втора пожизнена пенсия за старост да се придобива с навършване на възрастта за пенсиониране, предвижда законопроектът. За жените началото е през 2021 г., а за мъжете - от 2024 г. Допуска се изплащането на първите пенсии от втория стълб да започва и година по-рано, при условие че индивидуалната партида позволява отпускането на пенсия, не по-малка от минималната за стаж и възраст.РазмерРазмерът на втората пожизнена пенсия за старост ще се определя на базата на: натрупаните средства по индивидуалната партида; биометрични таблици и технически лихвен процент.Фонд за изплащанеЗа изплащане на отпуснатите  от втория стълб на пенсионното осигуряване ще се създаде фонд (в лева), който ще се формира от: прехвърлените средства от индивидуалните партиди; прехвърлени средства от резерва за гарантиране изплащането на пожизнените пенсии при недостиг на средствата в него; доходът от инвестирането на тези средства.Фондът ще покрива разходите за: изплащане на пенсиите в страната; придобиване и продажба на неговите активи; разходи, свързани с тяхното съхранение от банка-попечител.За разсрочените плащания ще се създаде отделен фонд, който ще се формира от: прехвърлените средства от индивидуалната партида на хората, за които е определено разсрочено плащане; прехвърлени средства от резерва при недостиг на средствата в него и доходът от инвестирането им.Във фонда се водят аналитични сметки, в които ще се правят записи за прехвърлените средства и за изплатените суми на всеки пенсионер.Гарантиран размерЩе има гарантиран размер на допълнителната пожизнена пенсия за старост и на разсроченото плащане. Той няма да може да пада под брутния размер на сумата, която пенсионерът е превел през годините, в които се е осигурявал. Изчисленията ще се правят на база преведените в НАП и НОИ вноски за съответния човек.С други думи, дори и част от парите на хората да са били \"изядени\" от таксите на пенсионните фондове и доходността от инвестирането на средствата да не покрива разликата, това няма да е за сметка на осигурения.АктуализиранеДопълнителната пожизнена пенсия за старост и разсроченото плащане ще се актуализират поне един път в годината. Актуализацията ще зависи от реализираната доходност от инвестирането на средствата във фондовете за пожизнени пенсии и разсрочени плащания. Дали това означава увеличение или намаление, не става ясно. От законопроекта обаче е видно, че гарантираният размер няма да може да се промени.Допълнителната пожизнена пенсия за старост ще се актуализира с не по-малко от 50% от разликата между реализираната доходност и техническия лихвен процент, с който е изчислена.Актуализацията на разсроченото плащане ще се извършва с не по-малко от 50% от реализираната доходност от инвестирането на средствата на фонда за разсрочени плащания.УнаследяванеПри смърт на пенсионер с втора пенсия наследниците му ще имат право на:- дължимите средства, при пожизнена пенсия с гарантиран период на изплащане;- еднократно или разсрочено изплащане на остатъкът от прехвърлените средствата във фонда за разсрочени плащания на пенсионера при разсрочено плащане;Ако починалият пенсионер няма наследници, остатъкът от средствата му се прехвърля в резерва за гарантиране изплащането на пожизнените пенсии, без значение дали е получавал пожизнена втора пенсия, или разсрочено плащане.Пенсионни дружестваЗаконопроектът предвижда увеличаване на минималния размер на капитала на пенсионноосигурителните дружества (ПОД), които искат пенсионна лицензия. При сегашни изискуеми 5 млн. лева ще станат 7,5 млн. лв. ПОД ще е длъжно по всяко време да разполага с достатъчно собствени средства за покриване на границата на платежоспособност (4% от капитализираната стойност на поетите задължения за изплащане на пожизнени пенсии и разсрочени плащания, но не по-малко от 7,5 млн. лв.).ИнформацияПри придобиване право на допълнителна пожизнена пенсия за старост, осигуреният ще има право да получи при поискване информация от ПОД за: натрупаната по партидата му сума; видовете пенсионни продукти, които дружеството предлага и на които осигуреният има право; видовете пенсионни продукти от всяко друго пенсионноосигурително дружество, управляващо универсален пенсионен фонд.", "date": "2019.11.12", "title": "Три варианта за изплащане на втората пенсия предлага социалното министерство"}
{"url": "https://offnews.bg/futbol/portugaletc-shte-rakovodi-kontrolata-balgaria-paragvaj-715325.html", "text": "Съдийска тройка от Португалия ще ръководи предстоящата приятелската среща между България и Парагвай.Главен рефер на мача ще е Фабио Верисимо, а негови помощници ще са Алваро Мешкита и Нуно Перейра. Четвърти съдия на двубоя пък ще е българският арбитър Никола Попов.Контролната среща ще се играе на 14 ноември на ст. \"Васил Левски\" от 19:00 часа, а вчера бяха пуснати и билетите. Пропуските са в продажба на касите на Националния стадион \"Васил Левски\" на ул. \"Гурко\", както и в мрежата на Eventim.За контролата, която се явява официален дебют на Георги Дерменджиев начело на \"лъвовете\", Българският футболен съюз обявява следните цени на билетите:Сектор А - 25 лв.Сектор В - 15 лв.ВИП 1 категория - 50 лв.ВИП 2 категория - 100 лв.БФС и официалният партньор на съюза Vivacom също така продължават инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (25 лв.) и има право да заведе до три малолетни лица срещу допълнителни 2 лева на пропуск. Напомняме, че родителят или настойникът е длъжен да попълни изискваната от закона .", "date": "2019.11.12", "title": "Португалец ще ръководи контролата България - Парагвай"}
{"url": "https://offnews.bg/obshtestvo/daritelskata-platforma-dms-prizovava-da-otvorim-vrata-za-dobroto-715313.html", "text": "Днес дарителската платформа DMS стартира инициативата „Отвори врата за доброто. Влез, стани дарител!“. Над 181 активни кампании на хора и организации търсят своите дарители чрез напълно обновения  на платформата.DMS предлага четири механизма за бързо, удобно и надеждно набиране на средства: еднократни или абонаментни SMS-и на кратък номер 17 777, чрез онлайн дарения през системата на ePay и посредством виртуален POS терминал на ОББ.„С кампанията искаме да развенчаем няколко мита за даряването в България. Първият от тях е, че няма смисъл човек да помага, когато не може да дари много. Това не е вярно. Няма малка и голяма помощ - всяка е ценна за каузите, които променят обществото ни, особено когато много хора се включват. Вторият мит е, че е трудно да се дарява. С DMS платформата е лесно и бързо да се дари, както с изпращане на смс-и, така и чрез онлайн дарения. Това, което гарантират двете организации – Дарителският форум и Bcause, които стоят зад DMS, е, че всяка една от кампаниите се проверява и средствата се използват за това, за което са дарени. И не на последно място е митът, че има големи удръжки, когато се дарява през ДМС. Истината е, че между 90 и 95 % от средствата на дарителите стигат до кампаниите. С останалите средства поддържаме платформата. Ние не работим за печалба. Нашата кауза е да развиваме дарителството в България.“, споделя Красимира Величкова, директор на Български дарителски форум.За периода от 2008 до 2018 година чрез DMS са дарени над 9 531 964 лева за 872 различни кампании.„DMS отвори вратата на дарителските кампании. Помня началното колебание на организации, които днес са пример за успех в набирането на дарения. Преди 13 години DMS отправи широка покана, създаде публични правила и прозрачност, предложи инструмент, с който всеки, наистина всеки – в нужда, или с мисия – може да поиска помощ от света и докоснат, светът да я даде.\", каза Елица Баракова, изпълнителен директор на фондация BCause.Като част от кампанията „Отвори врата за доброто. Влез, стани дарител!“, която ще продължи до края на годината с множество различни активации, днес се дава старт на Предизвикателството на DMS. В него ще се включат десет публични личности, които ще застанат зад благотворителността чрез личния си пример. Тази седмица Красимира Хаджииванова от „Майко Мила“ и радио водещият Драгомир Симеонов ще подарят своя ценна вещ на един от последователите си в социалните мрежи, след което ще „предадат щафетата“ нататък. Условието към участниците във всички предизвикателства ще е да влязат на сайта , да изберат и подкрепят някоя от многобройните каузи, след което да споделят в страниците на една от популярните личности в предизвикателството. Жребий ще определи при кого отива подарената вещ.", "date": "2019.11.12", "title": "Дарителската платформа DMS призовава да отворим врата за доброто"}
{"url": "https://offnews.bg/zdrave/prof-grigor-dimitrov-i-prez-2020-g-patcientite-shte-doplashtat-napo-715308.html", "text": "С приемането на бюджета на НЗОК за 2020 г. няма да намалим доплащането за населението. То ще се запази в рамките на 50%, това заяви проф. Григор Димитров, член на БСК и Надзорния съвет на НЗОК, в презентацията си на форума \"Иновации и добри практики в здравния сектор\".\"Основният параметър, който най-често се коментира, е увеличението на приходите на касата с около 390 млн. лв. Тези 390 млн. ще бъдат реалност, ако преизпълнението на 2020 г. бъде равно на преизпълнението, което имаме през 2019. Тъй като това е увеличение спрямо бюджета на 2019 г.\", уточни проф. Димитров.Бюджет на статуквотоПо думите на проф. Димитров този бюджет е бюджет на статуквото. С него не се предлага нищо ново, запазва се онова, което съществува досега. Според него тезата, че едва ли не с бюджета на НЗОК ще променим системата на здравеопазването е контрапродуктивна. Той посочи и кои са причините: Запазва се равнището на средствата за здравеопазване като част от брутния вътрешен продукт.Тази тенденция продължава и в 2021 и 2022 г. Онова, което се отделя за здравеопазване като част от БВП, запазва равнището от 4,5 -4,6%. За сравнение в страните от ЕС за здравеопазване се отделят средно между 8 и 11% от БВП. Според експерта това означава, че  средствата през следващите години ще бъдат силно ограничени и че България ще запази дистанцията в равнището на здравеопазване спрямо другите европейски страни. Проф. Димитров посочи като пример холандския модел - Холандия има БВП 700 млрд. евро, отделя за здравеопазване 10% или 70 млрд. евро. И има население 17 млн. души. На глава от населението се падат по 4700-4800 евро годишно. У нас тази година година ще достигнем не повече от 400-450 евро. Запазва се и статуквото при вноските, които прави държавата за осигурените лица (лицата на 0-18 години, пенсионери и студенти ред. обучение). Средната вноска при тях е около 34 лв. на месец. Докато средната вноска, която внасят останалите здравноосигурени, е 82-83 лв.\"Заедно с това тази група, за която държавата прави осигурителни вноски, консумира не по-малко от 65-70 на 100 от бюджета на НЗОК. Въпреки призивите на бизнеса за увеличаването на размера на тази вноска и през следващите години няма да има сериозни изменения\", заяви проф. Григор Димитров.Прехвърляне на дейности към НЗОКПродължава тенденцията да се прехвърлят дейности, които някой друг трябва да изпълнява или друг трябва да финансира, към НЗОК. Последният пример е прехвърлянето на дейности свързани с удовлетворяване потребностите на инвалидизираните лица за купуване на обувки, дюшеци, колички от Касата. Една нова дейност, която противоречи на функциите й, според надзорника.Всеки 6-ти лев, който се дава от бюджета на НЗОК, е в резултат на дейности и финансиране, които бяха задължение на държавата, обясни още проф. Димитров. Запазва се структурата на разходи в новия бюджет.Около 49,9-50 на 100 са средствата, които се отделят за болнична помощ, нещо, което в страните от ЕС не е повече от 27-28%. Значителни средства от бюджета на НЗОК се отделят и за лекарства - между 27-28%, 30%. При средно равнище в ЕС не повече от 17-18%. Отделят се много малко средства за доболничната помощ. Те не надвишават 11,2-11,3% - това е изключително недостатъчно, според Григор Димитров. Тези съотношения в ЕС са не по-малко 20-25%. Това, по думите на експерта, води до задълбочаване на диспропорциите в здравеопазването и се отразява върху ефективността на използване на ресурса, който НЗОК има.Ще се увеличат ли заплатите на работещите в сектора?\"Беше много тиражирано, че болничната помощ получава допълнителни средства в размер на 232 млн. лв. Това не са допълнителни средства, това са средства от нашите вноски, не са извън бюджета на Касата, а от преразпределението на тези 390 млн. лв. които има. Ръстът е 7,5 % и така се получиха тези 232 млн. лв.\", обясни проф. Димитров.По думите му тези средства не са за увеличение на заплати. Те са отделени за болнична помощ. Проф. Димитров уточни, че идеята при разговорите с БЛС е този ресурс да се използва за увеличение на цените на клиничните пътеки. Това обаче поражда други въпроси - кои пътеки да бъдат увеличени, как ще се регулират обемите извършена дейност и как ще се контролира процесът.Проблемът е, че един от начините за изпълнението на бюджетите на лечебните заведения е \"въртенето\" на клинични пътеки затова увеличаването на средствата за тях няма да има ефект. Докато не се въведат електронно здравеопазване и електронна здравна карта, контрол няма да има, смята експертът.Според него е необходима доктрина за здравеопазването за близките 10-15 години, която да обединява позициите на политическите партии и медицинското съсловие. Пресечната точка е компромиси, взаимно разбиране, надграждане през годините, допълни проф. Димитров.", "date": "2019.11.12", "title": "Проф. Григор Димитров: И през 2020 г. пациентите ще доплащат наполовина лечението си"}
{"url": "https://offnews.bg/politika/bolnitcata-v-pazardzhik-e-s-nov-vremenen-direktor-715293.html", "text": "Д-р Красимир Темников е новият временен директор МБАЛ-Пазарджик.Досегашният шеф д-р Васил Вълчев остава в Борда на директорите до провеждането на общо събрание за избор на ново ръководство.Д-р Вълчев бе отстранен лично от премиера Бойко Борисов след журналистическо разследване за източване на здравната каса чрез фалшиви ТЕЛК решения. Лекарите в Пазарджик настояват за среща с Борисов.Свикването на общото събрание ще се проведе, след като приключи прокурорската проверка, която трябва да установи има ли данни за престъпление с фалшиви ТЕЛК решения, от които са се облагодетелствали лекари. До провеждането на общото събрание, което окончателно ще определи кой ще управлява пазарджишката болница, колективни лекарски оставки няма да има, каза д-р Милко Петров пред БНР.„Помолиха ни засега да не предприемаме груби действия, но мисля, че всичко е опит да бъде замазано, защото явно, че нещата не вървят на добре. Те ни поставиха в това положение, ще си берат плодовете“.Според лекарите премиерът Бойко Борисов е подведен. „Искаме среща с министър-председателя и с министъра на здравеопазването, защото това са вече крайни мерки“, казват лекарите.", "date": "2019.11.12", "title": "Болницата в Пазарджик е с нов временен директор"}
{"url": "https://offnews.bg/112/hvanaha-arestanta-napadnal-s-metla-politcaj-obnovena-715290.html", "text": "28-годишният мъж от с. Градец, който нападна полицай с дръжката на метла и избяга, бе задържан по-късно, съобщиха от МВР. Той е излежавал присъда за дребното хулиганство – 14 дни задържане в поделение на МВР и полагане на обществено-полезен труд.Вчера към 17.25 ч. при почистване на обект в близост до Морската градина, използвайки смрачаването, мъжът нападнал охраняващия го полицейски служител с дървената дръжка на метлата, ударил го по гърба и избягал.Веднага след получения сигнал стартираха оперативно-издирвателни действия на територията на Бургаска област. Мъжът бе обявен за издирване, потърсено бе съдействие и на гражданите. В резултат на предприетото разследване днес към 10.30 часа той е задържан на територията на Карнобат.Предстои връщането му в ареста на ОДМВР-Бургас.", "date": "2019.11.12", "title": "Хванаха арестанта, нападнал с метла полицай (обновена)"}
{"url": "https://offnews.bg/futbol/zetiat-na-bobi-obvini-kritik-v-pianstvo-715277.html", "text": "Голям скандал разтърси идиличната обстановка в Левски. Само ден след обвиненията на бившия нападател на клуба Петър Курдов към защитника Живко Миланов, който е зет на президента на БФС в оставка Борислав Михайлов, последва и отговор на футболиста.Курдов обвини Живко Миланов, че не се раздава докрай със синята фланелка. Той дори изрази съмнения, че капитанът на Левски прави напук на Петър Хубчев.\"Не исках да го коментирам този човек, но не мога да оставя да се говорят лъжи и измислици по мой адрес. Няма проблем да бъда критикуван. Това винаги съм го приемал. Градивната критика ме е мобилизира, но да чувам, че играя срещу треньора си, не мога да го повярвам.Това означава да играя против Левски, против мен самия. Аз имам близо 500 мача и във всеки един съм давал максимума от себе си.Не винаги се е получавало, но хората, които ме познават, знаят, че цялата си кариера съм изградил с много трудно и пот, минавайки през всякакви трудности.Никога не съм си позволявал да се крия. Това означава да плюя на абсолютно всичко, което съм направил досега. Нека да каже къде го е чул? Сигурно в кръчмата?Ако иска да си намери работа, да отиде в някой жълт вестник. Там да говори измислици! Не мога да повярвам, че човек на тия години може да говори такива неща, ама явно ракията не прощава\", сподели остро Миланов пред Спортал.", "date": "2019.11.12", "title": "Зетят на Боби обвини критик в пиянство"}
{"url": "https://offnews.bg/ikonomika/kitaj-se-prevrashta-v-naj-goliamoto-glavobolie-na-germania-715289.html", "text": "Германият бизнес никога не е бил толкова песимистичен за един от най-големите си пазари през последните години, пише Вloombеrg.Проучване е сред над 500 компании, които работят в Китай показва, че само една четвърт от тях очакват да изпълнят или надскочат своите бизнес цели през тази година.Повече от 80% от тях заявяват, че изпитват преки или косвени вреди от продължаващото търговско напрежение между Китай и САЩ, наред с дългогодишните проблеми като нарастващите разходи за труд и пречките пред достъпа до пазара.Резултатите подчертават експозицията на най-голямата европейска икономика към проблемите на Китай.Растежът в азиатската страна се забави до най-ниския си темп от почти три десетилетия на фона на слабото вътрешно търсене и задържането на рисковия дълг.Продажбите на автомобили ще намалеят за втора поредна година след две десетилетия на експанзия, което удря особено силно германските компании.Миналия месец Volkswagen AG намали прогнозата си за доставки на автомобили през 2019 г. заради по-бързия от очакваното спад на световните автомобилни пазари и безпрецедентен срив именно в Китай.Меrсеdеѕ-Веnz на два пъти ревизира очакваните си печалби. Традиционно силният сектор на машините и индустриалното оборудване също отбелязва, че очакванията на бизнеса значително намаляват, сочи проучването.Несигурните перспективи и забавянето на износа избутаха Германия на ръба на рецесията.По предварителни данни компаниите очакват влошаване на пазара и през 2020 г.Експертите призоват за сключване на инвестиционно споразумение между Европейския съюз и Китай и подобряване на достъпа до пазара.Maĸap търговията c Kитай да е малка част от икономиката-$3,4 тpилиoнa, тя е един от малкото компоненти на БВП, на които Берлин може да разчита всяка година.Сегашното забавяне се усеща ясно. Компанията Вrоѕе Grоuр съкрати 2000 души миналия месец, като причина посочи намаленото търсене от страна на Китай.", "date": "2019.11.12", "title": "Китай се превръща в най-голямото главоболие на Германия"}
{"url": "https://offnews.bg/sviat/dnes-e-parviat-den-v-istoriata-v-kojto-ne-vali-v-tciala-avstralia-715295.html", "text": "За първи път в историята няма дъжд в Австралия, съобщи местното радио GOLD 104.3.Необичайното климатично явление изуми екипите на Бюрото по метеорология. „Екипът не може да изследва цялостно един ден записите си, където някъде не е валял дъжд в континентална Австралия“, заяви говорител на бюрото.В Австралия времето е необичайно, което води до много рядко срещано явление, когато облаците не носят дъжд в континенталната част.Все още има малък шанс да падне дъжд, тъй като периодът от 24 часа започва от 9 часа на 11 ноември до 9 часа 12 ноември, австралийско време, уточняват метеоролозите.Най-горещото място в Австралия днес беше на Мраморният бар в Палбара-44,4 градуса малко преди обяд.", "date": "2019.11.12", "title": "Днес е първият ден в историята, в който не вали в цяла Австралия"}
{"url": "https://offnews.bg/futbol/goniat-rahijm-starling-ot-natcionalnia-otbor-na-anglia-715276.html", "text": "Скандал разтърси националния отбор по футбол на Англия. Нападателят на Манчестър Сити Рахийм Стърлинг бе отстранен заради скандал с бранителя на Ливърпул Джо Гомес.Разправията между двамата започна още по време на лютото дерби между двата тима в неделя, спечелено с 3:1 от \"мърсисайдци\".Двамата се спречкаха на терена, а разправията е продължила и по време на лагера на националния отбор.Селекционерът на \"трите лъва\" Гарет Сайтгейт реагира мигновено и отстрани Стърлинг за неприемливото му поведение.\"Взехме решение да не разчитаме на Рахийм за мача с Черна гора в четвъртък. Едно от най-големите предизвикателства и силни наши страни е, че успяхме да ограничим клубните съперничества в националния отбор.За съжаление обаче, емоциите от мача между Ливърпул и Манчестър Сити са все още твърде пресни. Смятам, че решението, което взехме е правилно за отбора.След като то бе взето със съгласието на целия отбор, е важно да подкрепим играчите и да се съсредоточим върху мача в четвъртък\", сподели селекционерът Гарет Саутгейт.", "date": "2019.11.12", "title": "Гонят Рахийм Стърлинг от националния отбор на Англия"}
{"url": "https://offnews.bg/sport/kreatin-kakvi-sa-polzite-ako-trenirate-715350.html", "text": "Всеки един професионален треньор или бодибилдър е в състояние да ви отговори на редица въпроси, свързани с това какви са .Истината е, че това е напълно безобидна хранителна добавка и ако не решите да стартирате с приема й, то със сигурност няма да останете разочаровани от нейното действие.За да бъдем максимално полезни на всички свои читатели, ще се опитаме да посочим едни от най-съществените ползи, като смятаме, че по този начин човек сам за себе си ще може да прецени дали да започне да приема хранителната добавка или ще изчака още известно време, докато тялото само не му подскаже.Преди обаче да продължим напред, ще споделим с вас .Преди да започнете с приема му, нашият съвет е да го обсъдите с професионалист, който да бъде добре запознат със здравословното ви състояние.Не ви препоръчваме да правите експерименти със собственото си тяло, тъй като това значително би могло да навреди на здравето ви.Другото важно нещо е пряко обвързано със самата покупка. Погрижете си да си набавите креатин от специализиран магазин, а не от случаен търговец, който да не може да гарантира за произхода му.В този ред на мисли няма как да не посочим един от реномираните и утвърдени магазини за висококачествени хранителни добавки онлайн FitnesHrani.com, където можете да инвестирате в покупката на първокласен продукт, без да изпитвате някакъв страх или безпокойство.Какви са основните ползи от креатинаЕдна от ползите е пряко обвързана с това, че креатинът спомага за синтеза на белтъци и укрепва вашата мускулатура.Всеки един спортист, който отделя поне няколко часа в седмицата за тренировки, ще потвърди, че хранителната добавка е изключително важна за пълноценната тренировка.Чрез приема на това средство вие значително подобрявате вашата физическа издръжливост и това ви прави много по-дейни и активни, когато сте решили да разнообразите деня си, посвещавайки се на няколко часа в залата.Посредством приема му, вие не ще чувствате засилена умора след като сте отделили някакво време за спорт.Мускулите се възстановяват много по-бързо от обичайното и няма да се налага да преживеете неприятна мускулна треска, която обикновено е причина да пропуснете следващите няколко тренировки в залата.Надяваме се да сме ви били полезни и благодарение на написаното сами да можете да вземете решение дали да стартирате с приема на креатин или да го отложите за след някакъв период от време.", "date": "2019.11.12", "title": "Креатин: какви са ползите, ако тренирате"}
{"url": "https://offnews.bg/112/novo-napadenie-nad-medik-ot-barza-pomosht-715301.html", "text": "За пореден случай на агресия над екип на Бърза помощ във Варна съобщи \"Фокус\".Началникът на Спешна помощ в града д-р Мая Рашева заяви, че случаят е от село Каменар, където фелдшер е бил ударен от роднина на пациент. Самата пациентка е дългогодишна \"клиент\" на лекарите.Въпреки инцидента жената е получила помощ. Фелдшерът обаче подал молба за напускане.На място е бил извикан екип на полицията. Медикът е без сериозни рани и травми.„Изключително неприятна ситуация, още по-малко, че въобще не е имало основание за такава физическа саморазправа. Сигналът не е бил спешен, категоризиран е в третата категория, за която може да се отиде и след 2 часа, а колегите са отишли за по-малко от 20 минути на адрес. Каква е причината за агресията, тепърва ще се установява, но колегата е изключително обиден“, коментира д-р Рашева.За инцидента е уведомено здравното министерство и Регионалната здравна инспекция във Варна.", "date": "2019.11.12", "title": "Ново нападение над медик от Бърза помощ"}
{"url": "https://offnews.bg/avto/shofiorski-kursove-kakvi-umenia-ni-davat-vsashtnost-715348.html", "text": "Ако планирате да се сдобиете със заветната шофьорска книжка, е редно да се запознаете малко по-обстойно с това което ще придобиете като умения не само по време на курса, но и след това.Правилата, които са наложени от Държавната автомобилна инспекция (ДАИ) изискват покриването на определен брой часове теория и практика.Минимумът за това е 40 часа теория и 31 часа практика, която е под формата на кормуване.Предвидените часове са малко и се налага да внимавате, за да не се окаже, че не само сте неподготвени за изпита, но и за шофирането в реални условия.Как се провеждат различните шофьорски курсовеНаред с това, че има строго определен хорариум от часове, истината е, че всяка школа определя по собствен начин как да се случват нещата. Придобиването на теоретични знания върви паралелно с практиката.Няма как да сте наясно какво ще научите, само докато стоите на чина. Знаците, които помагат да се упътват водачите са от огромно значение и е невъзможно да не ги познавате.Ако трябва да сме честни, важността на познаването на пътната маркировка и знаци е силно подценявана.Не малко хора смятат, че това има отношение основно и само за , но това разбира се не е така.В ежедневието ви на шофьор ще трябва да вглеждате във всеки един пътен знак, който ще ви дава важни указания, предупреждения и разбира се ще напомня за различните ограничения.Така с избора на  може да бъдете сигурни, че шофьорските курсове ще бъдат не само приятни, но и максимално полезни за вас. Не забравяйте, че и тук важи правилото, че човек се учи цял живот.Винаги може да се сблъскате с нова ситуация, която да ви затрудни. Опитът ще ви помогне да вземете възможно най-доброто решение, но понякога и това няма да е достатъчно.Всеки добър инструктор ще се опита да е максимално честен с вас и ще ви припомня доста пъти, че трябва да внимавате. Всеки път и винаги.Какво трябва да умеете след края на курсаСлед като приключат всички обучителни часове вие трябва да сте отлично запознати с правила за движение по пътищата.Това включва не само познаване на пътните знаци, но и редица други правила, които ще ви помогнат при ежедневното придвижване в автомобил.Нерегулираните кръстовища, липсата на работещ светофар и разбира се ръчното регулиране на трафика от регулировчик не трябва да са стресове ситуации за вас.Ако сте слушали внимателно и най-вече сте прочели Законът за движение по пътищата, всичко това вече трябва да е в главата ви.Дори още по-важно е по време на кормуването да сте придобили увереността, благодарение на която успешно да преминете изпита.Но по-важното от това е да сте слушали и внимавали за всички забележки и съвети, които сте получавали от инструктора си, през времето в което сте били заедно.Как да придобиете увереностТова става по два начина – с времето и с практиката. Ако в началото се притеснявате може да се упражнявате по време на почивните дни, за да не се налага да се съобразявате с интензивния трафик.Наред с това можете да се опитате да анализирате собственото си поведение на пътя. Да направите грешка е нормално, особено ако сте млад и неопитен шофьор. Проблемите идват от ниската самокритичност и надценяването на възможностите.Вероятно сте наясно, че една не малка част от катастрофите се причиняват от млади и неопитни шофьори.Може и да са ви го казали, но ние ще ви припомним. Внимавайте и бъдете наясно, че трябва време, за да натрупате опит.А докато това се случи трябва да внимавате и да не забравяте да се толерантни на пътя, за да може да очаквате и вие да получите същото отношение от колегите си на пътя.", "date": "2019.11.12", "title": "Шофьорски курсове – какви умения ни дават всъщност"}
{"url": "https://offnews.bg/dom/zashto-da-podarite-na-dete-darvena-igrachka-za-koleda-715352.html", "text": "На всички ни е известно, че родителите си приличат в едно – всички се стремят да осигурят най-доброто на децата си и в това няма изключения.Когато една двойка се сдобие с рожба, тя моментално променя своите възгледи и приоритети. Единственото, за което започваме да мислим, е свързано с малките съкровища у дома.Ако досега сте считали, че изборът на играчки не е от особена важност, то уверяваме ви, че грешите.Това какви забавления предоставяте на малчуганите си, ги изгражда като личности в следващите етапи от тяхното развитие, а .Добре би било да го осъзнаете навреме и да подпомогнете изграждането на важни умения и малките си наследници.Няма как да пропуснем точно в този момент да споменем за дървените играчки, които познаваме перфектно, не защото много скоро сме се превърнали в родители, а поради простата причина, че те са били неизменна част и от нашето детство.В следващите редове ще ви стане ясно защо е подходящо за предстоящите коледни празници да зарадвате малките съкровища с , а не с пластмасови такива.Надяваме се да ви бъдем достатъчно полезни и много скоро да можете да взимате правилен избор, без чужда намеса.Дървени играчки – идеалният коледен подаръкОще щом се докоснете до каквато и да било играчка, направена от дърво, усещането е неописуемо.Освен, че ви връхлита носталгия по отминалите и безгрижни дни, вие изпитвате нестихваща нужда да се върнете дори и за миг назад във времето, когато с любопитни очички да хванете в ръцете си онова, с което вашите родители са ви дарили и да го изучавате с малките си ръчички.Моделите от дърво са едни от най-предпочитаните от всички онези родители, инвестирали достатъчно време в това да проучат отделните материали и да си отговорят на въпроса кои от тях са наистина безвредни за децата им.Посредством дървената суровина, използвана при изработката на красивите и образователни мини произведения на изкуството, децата се научават да смятат, да подреждат пъзели, да бъдат по-координирани и по-концентрирани.Друго, за което способстват играчките, е свързано с въображението на малките ви наследници.Не се чудете как и по какъв начин да ги зарадвате, тъй като един от най-забавните подаръци, които могат да открият под елхата, са именно тези играчки.Те гарантирано ще предизвикат блясък в малките очички и ще станете свидетели на това как малкото ви отроче в продължение на часове не изпуска от погледа си новата придобивка.Отделно от това, този вид забавления за малки и по-големи деца, са изключително устойчиви. Няма да се страхувате, че веднъж попаднала на пода или върху друга твърда повърхност, играчката ще престане да бъде функционираща.Дървото е един от най-устойчивите  и здрави материали и наред с всички свои качества, той успява да вдъхне продължителен живот на всяка една фигура.На онези от вас, които все още не са открили правилното място за пазаруване, им предлагаме да посетят онлайн магазина за детски играчки Malchugani.com, където ще открият нестихващо разнообразие от какви ли не дървени играчки, достигащи до тях на достъпни и приемливи цени.", "date": "2019.11.12", "title": "Защо да подарите на дете дървена играчка за Коледа"}
{"url": "https://offnews.bg/offtopic/1400-godishna-ginko-biloba-privlicha-hiliadi-turisti-galeria-715337.html", "text": "Огромна гинко билоба на 1400 години привлича стотици хиляди туристи в Китай всяка година. Дървото се намира зад стените на будисткия храм Гу Гуанин в китайската планина Жонгнан и всяка есен променя цвета си в яркожълто. Дървото е посадено от Ли Шимин - император Тай Дзун (626-649), основател на дистанията Тан (618-907).Гинко билобата е популярна в китайската народна медицина. Използва се за лечение на някои съдови заболявания, както и за подобряване на паметта и концентрацията на вниманието.", "date": "2019.11.12", "title": "1400-годишна гинко билоба привлича хиляди туристи (галерия)"}
{"url": "https://offnews.bg/leka-atletika/ivet-lalova-e-atlet-na-balgaria-za-peti-pat-715292.html", "text": "Най-добрата ни спринтьорка Ивет Лалова бе избрана за Атлет на България за 2019 година в традиционната анкета на списание \"Атлетика\". 35-годишната спринтьорка спечели анкета за пети път с 309 точки пред Радослава Мавродиева с 261 точки и Мирела Демирева с 245 точки. Лалова-Колио е избирана за атлет на България през 2004-а, 2005-а, 2008-а и 2012-а година.  Ивет заслужи признанието за номер едно в България за тази година след един успешен летен сезон, в който покри нормативите на 100 м (11.08 сек.) и 200 м (22.45 сек.) за олимпийските игри в Токио 2020, където ще участва на най-големия световен спортен форум за пети път. Ивет се раздаде за националния отбор през годината и спечели по две победи за България на 100 м и 200 м на европейското отборно първенство във Вараждин, Хърватия и на балканския шампионат в Правец пред хиляди родни фенове. Софиянката, която живее и тренира в Италия, имаше призови места в турнирите от \"Диамантената лига\" и няколко победи за турския си клуб \"Енка\".  Най-тежкото и престижно състезание за годината бе световното първенство в Доха, Катар, където Ивет достигна финала на 200 м и зае седмото място, като остана близо до медалите.  Подгласничката на Ивет в анкета е Радослава Мавродиева, която спечели балканската и европейската титли на гюле в зала и само неприятна контузия й попречи да продължи победния си ход през лятото. Атлет на България за 2016-а и 2018-а Мирела Демирева също покри олимпийския норматив на скок височина за Токио 2020, спечели победи на европейското отборно първенство и балканския шампионат, а на световното в Доха бе във финала. Демирева се класира четири пъти в тройката на турнири от \"Диамантената лига\" през 2019. В допитването във Фейсбук страницата на списание \"Атлетика\" – младият талант в мятането на чук Валентин Андреев спечели приза за \"Любимец на феновете\". Валентин донесе златен медал на България на европейския олимпийски младежки фестивал и оглави световната ранглиста на чук за юноши под 18 години.  Десетката на феновете носи един глас за анкетата на експертите на списание \"Атлетика\". 1. Ивет Лалова-Колио (100 м и 200 м) – 309 точки2. Радослава Мавродиева (гюле) – 2613. Мирела Демирева (скок височина) – 2454. Тихомир Иванов (скок височина) – 2195. Валентин Андреев (чук) – 1576. Александра Начева (скок дължина и троен скок) – 1487. Габриела Петрова (скок дължина и троен скок) – 1118. Георги Цонов (троен скок) – 809. Милица Мирчева (бягания на дълги разстояния) – 4910. Иво Балабанов (бягания на средни и дълги разстояния) – 3511. Мартин Проданов (бягания на средни разстояния) – 3212. Момчил Караилиев (троен скок) – 1313. Инна Ефтимова (100 м и 200 м) – 1014. Митко Ценов (бягания на средни и дълги разстояния) – 915. Веселин Живков (60 м, 100 м и 200 м) – 916. Гени Семковски (бягания на средни разстояния) – 817. Радин Вълчев (60 м и 110 м с препяствия) – 518. Алекс Христов (диск) – 519. Лиляна Георгиева (бягания на средни разстояния) – 520. Антонио Иванов (100 м и 200 м) – 421. Маринела Нинева (бягания на дълги разстояния) – 222. Симона Симеонова (скок дължина) – 223. Изабела Соколова (60 м и 100 м с препятствия) – 0 (70 гласа от феновете)24. Борис Линков (скок дължина) – 0 (58 гласа от феновете) В анкета гласуваха 31 спортни журналисти и експерти, а към техния глас се прибави вота на феновете. Атлетите с еднакъв брой точки са класирани според вота на експретите.   1998 Петър Дачев Светла Димитрова1999 Ростислав Димитров Христина Калчева2000 Петър Дачев Тереза Маринова2001 Ростислав Димитров Тереза Маринова2002 Петър Дачев Тереза Маринова2003 Ивайло Русенов Венелина Венева2004 Георги Иванов Ивет Лалова2005 Момчил Караилиев Ивет Лалова2006 Ваня Стамболова2007 Даниела Йорданова 2008 Ивет Лалова 2009 Момчил Караилиев 2010 Ваня Стамболова2011 Ваня Стамболова2012 Ивет Лалова 2013 Георги Иванов 2014 Георги Иванов 2015 Габриела Петрова 2016 Мирела Демирева2017 Тихомир Иванов2018 Мирела Демирева2019 Ивет Лалова-Колио", "date": "2019.11.12", "title": "Ивет Лалова е Атлет на България за пети път"}
{"url": "https://offnews.bg/futbol/bozhinov-se-zastapi-za-milanov-niama-da-pozvolia-na-nikoj-da-petni-im-715298.html", "text": "Бившият ас на Левски и настоящ такъв на Ботев Враца Валери Божинов сподели пред колегите от \"Гонг\", че няма да позволи да петнят името на Живко Миланов. Повод за изказването на Божигол е обвинението, което отправи Петър Курдов към защитника на \"сините\". Легендата на 26-кратните шампиони заяви, че бранителят играе срещу Петър Хубчев. \"Ако е някой друг футболист, човек все пак може да си помисли нещо. Залагам си името и авторитета, че Живко няма как да е играл срещу Хубчев.Това никога не може да се случи. Той обича Левски повече и се хвърля във всеки мач на 100%. Много добре го познавам и знам какъв футболист и човек е. Играли сме заедно в Левски. Няма да позволя на никой да петни името му. Смятам, че Левски и самият Петър Хубчев трябва да излязат с позиция по този случай и да опровергаят тези измислици. Уважавам Петър Курдов, тъй като е дал много на Левски като футболист, но не може някоя сутрин да се събуди и да говори подобни неща. Може да критикува, но не да набеждава. Като футболист Курдов сигурно е губил мачове. Живко сам си призна след двубоя с Ботев, че не е изиграл добър мач, но това не означава, че не е искал да играе. Роналдо и Меси също са имали слаби периоди, но никой не е говорил подобни измислици. Прави ми впечатление, че когато Левски побеждава, всички мълчат и не се появяват. Когато обаче загуби един мач, доста хора само критикуват. Всеки отбор може да загуби.Левски ще бъде силен, когато е обединен. Проблем пред клуба е късата резервна скамейка. Излязат ли 2-3 играчи, няма кой да ги замени\", каза Божинов.", "date": "2019.11.12", "title": "Божинов се застъпи за Миланов: Няма да позволя на никой да петни името му"}
{"url": "https://offnews.bg/temida/ukazat-na-prezidenta-za-ivan-geshev-izleze-v-darzhaven-vestnik-715306.html", "text": "Президентският указ за връщане на Висшия съдебен съвет на предложението за назначаване на Иван Гешев за главен прокурор излезе в Държавен вестник.Следващата стъпка е ВСС да прегласува единствената кандидатура и това ще стане в четвъртък.Според законодателството ни съдебните кадровици могат да прегласуват или да започнат нова процедура. Сегашният началник на държавното обвинение Сотир Цацаров вече обяви, че отново ще гласува за Гешев.Възможностите пред президента са да се обърне към Конституционния съд, освен това не е длъжен да подпише веднага указ при повторно избиране на Гешев.", "date": "2019.11.12", "title": "Указът на президента за Иван Гешев излезе в \"Държавен вестник\""}
{"url": "https://offnews.bg/112/3-dni-izdirvat-64-godishna-turistka-v-rila-715303.html", "text": "Планински спасители издирват трети ден туристка в Рила, съобщават от ПСС, цитиранa от Нова телевизия. Жената е на 64 години и е предприела сама преход в Мальовишкия дял на планината, но от следобедните часове в неделя нейните близки са загубили контакт с нея, съобщават от ПСС.Сигналът за изчезването ѝ е подаден в неделя.Акцията е подновена в понеделник сутринта, като в нея се включват още петима спасители от Самоков и двама доброволци. Те започват обход и претърсване на всички маркирани трасета, но без резултат.По данни от нейните близки, жената е с тъмни дрехи, сливащи се с каменистия терен.Осигурен е хеликоптер от автобаза Крумово за облитане и оглеждане на по-голям район.Поради рязкото влошаване на времето и появилия се силен вятър полетът е задържан.Планински спасители са готови да излетят във всеки един момент.Издирването продължава и днес, като към спасителите от Самоков се присъединиха доброволци от София и Пловдив.В акцията участват и две кучета.", "date": "2019.11.12", "title": "3 дни издирват 64-годишна туристка в Рила"}
{"url": "https://offnews.bg/medii/72-ot-balgarite-slediat-novini-vseki-den-715300.html", "text": "72% от българите следят новини всеки ден, показва изследване на Нилсен Адмосфер България и Български Национален Панел, проведено сред интернет потребители от панела.Телевизията запазва водещата си роля в света на новинарските медии. Това се отнася в най-голяма степен за хората над 55 години. Традиционни медии като радиото и печатните издания (всекидневниците) са далеч по-малко използвани като източник на информация - съответно от 24% и 6% от анкетираните.След телевизията, най-следени като източник на новини са социалните медии и новинарските сайтове (виж инфографиката).Най-активно респондентите се интересуват от вътрешни новини, показва още проучването.", "date": "2019.11.12", "title": "72% от българите следят новини всеки ден"}
{"url": "https://offnews.bg/112/dzhip-ubi-27-godishen-mazh-na-simeonovsko-shose-715287.html", "text": "27-годишен мъж е загинал при пътен инцидент на бул. \"Симеоновско шосе\" в София, съобщиха от пресцентъра на МВР.По първоначални данни мъжът е пресичал пътното платно на булеварда, когато е бил блъснат от лек автомобил.От удара пешеходецът е починал на място.Сигналът за инцидента е подаден малко преди 7 часа тази сутрин.Водачът на автомобила е задържан в Първо РУ.На мястото на инцидента е извършен оглед.По случая е образувано досъдебно производство.", "date": "2019.11.12", "title": "Джип уби 27-годишен мъж на Симеоновско шосе"}
{"url": "https://offnews.bg/zdrave/aleksandrovska-bolnitca-s-tarzhestvo-za-140-godishnia-iubilej-715296.html", "text": "Днес в НДК, екипът на най-старата университетска болница „Александровска“ ще отбележи тържествено 140 години от създаването ѝ, в присъствието на ключови фигури на държавния, обществения и културния елит на страната, дипломатически лица, партньори и приятели на болницата. ИсторияНа 23 май 1878 г. в отговор на потребността от болница за жителите на София, губернатор Пьотр Алабин дава предложение за създаването ѝ. Година по-късно, съгласно клаузите на Берлинския договор, руската военновременна болница напуска страната и оставя почти цялото си имущество заедно със своите 45 болни за долекуване. На нейно място през 1879 г. се създава Софийската първостепенна болница със статут, задачи и функции на национална медицинска институция. Пет години по-късно, документът с предложението на тогавашния Висш медицински съвет болницата да се именува „Александровска” в чест на княз Александър Батенберг. На 18 октомври (по стар) или 30 октомври 1884 г. (по нов стил) новата Александровска болница е осветена тържествено в присъствието на Негово Височество княз Александър.ЕкипВ лечебното заведение работят 1509 души. От тях 490 са лекарите, 78 от тях са хабилитирани лица /25 професори и 53 доценти/, 227 са едновременно и преподаватели в Медицински университет – София, 186 имат научна степен „Доктор” и „Доктор на медицинските науки”. Медицинските специалисти са общо 474. Всички тези служители лекуват повече от 34 000 пациенти годишно. Заедно с консултираните в Спешно отделение и Консултативно-диагностично-приемен център, броят на преминалите болни през лечебното заведение надхвърля 250 000.ВъзможностиПрез 2015 г. със средства на Световна банка е осигурена система за производство на изотопи (Глюкоза F18) за нуждите на позитронно-емисионната томография (ПЕТ скенер) на Клиниката по нуклеарна медицина, на стойност 5 200 000 лв. (2015)В края на 2018 г. е закупен със собствени средства последен модел ПЕТ/КТ с възможност за извършване на всички видове хибридни образни изследвания с безкомпромисно качество. Започна собствено производство на уникални изотопи за диагностика и лечение на специфични заболявания в областта на онкоурологията, ендокринологията, неврологията, кардиологията и др.От ноември в Клиниката по нуклеарна медицина се извършват нов тип изследвания на онкологични заболявания на простатата с галий. Заедно с допълнителното оборудване - робот Да Винчи, съвременна лазерна апаратура и система за фюжън биопсия, стартира първия в България Център за комплексно обслужване на болни с простатен карцином.Възобновена е дейността на ДНК лабораторията в Клиниката по съдебна медицина с най-модерното оборудване в България.В „Александровска“ работи единствения у нас референтен Европейски център за лечение на болестно затлъстяване, сертифициран от Европейската асоциация за борба със затлъстяваването и Световната асоциация по бариатрична хирургия.За последните четири години преподавателският състав има 2285 публикации в български списания, 1056 в чуждестранни списания, 437 участия в монографии и сборници, 2376 участия в национални форуми, 1 351 участия в международни форуми, общ импакт фактор 2771.", "date": "2019.11.12", "title": "Александровска болница с тържество за 140-годишния юбилей"}
{"url": "https://offnews.bg/politika/kmetat-na-pernik-vrashta-za-prerazglezhdane-reshenieto-za-vodnia-rezhi-715322.html", "text": "Новият кмет на Перник Станислав Владимиров връща за преразглеждане предложения от ВиК график за воден режим, според който перничани ще имат вода само във времето от 16 до 22 часа, съобщи БНР.Владимиров обяви днес решението си веднага след встъпването си в длъжност. Според него  е необоснован и много драстичен.\"Ситуацията е спешна. Така че аз, връщайки това предложение на ВиК- дружеството, ще изискам в рамките още на утрешния ден нова информация, която да бъде предоставена на перничани, и няколко варианта за водния режим, но на база на достатъчна информираност - как е взето това решение и на каква основа се е стъпило, за да отидем на толкова драстична мярка\", каза Владимиров.В първата си реч пред новия Общински съвет Владимиров заяви, че ще работи само с двама зам.-кметове. Ще подкрепи всяко предложение, което е в интерес на Перник, но няма да се договаря в кабинети и офиси, когато това не е пред очите на перничани.", "date": "2019.11.12", "title": "Кметът на Перник връща за преразглеждане решението за водния режим"}
{"url": "https://offnews.bg/politika/parlamentat-s-izvanredno-zasedanie-zaradi-parite-za-nzok-i-pensii-prez-715262.html", "text": "Народното събрание ще заседава извънредно днес, за да гласува проектобюджетите за 2020 г. на Националната здравноосигурителна каса (НЗОК) и държавното обществено осигуряване (ДОО) на първо четене.НЗОКВ приходната част на бюджета се очаква да постъпят общо приходи и трансфери в размер на 4,744 млрд. лева, с 445,1 млн. повече от 2019 г. Милиард и 243 милиона ще отидат за лекарства и медицински изделия. 2,247 млрд. са заложените средства за болнична медицинска помощ. И по двете пера има увеличения - съответно със 126 млн. лева и с 245,8 млн. лева. За дентална помощ са предложени 179,8 млн. лв., с 12,8 млн. повече, отколкото през 2019 г.Бюджетът е палиативен и поддържащ жизнените функции, но не и креативен - коментира председателят на Националното сдружение на общопрактикуващите лекари д-р Любомир Киров при представянето на проекта на съвместното заседание на здравната и бюджетната комисия в НС.Според председателя на Асоциацията на индустриалния капитал в България Васил Велев проектобюджетът задълбочава диспропорциите в разходите за болнична помощ и медикаменти, от една страна, и тези за здравна превенция. Сега съотношението е 8:1. Средното в ЕС е 2:1. С настоящия проектобюджет тази диспропорция се задълбочава, като разходите за болници и лекарства се увеличават с 12%, а за здравна превенция - средно със 7%.От Българската търговско-промишлена палата също не подкрепиха проекта заради липсата на увеличен контрол при разходването на публичните средства и на електронно здравеопазване - две неща, за които настояват от Палатата.От БСП също се обявиха против проекта с мотиви, сред които: не е налице намаляване на доплащанията; не е налице остойностяване на медицинските дейности, нито на труда на медицинските специалисти. Нигяр Джафер (ДПС) отбеляза, че липсва устойчиво решение на проблеми, като ниското заплащане на медицинските специалисти, липсата на перспектива пред общинските болници и рискът от фалита им. Тя заключи, че бюджет 2020 отново е бюджет на отдалечаваща се реформа.Принципно подкрепят бюджета от зъболекарския съюз, които са доволни от увеличението на парите - въпросните 12,8 млн. лева отгоре ще позволят получаването на безплатни протези от пациентите над 65 г. От БЗС обаче искат по-адекватен бюджет 2021 г. по отношение лечението на пациентите над 18 г. Подкрепиха бюджета и от ПГ \"Обединени патриоти\".ДОО12,455 милиарда е бюджетът за държавното обществено осигуряване през 2020 г. 10,577 млрд. от тях (85%) ще отидат за изплащане на пенсии.Бюджетът за догодина предвижда увеличение с 6,7% на пенсиите, отпуснати до 31 декември 2019 г., считано от 1 юли. Също оттогава и със същия процент се повишава минималната пенсия за стаж и възраст и социалната пенсия. Запазва се таванът на пенсиите на 1200 лв., както и минималният и максималният размер на обезщетението за безработица (от 9 лв. до 74,29 лв.).Очаква се броят на пенсионерите през 2020 г. у нас да е около 2,137 млн. души. Средната пенсия ще достигне 412,28 лв. Номиналното нарастване е 8% при очакван среден размер на пенсията за 2019 г. от 381,74 лв.Почти всички фондове на държавното обществено осигуряване остават на дефицит. Най-големият е във фонд \"Пенсии\" - 3,918 млрд. лева. Остава нерешен един от системните проблеми на социалното осигуряване - всички фондове, с изключения на малкия \"Трудова злополука и професионално заболяване\", са на дефицит, изтъкна Хасан Адемов (ДПС), който по тази причина отказа да подкрепи проектобюджета. Според него не са видими резултатите от реформата, започнала през 2016 г.", "date": "2019.11.12", "title": "Парламентът с извънредно заседание заради парите за НЗОК и пенсии през 2020 г."}
{"url": "https://offnews.bg/tenis/tcitcipas-s-parva-pobeda-nad-medvedev-715271.html", "text": "Гръцкият тенисист Стефанос Циципас постигна първи успех в кариерата си над руснака Даниил Медведев, след като го победи със 7:6 (5), 6:4 в първи мач от група “Андре Агаси” на Финалите на АТП в Лондон.21-годишният Циципас имаше пет загуби в пет мача срещу Медведев до този момент, но днес се представи много стабилно в зала “О2” в столицата на Великобритания, за да спечели дебютния си мач в престижната надпревара.В първия сет и двамата тенисисти бяха солидни на сервис, като имаше само една възможност за пробив пред Циципас, която той не успя да реализира.В тайбрека обаче гъркът бе по-решителен в ключовите моменти и се наложи със 7:5.Във втората част Циципас продължи да стои по-добре на корта и се възползва от шанса си, за да пробие в деветия гейм, след което да затвори мача на собствен сервис след час и 42 минути игра, като не даде нито една възможност за пробив на опонента си в целия двубой.", "date": "2019.11.12", "title": "Циципас с първа победа над Медведев"}
{"url": "https://offnews.bg/sviat/dzhimi-kartar-v-bolnitca-za-mozachna-operatcia-715275.html", "text": "39-ият американски президент Джими Картър (1977–1981) е приет в болница в Атланта за процедура с цел намаляване на вътречерепното налягане.Налягането се увеличило след кървене вследствие на скорошни падания на 95-годишния президент, се казва в съобщение на център \"Картър\", цитирано от Ройтерс.Процедурата ще бъде извършена в университетската болница \"Емори\" във вторник сутринта местно време.Съпругата му Розалин е до него, допълват от \"Картър\".Демократът Джими Картър е най-възрастният жив американски президент. След мандата си се кандидатира за нов, но бе победен от Роналд Рейгън. След като напусна Белия дом, Картър продължи с хуманитарна работа чрез център \"Картър\". За нея той получи Нобелова награда за мир през 2002 г. През месец май Картър претърпя операция заради счупена тазобедрена става след падане в дома му в Джорджия.", "date": "2019.11.12", "title": "Джими Картър в болница за мозъчна операция"}
{"url": "https://offnews.bg/sviat/izraelskata-armia-ubi-lidera-na-isliamski-dzhihad-715302.html", "text": "Израелската армия уби командира на палестинската екстремистка групировка \"Ислямски джихад\" и неговата съпруга при прицелен удар по дома им в Ивицата Газа призори днес, съобщиха Ройтерс и БТА.Според радио \"Кан\" при атаката са ранени още трима души.\"Ние току-що нанесохме удар по командира на \"Ислямски джихад\" Баха Абу Ал Ата в Газа\", съобщи на английски език командването на израелските отбранителни сили на сайта си в Туитър. \"Той бе пряко отговорен за стотици терористични атаки срещу израелски цивилни и войници, включително с дронове и ракети\", съобщи командването, като добави, че Ал Ата е бил ликвидиран непосредствено преди да осъществи следващата си атака.Лидерите на палестинското ислямистко движение Хамас, което контролира ивицата Газа, се заканиха да отмъстят за убийството на Баха Абу ал Ата, командир на военното крило на Ислямски джихад, предаде Асошиейтед прес.Най-малко 50 ракети бяха изстреляни тази сутрин по Израел от палестински радикали от ивицата Газа. Двайсет от тях бяха прехванати от израелската противовъздушна система \"Железен купол\", съобщи израелската армия, цитирана от БТА.Сирените за въздушна тревога няколко пъти прозвучаха днес в Тел Авив и околни селища, в големите градове Ашдод и Ашкелон и в районите около Газа. Според израелското държавно радио \"Кан\" една от ракетите е улучила и повредила жилищна сграда в южната част на страната. Няма данни за жертви.", "date": "2019.11.12", "title": "Израелската армия уби лидера на 'Ислямски джихад'"}
{"url": "https://offnews.bg/nashite-avtori/teodora-dimova-merkel-i-kopnezhat-po-otsastvie-na-komunizam-715280.html", "text": "Коя е нишката, която може да бъде проследена във всяко твое произведение, защото често се коментира как описваш човешкото страдание?Да, можем да го наречем и нишка. А може и „място“, или „състояние“, или „тон“. Ако не съм на това място и в пълна концентрация, не мога да пиша. На това място зная всичко за героите си, за романа, за драматургията му, виждам жестовете на героите си, походката им, чувам думите им. Когато отпадна от него, си спомням една десета - и тази десета е безсмислено да бъде записвана. Мястото изисква самодисциплина, душевна хигиена, някакъв писателски вид аскеза. Не можеш да се вълнуваш от изборите, примерно, да се гневиш, да четеш хейтърства и празнобърборене, да следиш кой какво бил написал във Фейсбук и после да седнеш пред компютъра и да създаваш литература. Просто не може.„Празнобърборене“ слято - признавам, че е вид принос към езика. Нещо като “ultracrepidarian” към английския, с онази препратка към Апелес и обущаря (смях). Но: имаш невероятен усет и контрол над метафорите - и затова ще те помоля именно с метафора да опишеш днешна България; а след това, и една утопична България. Защото вече твърде много „опростяваме“ всичко, за да ни разберат „хората“, а нашата работа би трябвало да е в това постоянно да ги приканваме да стават по-любопитни, по-умни, да анализират повече.Разграден двор - за днешна България. За едно утопично Отечество – погледни къщите отпреди 30-те години в София и в страната. Красотата им, строгостта им, няма и помен от помпозност, едва ли ще откриеш дори една единствена грозна сграда сред онези, построени след Освобождението. Погледни изражението на предците ни по снимките – честни лица, строги, пуритански дори, научени, че се забогатява с много труд, че истинската ценност е да служиш чрез труда си на другите. Защо реално не се състоя истински преход (или пък не завърши) - и накъде да се върви?Оказа се, че преходът е бил контролиран от ДС, че е имало много внедрени хора, които са диктували посоката, както и днес продължават да я диктуват. А и тези, които бяха в политиката в първите години, бяха крайно неопитни - така, както ние, които стояхме по митингите, бяхме крайно наивни. Ние дойдохме в Синята идея директно изплюти от комунизма, за нас Синьото, Дясното пространство (дори и днес!), продължава да бъде наситено с някаква сакралност, със святост. Добре, съгласна съм, че това са силни думи, дясното е наситено с онзи деветдесетарски/късновъзрожденски копнеж по свобода, справедливост, отсъствие на комунизъм. А отсъствие на комунизъм означава да бъдем одухотворени, да имаме ценностна система, да имаме свободата да изричаме мнението си, да сме отърсени от всякаква подозрителност към ближния си, да го обичаме, а не да го мразим, да творим, а не да се вайкаме, да вършим работата си съвестно, а не през пръсти. Един от големите провали е в това, че не си обяснихме истински какво се случи по време на тоталитарния режим у нас. Като че ли това кощунство просто беше обобщено, отбелязано като някакъв неприятен епизод.Няма изводи, няма и грам съзнание за пораженията, които тепърва ще дават отражение. Късно ли е вече?Напълно съм съгласна с това, което казваш. Закъсняхме, да, но не фатално, все още има надежда. Всеки един поотделно не си свърши работата.Не всеки, не непременно.Може би да, но включвам себе си на първо място, защото наскоро на една конференция в СУ една преподавателка ме попита – а можехте ли да напишете романа си „Поразените“ през деветдесетте? Отговорих й абсолютно честно – не, и дума не можеше да става. Тези уродливи паметници от соца – оказа се, че живеят вътре в нас. Трябва първо от себе си да ги премахнем - и чак след това да събаряме МОЧА. Бих казала, че след това той сам ще падне.Сещам се как се появи импулсът ми да напиша споменатия роман. През 2016 бях на 1 февруари – деня за почит на жертвите на комунизма - пред паметника им край НДК. Бяхме максимум двеста души, приличаше на частна панихида, направена от роднините и близките. Нямаше нито микрофон, нито официални лица, нито държавни слова. Бях толкова потисната от този факт. После си помислих – а колко малко книги са написани от името на жертвите. Всъщност, мислех си, как може съвременната българска литература да не се е обърнала към този период? И няма да забравя момента, в който ме порази мисълта – добре, а аз какво съм направила? Аз написала ли съм нещо? Нали и аз съм част от съвременната българска литература? Изпитах смесица от срам, вина, гузност, идваше ми да се разплача. Искам да кажа – как сме склонни първо да обвиняваме другите, а едва след това да обърнем поглед към себе си.Каква е основната грешка на българските политици в последните 30 години?Липсва им едно единствено нещо – излъчването на Меркел. Вгледайте се в лицето й. Първото нещо, което улавяте, е почтеност. Почтеност, стъпила на ценности, вкоренени във възпитанието й, в светогледа й, в отношението й към хората. Хората с такова излъчване в България или се оттеглят, или не участват в политиката въобще, или пък на тях не им се дава възможност да стигнат до лидерските места, още по пътя към тях са отстранявани. Още по-хубави думи мога да кажа за Тачър. Това отсъства при нас.Една от темите, за които не се говори, е дистимията – т.е. състоянието на „обездуховяване“ в източните демокрации. Т.е. разпадът на духовността и на християнските ценности, който директно може да се проследи в категоричното широко разпространено опростяване и пошлостта. Как да се отървем от новия „дявол“ - консумеризма?Прави ли ти впечатление как двайсетгодишните говорят на непознати на „ти“ и на „чао“? А те от кого са отгледани и възпитани? От поколението, което коментираше какво се случва в къщата на Биг Брадър и слушаше чалгата на Слави Трифонов, а сега се радва на риалити-форматите. Можем ли да обвиним тези двайсетгодишни, че им липсва елементарно възпитание? Откъде да знаят, че има и друго поведение? Или ако има – то е скучно, тъпо, старомодно. Старомодно е да си приветлив и любезен с другите, да гледаш да ги облекчиш, а не да ги ритнеш. Така виждат света кукловодите на прехода им, чиито лица и имена не познаваме. Те – прословутите „те“ - знаят, че такива хора се манипулират много по-лесно. Че на тях можеш днес да им кажеш да гласуват за Игнатов, а другата седмица да им внушиш да гласуват за Манолова. И те наистина да го направят. Поне 20 000 гласа от Демократична България са отишли за Манолова! Скептична съм за българската устойчивост на „новия“ дявол. Нови дяволи няма. Злото никога не е едно и също, то само сменя формата си, докато в същността си остава такова, каквото е било винаги. Източното православие се разполага почти изключително върху колективни ценности, докато протестантите на Запад са много по-пригодени за този нов „индивидуален“ свят, в който се налага да живеем. Според теб как може едно изначално колективистично, кланово общество като нашето (по Хофстеде), да се пригоди към студения индивидуален свят?За един човек, зазидал се в своя егоизъм, суета и комфорт, се оказва много по-трудно да живее в съвременния свят, отколкото човек, отворил се към другите, участник в общност – на приятели, на колеги, на църквата. Това е и първото, най-болезнено разчупване на самозазиждането – на първо място да помислиш за другия, а не за себе си. Това е рефлекс, който се създава в продължение на дълго време. Защото индивидуалният свят остава несподелен, затова той е и студен, и неуютен, и еднообразен, и в крайна сметка отегчително скучен. Индивидуалният свят не може да придобие онази пълнота, за която човек е призван, ако остане сам за себе си. Индивидуалният свят непременно трябва да е населен с много хора, с много интереси, с неизчерпаемо любопитство съм другия.Обясни християнската си вяра. Да, тя от Св. Августин насам трябва да е „необяснима“ (“Credo ut intelligam”, “Ama Deum et fac quod vis”, откъдето и леко сбърканото „прозвище“ на Моцарт), но все пак си писател. Импровизирай.Както мнозина вярващи хора днес в България, и аз минах преди това през източните учения, Щайнер, Дънов, Блаватска, врачките, хороскопите, астрологията, какво ли не. Затова толкова много говоря за вярата, защото зная в какво напрежение са хората, които я търсят, които все още не я познават, колко изоставени и злощастни се чувстват. Ако човек, търсещ духовност, попадне на истинските ценности на православието или се срещне с истински духовник, той не би се лутал. Тъжното е, че нашето православие предлага повече ритуали, а няма кой да откликне на духовните потребности, да утеши или поне да обясни, както казваш. Много хора в труден момент търсят психолог, психотерапевт или други подобни. И през ум не им минава, че Църквата би могла да им помогне.Защо да се изследват именно християнските ценности и персонажи - както в творбите ти? И то с толкова изтънчен усет, който няма нищо общо с комерсиализацията и митологизирането на Библията, или пък с фундаменталния ляв фанатизъм, така характерен за много новородени западни течения?Ще ти отговоря като вярващ човек, незомбиран, надявам се. Защото смятам, че няма по-важна среща в един човешки живот от срещата с християнската вяра, с Христос. Перспективата към света и към самия теб внезапно се променя, някак се фокусира, придобива смисъл. Изведнъж проглеждаш за нещата такива, каквито са, а не размътено, „като през огледало“. Огледалата по времето на апостол Павел са били мътни, отразявали са неясно образа. Друг е въпросът защо на едни се дава този дар, а на други не - доколко това зависи от човека, доколко от Бога. Това е тайнство, опитвала съм се да го разгадая и, разбира се, не съм успявала. То е като в притчата за сеяча – различните семена дават различен плод, според почвата, тоест според човека.А каква всъщност трябва да е ролята на политиците в построяването на обществения живот, и как се е променила тя от Освобождението през годините до днес?Тази година се появи книгата на проф. Веселин Методиев за Константин Стоилов „Един много добър човек“. Хубаво би било нашите политици да прочетат тази книга, но едва ли ще го сторят. През активния си живот като депутат той е отстоявал принципа на страх от Бога и срам от хората. Днес, най-общо, можем да кажем, че няма нито срам, нито страх - нито от Бога, нито от човеците. Има издевателство над гласоподавателя, манипулации, безочливост, лъжи. На тези, а и на предишни избори ми направи впечатление как политиците не се притесняват от големия брой негласуващи. За тях е важно да бъдат избрани. Такъв политик не може да е истински лидер в обществения живот.Неограниченият достъп до информация: дали съзнаваме, че цялата тази информация всъщност е и огромна отговорност? Така се раждат отвратителните по форумите, които навремето си седяха и крещяха само на маса.Форумите избуяха с такива крясъци, но те са и израз на свободата на словото, в случая на прелюбодейство със свободата на словото. С кои свои страхове се справяш чрез литературата? Има ли теми, които трябва да си останат в сферата на „измисленото“, за да могат да бъдат „осмислени“?Травмите – лични или обществени – трябва да се изговарят, да се артикулират. Това е същността на психоанализата, това е и същността на изповедта.Юнг би поспорил (смях).Да, но имам предвид следното: едни го правят на кушетката пред психоаналитика, други го полагат в нозете на Христос. Когато назовеш и изречеш греха, той някак се отделя от теб, отпада. Друг го поема и облекчава твоето страдание. В моите книги няма почти нищо измислено. Не отричам литературата, в която го има, но мен то малко ме вълнува. При мен осмислянето става през онова фокусиране, за което споменах.И неизбежно: баща ти (класикът Димитър Димов – б.а.) е единственият ни „толстоист“, поне по моему. Аз лично – задочно, разбира се – се учих от него на просвещенски хуманизъм, йовковска литературна „доброта“ на проникновението, и нещо, което наричам „градивна интровертност“. Ти, обаче, какво научи от него?Аз също го познавам предимно от книгите му, бях твърде малка, когато почина и спомените ми са детски. Може би една от най-отличителните му черти е била неговата добронамереност. Бил е и леко насмешлив към недъзите на хората, но никога саркастичен. Имал е съзнанието за своята изключителност и харизма, но никога не го е натрапвал на околните. А иначе се удивлявам на мащабността, финеса и изтънчеността в романите му, абсолютно нетипични за нашата действителност. Самият негов поглед към света го облагородява и претворява. Вижте например как описва бедните, крайни квартали на Дупница в „Тютюн“. Те придобиват друг живот, чар, наситена с печал красота. Мога да говоря много за романите му, но не би било проява на скромност.И все пак, ако позволиш: търся тук някаква мета-връзка, съвсем далеч от глупостите тип „какво е да си дете на класик“. Понеже смея да кажа, че съм го изследвал: Димов, съзнателно или не, е важна част от българския модернизъм, и страшно ме вълнува къде културологично сме сега в литературата и изобщо, 70-тина години след него.Половината от този период е в тоталитарния режим, а другата половина е без идеологическите регулатори. Оказва се, че свободата не е гаранция за висока литература, така както и желязната хватка на социалистическия реализъм не се оказа пречка пред истинския талант. Единственият гарант е силата на света на твореца. По парадоксален начин тази сила надмогва влиянието на външните фактори. Цената, обаче, е много висока. В случая с „Тютюн“ неговият автор не написа друг роман след него. „Скандалът“ с този роман оказа своето влияние. Баща ми, уви, почина в най-плодотворната за един писател възраст.Oще: на ", "date": "2019.11.12", "title": "Теодора Димова: Меркел и копнежът по отсъствие на комунизъм"}
{"url": "https://offnews.bg/112/vlak-blasna-kola-mezhdu-krumovo-i-asenovgrad-ima-postradali-715281.html", "text": "Влак е блъснал кола в междугарието Крумово - Асеновград. Има пострадали, съобщи Национална компания \"Железопътна инфраструктура\" (НКЖИ). Оттам не уточняват колко са те и какво е състоянието им.Сблъсъкът е станал към 7 ч. сутринта на прелез с ръчни бариери.Вследствие на инцидента движението в междугарието е прекъснато.На място са изпратени екипи на полицията и НКЖИ, които проверяват причините за случилото се. По първоначални данни бариерите не са били спуснати в момента на инцидента и вероятната причина за сблъсъка е човешка грешка.", "date": "2019.11.12", "title": "Влак блъсна кола между Крумово и Асеновград, има пострадали"}
{"url": "https://offnews.bg/politika/dbg-nastoiava-za-mashinno-glasuvane-i-aktivna-registratcia-na-izbori-715282.html", "text": "\"Движение България на гражданите\" започва инициатива за машинно гласуване и активна регистрация, съобщиха от партията.Според ДБГ последните местни избори са били \"безобразно манипулирани\" и е нужна незабавна промяна. \"От ДБГ имаме предложения – машинно и електронно дистанционно гласуване и активна регистрация. Започваме инициатива за въвеждането им още сега, за да има достатъчно време до следващите избори през 2021 г. да се гарантира тяхната сигурност. Ще настояваме да бъдат включени в бюджет 2020 г., който се обсъжда в момента\", заяви Димитър Делчев, председател на ДБГ, пред телевизия „Европа“ .\"На тези избори около 600 хил. бяха невалидните бюлетини, което унищожи гласа на близо 15% от хората. С машинното гласуване това нямаше да стане и вотът на всички щеше да бъде отчетен\", заяви още Делчев. Той добави, че само чрез активна регистрация ще се изчистят списъците от „мъртви души“, които са около 1 млн. в цялата страна. Това ще попречи на партийните брокери да трупат преднина, като гласуват от името на фантоми, смята лидерът на ДБГ.Когато се заровиш в протоколите се виждат много притеснителни неща – има разлики в качените на сайта на ЦИК протоколи и тези, които имаме от застъпниците, посочи Делчев и добави, че в избирателните списъци на втори тур е имало 101 хил. души по-малко.Излиза, че според властта 101 хил. души или са напуснали, или са починали за 1 седмица, което е невъзможно. Напасването и сглобяването в ОИК и СИК на тези избори мина всякакви граници, а купуването на гласове беше безобразно – по светло, пред големи търговски вериги. Подадохме над 20 сигнала в изборния ден, но органите на реда реагираха прекалено бавно и не последва нищо, каза още Делчев.", "date": "2019.11.12", "title": "ДБГ настоява за машинно гласуване и активна регистрация на избори"}
{"url": "https://offnews.bg/obshtestvo/propusk-v-zakona-za-zdraveto-e-pozvolil-zloupotrebata-s-telk-v-pazardz-715283.html", "text": "Дупка в закона за здравето е дал възможност за злоупотребата с ТЕЛК-ове в Пазарджишката болница, намекна бившият социален министър и сегашен председател на парламентарната социална комисия Хасан Адемов пред бТВ. Затова трябва да бъдет направени корекции в нормативния акт и те могат да бъдат предложени от здравното министерство или депутатите, допълни той.\"Всеки един народен представител може да ги внесе. Министерството на здравеопазването е в правото си да направи тези промени”, заяви Хасан Адемов.\"Ако някой си е позволил да нарушава текстовете в закона и ако има документи с невярно съдържание, има съответните състави, пред които да отговаря. Всички възможни проверки ще бъдат извършени по отношение на болницата в Пазарджик\", допълни депутатът.Той обясни, че в закона има 4 хипотези, които позволяват на лекарите в ТЕЛК-овите комисии да си направят отвод. Те обаче не касаят други членове или председател.„В момента в България работят 74 ТЕЛК-ове, които са към държавни и общински болници. В тези комисии работят хора с призната лекарска специалност и с минимум 5 години стаж. Всеки ТЕЛК има председател и поне двама членове”, обясни д-р Адемов.Той допълни, че тези лекари са в трудово-правни отношения с директора на лечебното заведения. А хората, които искат да се явят на ТЕЛК в определен град трябва да имат постоянен или настоящ адрес в региона от 3 месеца. „Трябва да си жител или да имаш постоянен или настоящ адрес. Второ – трябва да имаш набор от документи, които ги предоставяш в регионалната картотека по медицинска експертиза към РЗИ”, каза още бившият социален министър.", "date": "2019.11.12", "title": "Пропуск в закона за здравето е позволил злоупотребата с ТЕЛК в пазарджишката болница"}
{"url": "https://offnews.bg/sviat/shte-svali-li-izborat-na-nov-glaven-prokuror-pravitelstvoto-na-moldova-715269.html", "text": "Молдовският парламент ще гласува днес вота на недоверие към правителството на премиера Майя Санду, поискан от Партията на социалистите заради напрежението покрай избора на нов главен прокурор в страната.Конфликтът възникна около избора на нов главен прокурор, който, според властите, ще има ключова роля в реформата на правосъдната система и демонтирането на системата, изградена от олигарха и бивш лидер на Демократическата партия Владимир Плахотнюк. Премиерът реши лично да избере кандидатите за тази позиция, но Партията на социалистите се противопостави. Оттам обясниха, че инициативата на Санду не е обсъждана в коалицията и противоречи на конституцията. Според основния закон на страната Висшият прокурорски съвет предлага кандидат за главен прокурор за одобрение от президента.Социалистите поискаха вот на недоверие, който ще бъде обсъден на заседанието, което започва в 10 ч. днес.", "date": "2019.11.12", "title": "Ще свали ли изборът на нов главен прокурор правителството на Молдова: вот на недоверие днес"}
{"url": "https://offnews.bg/politika/v-sofia-niamalo-tezhki-izborni-narushenia-vodeshti-do-kasirane-na-izb-715284.html", "text": "ЦИК няма информация за тежки нарушения на изборния процес в София, които биха могли да предизвикат касиране на вота, заяви говорителят на комисията Александър Андреев пред бТВ. Повод за коментара му бе искането на Мая Манолова за касиране на вота. Гражданският кандидат-кмет загуби балотажа срещу претендента на ГЕРБ Йорданка Фандъкова.\"Административният съд трябва да реши дали внесените от Мая Манолова жалби и доказателства към тях са достатъчни за касирането на вота в София\", уточни Андреев. Разминаванията на данните в някои от изборните протоколи той обясни с това, че при прехвърлянето им от черновата на оригиналния протокол числата не са били правилно записани. Според Андреев процентът недействителни гласове не е толкова висок. Но има проблем с преференциите, тъй като са отбелязани грешно или не са отчетени правилно.Александър Андреев отново потвърди, че представители на ЦИК ще отидат на срещата при президента във връзка с изборите.", "date": "2019.11.12", "title": "В София нямало тежки изборни нарушения, водещи до касиране на изборите"}
{"url": "https://offnews.bg/sviat/evo-morales-izbiaga-v-meksiko-715278.html", "text": "Сваленият след протести с преврат президент на Боливия Ево Моралес прие политическо убежище в Мексико. Самият той обяви решението си, като написа в Туитър, че за него е болезнено да напусне Боливия, но ще се върне с повече \"сила и енергия\".Външният министър Марсело Ебрард потвърди, че Моралес се е качил на мексикански правителствен самолет, пристигнал тази нощ, за да го отведе. Той е кацнал и отлетял с Моралес от летището в боливийския град Чиморе, пише Би Би Си.\"Братя и сестри, аз излитам за Мексико с благодарност за безкористността на тази братска страна, която ни предложи убежище, за да спаси нашите животи - написа Моралес в Туитър. - Боли ме, че напускам страната по политически причини. Но аз винаги ще мисля за вас. Ще се върна скоро с нови сили и енергия.\"Междувременно бовилийското армейско командване разпореди войската да подкрепи полицията, която влезе в сблъсъци с поддръжници на Моралес. Съобщава се за 20 ранени в тях.По-рано Моралес призова поддръжниците си да устоят срещу \"тъмните сили\", които са го принудили да напусне властта.След като вицепрезидентът и председателят на Сената подадоха оставки с Моралес, зам.-председателката на Сената обяви, че ще поеме временно президентския пост до провеждането на нови избори.Кой е Ево МоралесБивш фермер на кока плантации, Ево Моралес е първият боливийски президент, представител на коренното население. Държавен глава на страната става през 2006 г. и печели четири последователни мандата. За последния бе избран през октомври 2019 г., като според опоненти и наблюдатели победата е била манипулирана. Това става след противоречиво решение на конституционния съд да премахне ограниченията на президентския мандат. На референдум през 2016 г. мнозинството боливийци казаха „не“ на отпадането на ограничението в броя на мандатите на държавния глава. Моралес обаче отнесе въпроса до конституционния съд, който отмени ограниченията.", "date": "2019.11.12", "title": "Ево Моралес избяга в Мексико"}
{"url": "https://offnews.bg/litca/nikola-rahnev-sazdatel-na-gorata-bg-naj-vazhno-e-dobroto-koet-715077.html", "text": "„Надявам се хората да ме познават като добър човек“, казва Никола Рахнев, създателят на инициативата „Гората.бг“, който в началото на месеца бе определен от БНР за „Будител на 2019 година“.Никола е на 36 години, а зад гърба си има огромен опит в сферата на продажбите, управлението, консултантски услуги, бизнес развитие и други. Това, с което обаче е най-разпознаваем, е именно създаването на най-голямата доброволческа инициатива за засаждане на нови гори и дървета в България. Към момента тя е подкрепена от над 100 000 души в социалните мрежи, а включилите се са около 50 000. Инициативата стартира през 2011 година, като осем години по-късно са засадени 625 000 нови дръвчета в България.Срещаме се с Никола рано сутринта в натоварен за него период. Пием чай и разговаряме за доброто около нас. Той ми разказва за поредната кампания, в която ще подарят 100 000 медоносни дръвчета на пчелари от цяла България, и за цялата организация по процеса - от връзката с хората, през изпращането на дръвчетата, до засаждането.„Идеята възникна през 2011 г. в търсене на възможности за използването на социалните мрежи за нещо добро. Съвпаднаха различни събития от моя живот в един конкретен ден, в който осъзнах, че се харчат много пари за реклама без тя да поражда реална стойност за света“, споделя Никола. Тогава той се намира в труден период, в който напуска сигурната си работа, на която е заемал ръководна позиция. Съвсем спонтанно и без план, решава да поеме по нов път, който след време го води до създаването на „Гората.бг“ и най-вече до добрия пример за обществото.„Преди да се захвана с инициативата, винаги съм си представял, че животът ми ще се развие именно по корпоративния начин – работа, кариера, материални придобивки, семейство“, признава той. По думите му е много по-важно доброто, което оставяме след себе си.„Обикновено ние, хората, се опитваме да разгънем материалното прекалено много в търсене на щастие. Всички сме равни в стремежа си да бъдем щастливи и здрави, но проблемът на съвременното ни общество е, че по-голямата част от хората търсят щастието в материалното“, споделя той.„Не отричам факта, че човек трябва да иска повече от живота. Смятам, че трябва да правим най-доброто, на което сме способни във всяка една сфера и да разгърнем пълния си потенциал. Хубаво е да си успешен и богат, но и успехът, и богатството имат много измерения“, казва Никола и пояснява, че преследвайки само материалното, човек загуби възможността да бъде щастлив.Така осъзнава, че инициативата е нещо, на което иска да се посвети. Разбира се, среща и много недоверчивост: „Ако се направи световно първенство по скептицизъм и недоверие, съм почти убеден, че България безусловно ще заеме първото място. Типично за нас е да подхождаме с недоверие, но аз не мога да се сърдя на никого за това. Народопсихологията ни е такава.\"Именно другият аспект обаче - радостта в очите доброволците, го кара да бъде истински удовлетворен човек. „Няма как да си купиш с пари благодарността на хората и искреността на приятелствата, които създаваш. Това е безценно и няма как да бъде остойностено.“Говорим си, че всяко едно от посадените дръвчета от инициативата е като нейно дете. В този ред на мисли Никола има близо 625 000 дечица в цяла България, при които често се отбива, за да види как върви развитието им.Да видиш как растат засадените от теб дървета си заслужава. „Всяка секунда, средства и енергия, които си дал, си струват. Бих казал, че хората притежаваме две истински ценни неща – здравето и времето“, споделя той. Казва, че можем да постигнем всичко, но никой не е успял да си купи време. „Времето ни е ограничен и ценен ресурс. Важно е къде го влагаме. В тази инициатива аз съм дал много време и винаги съм бил фокусиран. Радвам се, че мога и имам възможността да го направя именно за нещо, което истински си струва.“Говорим си за незаконната сеч, замърсяването и климатичните промени. Все пак Никола е оптимист.„Вярвам, че обществото се променя много бързо. Новите идеи си проправят път с месеци. Ако преди десет години да мислиш за опазването на природата беше рядкост и се считаше за крайност, то днес тази тема стои в сърцата и душите на по-голямата част от населението“, разсъждава Рахнев.Според него е въпрос на време хората да осъзнаят, че здравето ни зависи от самата природа и трябва да живеем в хармония с нея. „Не можем до безкрайност да изсичаме горите, да тровим природата и да бълваме пластмаси. Вярвам, че дърветата, които засаждаме днес, никога няма да бъдат изсечени“, изтъква Никола, добавяйки, че след години обществото ще осъзнае огромното значение на горите и дърветата и ще се секат само в необходими случаи.Дълбоко в себе си инициаторът на „Гората.бг“ винаги е знаел, че има много добри хора. Според него агресията често е породена от страховете, а хората най-често се притесняват, че не са достатъчно добри и няма да се справят с трудностите. Това не означава, че те не са добри.„Когато инициативата се популяризира, започна да ме среща с все по-добри хора. В нашите събития се включват хора с много добри сърца“, споделя Никола. Самият той смята, че средата и битието определя съзнанието ни, а доброволческата инициатива го е докоснала до много повече добри сърца, отколкото той е смятал, че съществуват преди нея.Той е убеден, че изминалите осем години са го научили да бъде по-добър, съпричастен и загрижен към природата, дърветата, горите и хората.Ако можеше да каже нещо на себе си преди да започне инициативата, то той би каза: „Всичко, за което мечтаеш, може да стане сто пъти по-голямо. Ще има предизвикателства, но ще се справиш. Заслужава си, не се колебай и започни веднага.“Може би най-важното за един добър човек е именно на какво учи останалите. Това е и причината да попитам Никола Рахнев на какво иска да научи децата си. Той е категоричен, че най-важно е да бъдат добри хора. Дори и прекалено малки, те вече го придружават на събития, засаждат дървета и знаят, че те правят въздуха, който дишаме.„Уча децата си да бъдат хора на действието и да не чакат някой да свърши работата вместо тях. Казвам им, че трябва да се отнасят добре с природата и им показвам как да го правят“, разказва Никола.В края на разговора ни говорим и за едно от последните отличия на Никола Рахнев, а именно отличието „Будител на годината“. Той обаче е далеч от мисълта, че тази награда е само негова. По думите му тя е на всички хора, включили се в каузата. Определя наградата най-вече като голяма отговорност.„Всеки от номинираните заслужаваше наградата, защото това, което правят останалите също е много стойностно. За мен лично това са много вдъхновяващи примери и номинацията беше най-вече чест“, споделя той.Следващата ясна цел пред „Гората.бг“ е достигането до 1 милион посадени дървета. По думите на Никола задачата е напълно изпълнима до края на следващата година.„Ще продължим да правим масови залесявания – около 20-30 на година. Тогава излизаме около 400 души и създаваме нова гора на подходящо място, работейки с горски стопанства и общини“, казва Никола. Той включва и проактивната работа с деца, за които е убеден, че има смисъл да се работи.За пръв път пред OFFNews Никола сподели и за нова инициатива, наречена „Зелена академия“, която от януари догодина ще започне да работи активно с деца по учебни заведения. В нея те ще се фокусират не само върху горите, но и за добрите примери в света, свързани с намаляване употребата на пластмаса, рециклиране, разделно събиране и др.", "date": "2019.11.12", "title": "Никола Рахнев, създател на „Гората.бг“: Най-важно е доброто, което оставяме след себе си"}
{"url": "https://offnews.bg/zdrave/pirogov-shte-obuchava-sluzhitelite-ot-speshnata-pomosht-715270.html", "text": "Университетска болница „Н. И. Пирогов“ е избрана да проведе обученията на служителите от спешната медицинска помощ и спешните отделения. Стойността на обществената поръчка е до 717 592, 55 лв. без ДДС, съобщиха от здравното министерство.След проведени по реда на Закона за обществените поръчки процедури Mинистерството на здравеопазването сключи два договора в изпълнение на проект BG05M9OP001-3.007-0001 „Подобряване на условията за лечение на спешните състояния“ (ПУЛСС). Сключен е и договор с изпълнител, който да осъществи необходимата логистика по време на провеждането на обученията. Фирмата, която ще отговаря за осигуряването на пътните, нощувките и др. по време на обученията е „Аргус Бизнес Корпорейшън“ ЕООД, като стойността на договора е 2 231 510.00 лв. без ДДС.В рамките на проекта предстои да бъдат обучени минимум 6892 души. Теоретичните обучения ще са с продължителност 15 часа седмично, а практическата част ще бъде с продължителност 17.5 часа, като обучаваните ще са разпределени в групи до 12 човека.Министерството на здравеопазването изпълнява проект ПУЛСС като бенефициент по Оперативна програма „Развитие на човешките ресурси“ 2014 – 2020. Основна цел на проекта е подобряване качеството на предоставяната спешна медицинска помощ чрез инвестиции в човешкия капитал. Общият бюджет на ПУЛСС възлиза на 7 млн. лв., които са 100 % безвъзмездна финансова помощ. Крайният срок за приключване на проекта е 31 декември 2020 г.", "date": "2019.11.12", "title": "'Пирогов' ще обучава служителите от спешната помощ"}
{"url": "https://offnews.bg/tehnologii/revoliutciata-5g-nova-sila-probuzhda-medijnata-i-razvlekatelnata-indu-715053.html", "text": "Силата на 5G е насочена към революция в медийните и развлекателните индустрии, тъй като улеснява създаването и консумацията на иновативни видове съдържание и отваря съществуващите пазари за предприемчиви нови играчи. Ключова роля тук ще изиграе геймингът, който се очертава да се възползва до най-голяма степен от новите мрежи.Очаква се високите скорости и намалената латентност на 5G да осигурят пробив за игрите в „облака“. Видеоигрите изискват предаване на големи количества данни и минимална латентност при предаване за оптимално изживяване при игра. 5G позволява на сложната обработка да се извърши на централизиран сървър, както и да се предаде безпроблемно, директно на потребителите. Телекоми като AT&T сами инвестират в услуги за „облачни игри“, присъединявайки се не само към индустрията на игрите в Microsoft и Sony, но и към технологични играчи като Amazon и Google. Може би по-интересното тук е, че с 5G мрежите самите създатели на видео игри ще могат да вземат решение дали да продават директно на своята клиентска база.  Друг сектор на развлекателната индустрия, белязан от малък брой доминиращи играчи, е телевизионната дистрибуция. Със сравнително малко кабелни компании в дадена област, потребителите обикновено са изправени пред ограничен избор на телевизионен доставчик. Въпреки че през последните години OTT (Over the Top) услугите като Netflix и HBO набират скорост, привлекателността на тези предложения е ограничена от факта, че понастоящем стрийминг услугата все още зависи от кабелна интернет връзка, за която потребителите обикновено трябва да разчитат на същите няколко кабелни компании. С 5G това вече няма да представлява проблем - скоростите на безжичните 5G мрежи могат да предават без нуждата и участието на кабелни компании.  Свалянето на музика и филми също ще бъде превърнато в приятно занимание благодарение на мрежите от пето поколение – по-високата скорост ще позволи на филм с висока резолюция да бъде свален доста по-бързо. Така времето, прекарано в чакане ще се ограничи до минимум.", "date": "2019.11.12", "title": "Революцията 5G: Нова сила пробужда медийната и развлекателната индустрии"}
{"url": "https://offnews.bg/obshtestvo/maglivo-vreme-sutrinta-temperaturite-stigat-22-gradusa-prez-denia-715260.html", "text": "Днес до обяд на много места в котловините, низините и около водните басейни ще е мъгливо. След обяд мъглата ще се разсее и над по-голямата част от страната ще е предимно слънчево и с разкъсана висока облачност, показва прогнозата за времето на Националния институт по метеорология и хидрология (НИМХ) към МОН.Ще духа слаб, в Източна България – умерен югоизточен вятър. По-късно през деня над югозападните райони от страната облачността ще се увеличи и вплътни, но само на изолирани места там ще превали краткотрайно.Максималните температури ще са предимно между 17° и 22°.В планините ще е предимно слънчево, но ветровито. Ще духа силен, по високите и открити части - до бурен южен вятър. Привечер над масивите от Западна България облачността ще се увеличи и на места там краткотрайно ще превали. Максималната температура на височина 1200 метра ще е около 13°, на 2000 метра - около 7°.Преди обяд по Черноморието ще е мъгливо или с ниска слоеста облачност. Ще духа умерен югоизточен вятър. След обяд видимостта ще се подобри и ще е предимно слънчево, с разкъсана висока облачност. Максималните температури ще са 17° - 18°. Вълнението на морето ще е 2 - 3 бала. Температурата на морската вода е около 18°.", "date": "2019.11.12", "title": "Мъгливо време сутринта, температурите стигат 22 градуса през деня"}
{"url": "https://offnews.bg/zdrave/vrachiha-nagradite-za-inovatcii-i-dobri-praktiki-v-zdravnia-sektor-715291.html", "text": "Вторите годишни награди \"Иновации и добри практики в здравния сектор\" бяха връчени на конференцията за иновативни практики в здравния сектор организирана от \"Капитал\". 52 са постъпилите проекти.В категорията \"Награда за пациентска организация\" е отличена платформа за търсене на липсващи лекарства, в изключително удобна форма за подаване на сигнали, която не изисква лични данни, а само името на лекарството, населеното място и телефон за обратна връзка Над 685 пациента са открили своето лекарство чрез нея. Платформата е разпозната на европейско ниво от членовете на Асоциацията на еврофармацевтичните компании (над 100 на брой) и утвърдена като добра практика. Наградата получиха Иван Димитров  - предс. на УС на Федерация Български пациентски форум и Боряна Маринкова - изпълнителен директор на Българската асоциация за развитие на паралелна търговия.Наградата за дигитално здравеопазване е за първото в света мобилно приложение създадено изцяло от лекари, ангажирани с изгарянията. Приложението се нарича \"Какво да правим при изгаряне\" и е предназначено, както за медицински лица, оказващи първа помощ и транспортиращи пациенти с изгаряне, така и за всички потенциални пациенти и техните близки. Приложението е инсталирано над 2500 пъти. Автор на приложението е доц. Д-р Мая Аргирова от Клиниката по изгаряне в Университетската спешна болница \"Пирогов\", а изпълнителят му е д-р Мартинов.Връчени бяха и три награди за хирургия. Първата взе екипът на Аджибадем Сити Клиник Болница Токуда. Екипът на две клиники е оперирал 32-годишна жена в животозатрашаващо състояние, с трета бременност и \"плацента прекрета\" прораснала през маточната стена в съседните органи. Наградата получиха проф. д-р Васил Червенков, зав. Клиника по съдова хирургия, към Аджибадем Сити клиник Болница Токуда и доц. д-р Петър Марков, нач. Клиника по акушерство и гинекология.Втората награда за хирургия отиде при детските уролози и травматолози в УБАЛСМ \"Пирогов\". Операцията се извършва при бебета на двумесечна възраст. Екстрофията на пикочния мехур е най-тежкото вродено заболяване в урологията, в този случай детето се ражда без затворен тазов пръстен, без част от средната коремна стена, пикочния мехур и половите органи. До момента са оперирани 12 деца, при тях са направени допълнителни операции за изграждане на половите органи и корекция на изпускането на урина на 3-4 годишна възраст. Наградата беше връчена на проф. д-р Диян Енчев, завеждащ секцията по травматология и д-р Стоян Пеев зав. Отделението по детска урология.Бикуспидната аортна клапа е най-честото вродено сърдечно заболяване. Изразява се в невъзможност за затваряне на клапата, връщане на кръв в сърцето и стимулиране на уголемяването му или стеноза (стеснение) на клапата заради натрупване на калциеви отлагания. До момента златен стандарт е замяната на собствената клапа с механична протеза. Уникалността на операцията е, че се запазва биологичната клапа на пациента. Интервенцията е иновативна за България и за първи път е извършена на 29-годишен пациент под ръководството на проф. д-р Руджеро Де Паули, един от най-успешните кардиохирурзи в Европа. Аджибадем Сити Клиник Сърдечно съдов център вече е започнала програма за рутинно прилагане на техниката с цел запазване на биологичните клапи на пациентите. Наградата получи д-р Асен Келчев, зам.-началник на Отделението по кардиохирургия.", "date": "2019.11.12", "title": "Връчиха наградите за иновации и добри практики в здравния сектор"}
{"url": "https://offnews.bg/obshtestvo/iskate-vashiat-biznes-da-bade-denonoshtno-dostapen-s-easybook-bg-tova-714860.html", "text": "Присъствието онлайн е задължителен елемент от маркетинг стратегията на всеки бизнес. Въпреки бурното развитие на интернет технологиите, пътят към всеки един потребител обаче остава сложен и уникален процес. От изключителна важност за успешен маркетинг е не само наличието на уеб сайт и присъствие в социалните мрежи, но и оптимизирането и скъсяването на разстоянието между бизнеса и клиентите.Клиентите, от своя страна, са все по-взискателни при формирането на избора си. За последните две години търсенията на продукти и услуги в интернет по критерии „близо до мен“ и „отворено сега“ са се увеличили с 300%. При това тези търсения са регистрирани предимно късно вечер и през почивните дни. Възможно ли е бизнесът да отговори на темпото на своите клиенти, като осигури денонощен инструмент за резервиране на услуги, без допълнителен персонал и извънредни разходи?Оказва се, че е възможно. Онлайн резервирането на услуги по всяко време на денонощието и то чрез мобилен телефон е реализирано чрез новата онлайн платформа . Клиентите избират , защото може да отговори на най-важните им търсения: не само да направят резервация по всяко време на денонощието, но и да локализират най-близката и удобна за тях услуга.Гъвкавостта на платформата предоставя едновременно гаранция за реални клиенти, чрез предварително заплащане на резервираните услуги, а същевременно и възможност за отказ и промяна на деня и/или часа на вече платената резервация. Така и двете страни имат време за реакция и оптимизиране на своето време.С регистрацията си в , търговецът започва веднага продажба на своите услуги или продукти, като продажбите му отговарят на всички изисквания на GDPR, на закона за защита на потребителите, на изискванията на НАП. Всеки търговски обект има собствен профил в платформата с всички детайли, снимки, услуги, групирани в категории, ценова листа, специалисти, актуален график за резервиране на дата и час, google интерактивна карта с локацията.Платформата позволява проследяване на графика, резервациите и плащанията в реално време. Това гарантира едновременно по-голяма продуктивност на бизнеса и все по-добра услуга за клиентите. В  клиентът може да резервира търсената услуга, избирайки предпочитан обект и служител. Плащането е удобно, сигурно и безопасно- чрез безкасовото плащане онлайн от всяка точка и по всяко време чрез ePay или банкови карти.Възможността за присъствие онлайн и директен контакт с клиентите, без влагане на значителни средства е друго важно предимство, което  предоставя на търговците. Това е възможно заради рекламата, която  предоставя на всяка регистрирана в нея фирма, и за която не се заплаща допълнително. Не само финансовата, но и технологичната страна на една онлайн рекламна стратегия често е непосилна за малкия бизнес.Намирането и интегрирането на нови клиенти с  е гарантирано именно, благодарение на интегрираността и интерактивността на платформата. Всеки търговец може без усилие да проследи историята на клиентите си, да реагира спрямо реалните им потребности, както и да оптимизира комуникацията си с тях.Мощен и ефективен инструмент за планиране на време , се развива и усъвършенства непрекъснато, така че да отговори на потребностите и на бизнеса, и на клиентите. Затова като следващата стъпка в развитието на платформата, предстои създаването на отделен модул за фрийлансъри. Така и най-малкият бизнес, и най-смелата идея може да се нареди до най-големите търговци, възползвайки се наравно с тях от най-модерните и интегрирани възможности онлайн.", "date": "2019.11.12", "title": "Искате вашият бизнес да бъде денонощно достъпен? С еasybook.bg това вече е възможно"}
{"url": "https://offnews.bg/zdrave-i-krasota/stajnite-tcvetia-ne-prechistvat-vazduha-715272.html", "text": "Твърденията за способностите на стайните цветя да пречистват въздуха в помещенията са силно преувеличени. Доказаха го учени от Дрекселския университет във Филаделфия, Пенсилвания. Резултатите от проучването им са публикувани в Journal of Exposure Science and Environmental Epidemiology.„Това беше много разпространена заблуда. Растенията са великолепни, но те не пречистват въздуха в помещенията достатъчно бързо, за да провлияят върху качествата му“, казва Майкъл Уоринг, ръководител на изследователския екип.Учените са анализирали резултатите от 12 изследвания, провеждани в продължение на 30 години. Основният им извод е, че естественият или вентилационният въздухообмен в помещенията (домовете и офисите) снижава концентрацията на летливите органични съединяния значително по-бързо от растенията.Гръмкият експеримент, който създаде мита за стайните растения като филтри на въздуха, е проведен през 1989 година от НАСА в опит да се намери начин за пречистване на въздуха в космическите станции. Тогава е било обявено, че растенията могат да бъдат използвани като пречиствател на химични вещества, които предизвикват рак.Според авторите на новото изследване обаче подобен род експерименти се провеждат в лаборатория, в изолирана среда, която има много малко общо с домовете и офисите. Растенията били в разположени в малка херметична камера и разграждали един вид летливи органични съединения, чийто разпад бил наблюдаван в продължение на много дни. Получените данни не били тествани в реални помещения с естествен или вентилационен въздухообмен.Авторите на обзора, които използвали данните от наличните изследвания, изчислили скоростта на подаване на чист въздух. Установено било, че скоростта, с която растенията снижават концентрацията на летливите органични съединения, е много по-ниска от стандартната скорост на въздухообмен в сградите. Така доказали, че общото влияние на растенията на качеството на въздуха няма реална стойност.\"Това е метричен стандарт, който се използва при научни изследвания за въздействието на въздухопречиствателите на вътрешната среда, но много учени не са взели предвид инженерната екология и не са разбрали как скоростта на въздухообмена взаимодейства с влиянието на растенията върху качеството на въздуха в помещенията\", отбелязва Уоринг.Съгласно получените от екипа му резултати, за да са конкурентноспособни на системите за пречистване на въздуха в сградата или дори само на два отворени прозорци в къщата, са необходими от 10 до 1000 растения на квадратен метър.\"Безусловно, това е пример как научните резултати могат да заблудят или да бъдат неправилно тълкувани. Същевременно е и прекрасно доказателство, че научните изследвания трябва да бъдат прераглеждани непрекъснато и резултатите им да се подлагат на съмнение за откриване на истината\", добавя Майкъл Уоринг.", "date": "2019.11.12", "title": "Стайните цветя не пречистват въздуха"}
{"url": "https://offnews.bg/futbol/chistka-v-ludogoretc-dvama-si-tragvat-prez-zimata-715273.html", "text": "Лудогорец е пред раздяла с двама от резервните си футболисти. Почти сигурно през зимната пауза Разград ще напуснат защитникът Станислав Манолев и вратарят Хорхе Броун, пише “Тема Спорт”.Аржентинският страж загуби битката за титулярно място с Пламен Илиев и бразилеца Ренан. Той дойде в Лудогорец през юни 2017-а, като подписа за три години. Договорът му с клуба изтича през лятото догодина. Затова “орлите” ще направят всичко възможно да го продадат тази зима, за да вземат някакви пари за него. Ако не успеят, двете страни ще се разделят по взаимно съгласие.През този сезон около контузията на Ренан Броун попадна в групата за няколко мача, но все още не е записал игрови минути. С оглед завръщането и на Владислав Стоянов, който през уикенда пази за дубъла след близо 1000 дни отсъствие, оставането на Хорхе Броун изглежда още по-нелогично.Реално в момента Лудогорец разполага с цели четирима вратари - Пламен Илиев, Ренан, Броун и Владо Стоянов. Отделно, младежкият национал Даниел Наумов, на когото се предрича добро бъдеще, е под наем в ЦСКА 1948.Манолев също може да поеме към изхода на “Лудогорец Арена” през зимната пауза. Той дойде в началото на годината, след като се оказа ненужен в ЦСКА.Бившият национал така и не успя да се утвърди като титуляр и е резерва на Антон Недялков, а доста често не попада и в групата. През настоящата кампания има 9 мача в елита. През пролетта пък записа само 5 срещи. Изигра и 2 двубоя за дубъла във Втора лига.", "date": "2019.11.12", "title": "Чистка в Лудогорец, двама си тръгват през  зимата"}
{"url": "https://offnews.bg/futbol/levski-vdiga-ofertata-za-islandetc-715274.html", "text": "Левски ще подобри офертата си за исландския халф Гудмундур Тораринсон в опит да го привлече.27-годишният полузащитник става свободен агент на 1 януари 2020 година, след като договорът му с шведския Норкьопинг изтича и той няма да го поднови. През 2019 година Тораринсон бе на терена в 28 шампионатни двубоя, в които направи 4 асистенции.Гуди, както го наричат феновете, е желан от холандския Хееренвеен, както и от няколко шведски тима.“Има клубове, които са готови да му предложат суми, които Норкьопинг дори не може да си представи”, пишат в Швеция.Защитникът на Левски Холмар Ейолфсон също е пробвал да убеди сънародника си да приеме офертата на клуба. Изглежда обаче Тораринсон поне на този етап има по-добри опции за бъдещето си.Гудмундур е висок 183 см и тежи 75 кг. Силният му крак е левият, а в някои мачове е ползван и като ляв бек.", "date": "2019.11.12", "title": "Левски вдига офертата за исландец"}
{"url": "https://offnews.bg/ikonomika/ikonomist-borisov-niama-da-izbuta-i-tretia-mandat-proektat-aetc-b-715305.html", "text": "Управляващата коалиция в България няма да издържи до следващите избори през май 2021 г. и предстои предсрочен парламентарен вот, най-вероятно след поканата за влизане в т.нар. чакалня на еврозоната. Това е една от прогнозите на \"Икономист интелиджънс юнит\" - анализаторското звено на групата \"Икономист\", за развитието на България до 2024 г., разпространени в края на октомври, съобщава .Също \"с висока степен на вероятност, но с умерен ефект върху бизнеса, може да се очаква и спиране на проекта за АЕЦ \"Белене\".Още по-голямото интегриране на страната в евроинституциите ще зависи от борбата с корупцията, напредъка в спазване върховенството на закона и провеждането на вътрешни реформи. Но прогресът в тази посока ще бъде бавен, смятат още анализаторите.Според прогнозите на \"Икономист интелиджънс юнит\" за развитието на България до 2024 г. постепенно ще се подобрява и качеството на администрацията и премахването на ненужните регулации.Издателите периодично публикуват подобни национални доклади, които бизнесът и политици използват да се ориентират какво да очакват от съответната страна в икономически и политически план.Дребнави и личностни конфликти между партиите в правителствената коалиция и особено враждебното отношение на \"Обединени патриоти\" към ЕС имат потенциал да забавят процеса на иначе продължаващи институционални и структурни реформи в периода 2020-2024 г. Но това напрежение няма да постави под въпрос основни елементи като валутния борд, данъчната политика, развитието на инфраструктурата, финансовия надзор или опитите да се подобри образованието, казват авторите.Според тях България няма да въведе еврото до средата на следващото десетилетие. Те предупреждават, че икономиката на България вече изпитва някои проблеми още преди реално да е започнал очакваният период на продължителен бавен растеж в Европа. Според \"Икономист интелиджънс юнит\" настоящата година ще завърши с доста добър растеж от 3.6% от БВП, но и обясняват, че той се дължи основно на вътрешното частно потребление, подкрепено от вдигането на номиналните заплати и солидните правителствени разходи (ръст от 3.9% за 2019 г.) на фона на намаляващи инвестиции. Преките чуждестранни инвестиции няма да се подобрят чувствително - при прогнозни 1.5 млрд. долара за 2019 г. те ще са 1.3 млрд. догодина, 2 млрд. през 2021 г. и след това ще останат на ниво около 2.1 млрд. долара до края на 2024 г.Повишаването на заплатите и цените на енергията и горивата в България са посочени сред основните причини за бързото увеличаване на инфлацията - до средно 2.4% за 2017-2018 г. след тригодишна дефлация през 2014-2016 г. Очакването е за инфлация от 2.9% за 2019 г. и задъпжане около това ниво (средно 2.8%) за 2020-2024 г. Причините са добре известни и посочвани и от други анализатори - относително бързото вдигане на заплати всяка година, трудното намиране на служители на вътрешния пазар и растящи цени на суровини на световните пазари, пише още Дневник.Износът рязко се забави (-2.5% на годишна база) през второто тримесечие, основно заради слаб туристически сезон и затруднения в глобалната търговия. Инвестициите, на които се дължеше растежът през 2018 г., този път са по-малко, включително защото банките имат повишени нива на необслужвани кредити, а компаниите извън финансовия сектор са ограничени от високи нива на задлъжнялост.", "date": "2019.11.12", "title": "\"Икономист\": Борисов няма да избута и третия мандат, проектът АЕЦ \"Белене\" ще бъде спрян"}
{"url": "https://offnews.bg/volejbol/liubo-ganev-ochakvam-da-otpadna-ot-upravitelnia-savet-na-federatciata-715304.html", "text": "Вицепрезидентът на Българската федерация по волейбол Любо Ганев сподели пред НОВА, че съзира заговор срещу него. Легендата смята, че цякой си поставил цел да бъде изваден от ръководството на централата.На заседание на Управителния съвет в понеделник е свикано извънредно Общо събрание, на което да бъдат изключени и добавени нови хора в ръководството на федерацията. То ще се проведе в последния работен ден преди Коледните празници - 20 декември в Казанлък.\"Със сигурност очаквам аз да отпадна. Напоследък такива бяха индикациите, но това е нормално. В крайна сметка Управителният съвет има думата.Аз винаги съм помагал на българския волейбол. Всичко, което съм постигнал е благодарение на волейбола, и ще продължа да го правя, без значение дали съм член на УС, или не\", каза Ганев.Припомняме, че септември тази година се появи напрежение между легендата и федерацията в лицето на председателя инж. Данчо Лазаров.", "date": "2019.11.12", "title": "Любо Ганев: Очаквам да отпадна от Управителния съвет на федерацията по волейбол"}
{"url": "https://offnews.bg/obshtestvo/pravitelstvoto-na-sasht-postroi-zashtiteno-zhilishte-za-vazrastni-v-sl-715288.html", "text": "Правителството на Съединените американски щати построи нова двуетажна сграда в центъра на Сливен за нуждите на социалната услуга „Защитени жилища“ за възрастни хора с умствени увреждания, съобщиха от посолството на САЩ в София.Новата сграда от семеен тип предоставя по-добра среда за осем обитатели, за които се грижи персонал от шест души – трима социални работници и трима трудотерапевти.Новата сграда е на стойност 265 000 долара. Община Сливен предоставя цялата мебелировка и електроуреди, като принос към този съвместен проект.Посланик Херо Мустафа и кметът на Сливен Стефан Радев ще открият заедно новото защитено жилище в утре.", "date": "2019.11.12", "title": "Правителството на САЩ построи защитено жилище за възрастни в Сливен"}
{"url": "https://offnews.bg/knigi/zad-zavesata-na-prehoda-ot-kalin-todorov-veche-v-knizharnitcite-715324.html", "text": "Новата книга на Калин Тодоров „Зад завесата на прехода” (Изток-Запад) вече е в книжарниците.Ето какво казва авторът за книгата си:\"Една от най-жилавите мантри на Прехода е, че ние, децата на Политбюро, ръководим държавата. (Моят баща е Станко Тодоров, дългогодишен член на най-висшето ръководство на Комунистическата партия.) За някои - Миглена Кунева, Сергей Станишев, Борис Велчев, Евгени Танчев - това донякъде може и да е вярно.На мен обаче се падна само второстепенна роля на страничен наблюдател. Затова пък се опитах да я изиграя добре, като безпристрастен фотоапарат, който хладно, без гняв или възторзи, фиксира картините на пиесата, наречена, кой знае защо, „Преход”.Както във всеки театър на абсурда, и тази пиеса се оказа без видимо начало и без ясен край, а и без каквито и да било правила. Под светлините на прожекторите, спазвайки предварителния сценарий, се караха, воюваха и накрая се сдобряваха и договаряха главните герои като Андрей Луканов, Георги Първанов, Жан Виденов, Иван Костов, Симеон Сакскобурготски и Бойко Борисов.Отзад обаче, зад кулисите, непрекъснато променяха сценария, задраскваха сцени, въвеждаха нови герои, дописваха реплики и объркваха конците кукловоди като Любен Гоцев, Майкъл Чорни, Джордж Сорос и Александър Дугин. А за да стане хаосът пълен, от време на време на сцената изскачаха и фараони, кредитни милионери, мутри, масони, търговци на оръжие, наркопласьори, иманяри, врачки и дори извънземни. Ето защо, когато се опитах да събера картините от пиесата в тази книга, се получи хаотична книга за едно хаотично време.\"Калин Тодоров е роден през 1953 г. в София. Завършил е Софийския университет „Климент Охридски“, специалност „Право“. През целия си трудов път е работил само като журналист. Автор е на книгите „Кой уби Георги Марков“, „The umbrella murder“ („Убийството с чадъра“) и „Зад завесата на соца“. ми, за да си играем с Владо. Лудориите бяха вълнуващи, защото още от малък моят приятел беше симпатичен авантюрист и фантазьор с много развинтено въображение.Когато върху главите ни се стовари промяната, частният бизнес изглеждаше най-прекият път към така желания, бляскав капитализъм. Трябваше само да бъдеш смел и предприемчив, да се трудиш неуморно от сутрин до здрач и птичката на щастието непременно щеше да кацне на рамото ти. И тогава, в една хубава, свежа утрин, ти щеше да се събудиш успял, честит и приказно богат...", "date": "2019.11.12", "title": "'Зад завесата на прехода' от Калин Тодоров вече в книжарниците"}
{"url": "https://offnews.bg/tenis/tcitcipas-tova-e-edna-ot-naj-vazhnite-pobedi-v-karierata-mi-715286.html", "text": "Една от най-актуалните млади звезди в световния тенис Стефанос Циципас сподели, че победата над Даниил Медведев е сред най-важните в кариерата му.21-годишният грък се представи много стабилно в зала \"О2\" и се наложи и със 7:6 (5), 6:4 в първи мач от група \"Андре Агаси\" на Финалите на АТП в Лондон.\"Това е една от най-важните победи в кариерата ми. Днес играх на максимума, не спирах да боря и да вярвам и се радвам, че успях.Гледах по телевизията, когато този турнир за първи път се проведе в Лондон. Гледах и си мечтаех един ден и аз да участвам.Това е изключително важен турнир и за мен е огромно удоволствие да играя тук. Пътят дотук е дълъг, но аз съм много благодарен на хората, които наистина вярваха в мен.Не е лесно да се изправиш срещу някого с мисълта, че си загубил предишните пет пъти, но аз си бях казал, че ще продължа да опитвам, докато успея, без значение дали ще ми отнеме десет или двайсет пъти.Тази победа означава много за мен. Навсякъде имаше гръцки знамена, сякаш играех в Атина\", каза Циципас.", "date": "2019.11.12", "title": "Циципас: Това е една от най-важните победи в кариерата ми"}
{"url": "https://offnews.bg/sviat/51-detca-postradaha-sled-napadenie-sas-soda-kaustik-v-detska-gradina-v-715328.html", "text": "51 деца и трима учители са пострадали в детска градина в Югозападен Китай, след като мъж ги нападна с разяждащ химикал, съобщиха световните медии.Според държавната информационна агенция Синхуа задържан е 23-годишен мъж с фамилия Конгн. Той е нахлул в детската градина в град Кайюан в понеделник следобед и напръскал със сода каустик децата и учителите в класна стая.Двама са тежко пострадали, въпреки че изгарянията не са животозастрашаващи. Всички деца и тримата учители са настанени в болница. Нападателят е задържан час след нападението, като твърди, че атаката е отмъщение към обществото.Содата каустик може да раздразни или изгори очите и кожата, да провокира алергична реакция или дори да причини временен косопад. Инцидентът от понеделник в Китай не е първият случай на нападение над деца. През октомври 2018 г. жена с кухненски нож рани 14 деца в детска градина в централния град Чунцин. Деветима ученици бяха убити в средно училище в провинция Шанси през април 2018 г. от 28-годишен мъж, който по-късно беше осъден на смърт, а през 2017 г. 11 ученици бяха ранени, след като мъж с нож прескочи стената на детска градина.", "date": "2019.11.12", "title": "51 деца пострадаха след нападение със сода каустик в детска градина в Китай"}
{"url": "https://offnews.bg/zdrave/mz-do-kraia-na-godinata-metadonovata-programa-shte-bade-premestena-ot-715321.html", "text": "До края на тази година метадоновата програма ще бъде преместена от \"Младост\", това заяви зам.-министърът на здравеопазването Светлана Йорданова пред БТВ, в отговор на продължаващото недоволство на местните жители.Йорданова обясни, че няма връзка между предстоящия ремонт на сградата и преместването на метадоновата програма. Тя опроверга твърденията, че местенето се бави нарочно. Живеещите в района настояват това да стане веднага.Заместник-министърката допълни, че освен пациентите, от преместването са засегнати и специалистите, които работят с тях – психиатри, психолози и социални работници. \"Нека не приравняваме нашите пациенти с криминалния контингент. Тук става въпрос за доброволно, не за принудително лечение. Тези пациенти категорично не са опасни\", допълни Йорданова.Тя уточни, че в сградата на УМБАЛ \"Св. Анна\" не се помещава Националният център по наркомании. Той е слят с Националния център по обществено здраве и анализи и се намира на „Акад. Гешов”.Йорданова припомни, че хората, които са създавали проблеми в район „Възраждане”, където се намираше центърът преди това, не са техни пациенти. По думите ѝ в 80 процента от случаите включените в метадоновата програма имат работа, семейство и деца. ", "date": "2019.11.12", "title": "МЗ: До края на годината метадоновата програма ще бъде преместена от 'Младост'"}
{"url": "https://offnews.bg/obshtestvo/vodata-spira-dnes-v-dolni-bogrov-kremikovtci-i-oshte-niakolko-mesta-v-715209.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Ремонт на водопроводно съоръжение в кв. „Кремиковци“ налага спиране на водоподаването от 10.00 до 16.00 часа на кв. „Кремиковци“, кв. „Сеславци“, с. Желява, с. Яна.Инвестиционен проект за реконструкция на уличен водопровод на ул. 16 -та в Долни Богров налага спиране на водоподаването от 9.00 до 21.00 часа на с. Долни Богров. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Във връзка с ремонт на уличен водопровод на бул. „Цариградско шосе“ във вилна зона „Врана-Лозен-Триъгълника“ се налага спиране на водоподаването от 09.00 до 21.00 часа на ул. „Стар лозенски път“, бул. „Цариградско шосе“ от № 164 до № 268 и бул. „Цариградско шосе“ от № 361 до № 433 и „Институт по генетика на растенията“ на ул. „Околовръстен път“. ", "date": "2019.11.12", "title": "Водата спира днес в Долни Богров, Кремиковци и още няколко места в София"}
{"url": "https://offnews.bg/obshtestvo/uchitelite-shte-poluchavat-ne-po-malko-ot-1085-leva-osnovna-zaplata-ot-715354.html", "text": "Между 17 и 18% ще нараснат работните заплати на учителите от 1 януари 2020 г. Минималното увеличение за всички педагогически длъжности ще бъде 17%. Това е записано в Анекса към Колективния трудов договор, подписан от Министерството на образованието и науката и национално представителните синдикални и работодателски организации в системата на предучилищното и училищното образование.Според документа учителите ще получават не по-малко от 1085 лв. основна заплата. Минималните възнаграждения на старшите учители ще достигнат 1120 лв., а на главните учители – 1176 лв.Директорите на детски градини и училища ще получават не по-малко от 1334 лв., а заместник-директорите – 1246 лв.За целта в бюджета за следващата година са заложени 360 млн. лв. повече за трудови възнаграждения на учителите.Предвидени са и 54 млн. лв. за увеличение на индивидуалните работни заплати на непедагогическия персонал.С Анекса към Колективния трудов договор се завишават допълнителните възнаграждения за класните ръководители, както и за лекторските часове.Въвежда се и изискване 50% от средствата за квалификация в бюджетите на детските градини и училищата да бъдат използвани за вътрешни или междуинституционални обучения под формата на методически семинари, дискусионни форуми, открити практики, презентации на творчески проекти, резултати и анализи на проведени педагогически изследвания и други. Целта е учителите да обменят добри практики, да се учат взаимно, да споделят и насърчават иновации, уточниха от пресцентъра на МОН.", "date": "2019.11.12", "title": "Учителите ще получават не по-малко от 1085 лева основна заплата от 1 януари догодина"}
{"url": "https://offnews.bg/politika/balgaria-i-oshte-8-strani-v-es-iskat-poskapvane-na-samoletnite-bileti-715353.html", "text": "Изненадващо и потайно, г-н Горанов, като министър на финансите, е подписал от името на България “Общо политическо изявление”, заедно с МФ на Швеция, Германия, Франция, Италия, Дания, Люксембург, Белгия и Нидерландия, в което е призовал ЕК да предприеме действия за данъчно облагане на самолетните полети. Това съобщи във вторник вечерта евродепутатът от ДСБ/ЕНП Радан Кънев. Новината беше потвърдена и от , в която се цитира и част от Общото политическо изявление: \"Ние вярваме, че по-голяма координация в ценообразуването на отрицателните външни въздействия на авиацията може да гарантира, че замърсителят плаща по-справедлива цена за използването на въздушен транспорт\".\"Без да оспорвам необходимостта от намаляване на СО2 емисиите от авиационен транспорт, съм убеден, че мястото на България не е в тази “коалиция” и интересът на българските граждани е обратен на предлаганите политики по множество сериозни съображения: България няма развита ЖП мрежа и ЖП свързаност с другите страни-членки на ЕС; разстоянието, което икономически активните български граждани трябва да преминат, за да стигнат до икономически активните региони на ЕС, е непосилно с друг вид транспорт, освен авиационния; същото се отнася за достъпа на чуждестранни туристи до България\" - коментира Радан Кънев.За българите (за разлика от холандците и белгийците, например) авиационният превоз не е неоправдан лукс, а необходимост и единствена гаранция за свободата на движение, гарантирана от Договорите на ЕС. Въвеждането на “данък мобилност” директно ще засегне правото на свободно придвижване, и в немалка степен - правото на труд на българските граждани в други страни от ЕС. Най-засегнати ще бъдат икономически активните млади хора, студентите и хората, които полагат сезонен труд, т.е. - и най-бедните българи, прогнозира евродепутатът.Като представител в ЕП, категорично ще се боря намаляването на СО2 емисиите от авиационен транспорт да не става за сметка на правата и интересите на българските граждани. Съществуват много възможности да бъдат насърчени други форми на придвижване, и то само тогава, когато има разумна алтернатива на полетите със самолет. (Например - облагане само на кратки полети, до 90 минути, когато могат лесно да се заменят с придвижване с железница. А приходите от такъв данък да бъдат целево инвестирани в железопътна инфраструктура) - заяви Кънев.Най-голям напредък в намаляване на СО2 емисиите може да се постигне не с данъчна репресия. Далеч по-важно е да се приложат ефективно плановете на ЕС за единно въздушно и железопътно пространство. Планове, спирани именно от правителствата, с които Горанов ни “коалира” по този необясним начин, каза още евродепутатът от ДСБ/ЕНП.", "date": "2019.11.12", "title": "България и още 8 страни в ЕС искат поскъпване на самолетните билети"}
{"url": "https://offnews.bg/zdrave/500-dushi-ot-severozapadna-balgaria-s-umni-ustrojstva-za-sledene-na-zd-715318.html", "text": "500 души от Северозападна България ще получат умни устройства, които ще следят здравословното им състояние. Те ще са по норвежки модел за дистанционна грижа, който БЧК ще прилага в седем общини, съобщи БНР.От опита на Норвежката асоциация на местните и регионални власти ще се възползват възрастните хора от Враца, Оряхово, Криводол, Бяла Слатина, Монтана, Видин и Белоградчик, както и в прилежащите села. Общият брой на хората обхванати от проекта е 750, а на близо 500 ще бъдат раздадени устройства, с които при нужда да се свързват със специалист.Устройствата дават възможност за дистанционно напомняне кога да се вземат лекарствата. Във фокус групата са хора на възраст 50+, които живеят сами и имат нужда от денонощни грижи. С този проект телемедицината у нас вече е факт, макар и да тестов период от 4 години. Хората, които използват технологията в Норвегия споделят, че вече спят спокойно, защото има кой дистанционно да се грижи за приема на лекарства, за жизнените им показатели. Устройствата ще следят кръвното налягане, дишането, пулса и няма да се заплащат. Освен това ще разполагат с паник бутон, който може да се активира при влошаване на състоянието.", "date": "2019.11.12", "title": "500 души от Северозападна България с умни устройства за следене на здравословното им състояние"}
{"url": "https://offnews.bg/politika/pargov-fandakova-da-zapochva-izpalnenieto-na-obeshtaniata-vednaga-ni-715333.html", "text": "Кметът Йорданка Фандъкова да започва изпълнението на обещанията си веднага, няма нужда от 100 дни. Това призова лидерът на БСП - София и председател на групата на социалистите в СОС Калоян Паргов по време на изказването си на първото заседание от новия мандат на Столичния общински съвет. На него всички съветници, както и избраните кметове - на София, на райони и на кметства - положиха клетва. Лидерът на столичните социалисти изрази разочарование от факта, че кметът Фандъкова не представи новия си обновен екип, за който говореше по време на кампанията за местните избори и изразяваше готовност да го покаже веднага.\"По смисъла на вота на софиянци групата на \"БСП за България\" ще бъде единствената опозиция, както беше и в миналия мандат, каза Калоян Паргов. - Ще бъдем конструктивна, предлагаща решения опозиция. Председателят на групата на ГЕРБ Малина Едрева побърза да заяви, че не вижда допирни точки с БСП, но аз се надявам нашите предложения за решения, които ще даваме на заседанията на комисиите, да бъдат разчетени правилно. Защото те са за доброто на софиянци\".Калоян Паргов добави, че за БСП е важно бързо да започне реалното решаване на проблемите в града. \"Имам предвид преодоляването на дисбалансите между различните райони в София, каза той. - Надявам се твърдението на кмета, че влиза в кварталите, да не остане само на думи, а ще го претвори в реална дейност. Проблемите ги знаем всички - с чистотата на въздуха, с трафика и паркирането, с инфраструктурата в кварталите - улици, тротоари и осветление, с недостига на места в детските градини и ясли. Ние имаме наши предложения за решаването на тези проблеми и ще се радвам, ако бъдат приети за доброто на софиянци. Мисля, че те спокойно може да залегнат в бюджета на Столична община за 2020 година\".Калоян Паргов добави, че работата по общия устрайствен план на София и нормативните промени не търпи отлагане. \"Нужна е само воля. Ние ще държим всичко, което се решава в Столична община да става пред очите на гражданите, които са ни изпратили в СОС да работим за тях, коментира лидерът на БСП - София. - Проблемът с презастрояването беше ключова тема за последните две години от миналия мандат. Решаването му го дължим на всички онези граждани от различни квартали на София, които излизаха да протестират, за да защитят жизнената си среда\".Според председателя на групата на социалистите за гарантирането на прозрачност при взимане на решенията са нужни промени в правилника за дейността на СОС. \"Това е една от първите задачи, с които трябва да се заемем, заяви Калоян Паргов. - Времето на обещанията вече отмина, сега трябва да започне изпълнението им. Надеждите, които кметът Фандъкова даде на софиянци, трябва да бъдат незабавно материализирани. Днес се заклехме да се ръководим от интереса на гражданите на София и да работим за тяхното благоденствие. Нека да бъде така!\".", "date": "2019.11.12", "title": "Паргов: Фандъкова да започва изпълнението на обещанията веднага, няма нужда от 100 дни"}
{"url": "https://offnews.bg/112/kamion-blasna-i-ubi-petgodishno-dete-v-ruse-715355.html", "text": "Камион ГАЗ-53 блъсна и уби петгодишно дете на улица \"Бяла черква\" в Русе. Изпратените екипи на полицията и на Спешна помощ само са констатирали смъртта на момичето.Престъплението е станало към 11:30 ч.Наложи се полицията да издирва 76-годишния шофьор, тъй като той е избягал от местопроизшествието.Два часа по-късно шофьорът е открит и арестуван за денонощие.", "date": "2019.11.12", "title": "Камион блъсна и уби петгодишно дете в Русе"}
