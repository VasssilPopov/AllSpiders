{"url": "https://offnews.bg/politika/shefat-na-nzok-obshtestvoto-da-se-gotvi-che-razhodite-za-zdrave-shte-689618.html", "text": "Обществото трябва да се готви, че разходите за здраве ще се повишават драстично всяка година. И тази част, която ще се покрива солидарно от нас всички, трябва да расте, ако не искаме да расте другата част, която се покрива индивидуално от всеки, до който дойде този проблем. Това заяви пред bTV управителят на Здравната каса Дечо Дечев.Той подчерта, че когато някой предлага модел, в който ще се влеят повече средства, не трябва да казваме на прима виста „Не”.По думите му след 10 дни НЗОК ще предложи мерки, които ако не бъдат одобрени от политиците, през следващите две години ще има удвояване на разходите за здраве.„Трябва да е известно като факт, че средно всеки трети след 60-годишна възраст ще развие онкологично заболяване. С увеличаване на средната продължителност на живота броят на тези хора ще расте. На входа при нас чакат няколко много скъпи терапии, измислени в света, с ефект под въпрос, чиято стойност е от порядъка на 25 000 лв. на месец, курсът на лечение е 4 години, и ако не се въведат мерки, които да обвържат цената на даден медикамент с неговата ефективност, нещата ще останат потресаващи за нас като хора, които трябва да плащат осигуровки”, обясни Дечев.Той беше категоричен, че готвените мерки няма да лишат нито един болен от достиженията на фармаиндустрията. По думите му най-големият проблем на НЗОК е липсата на ефективен контрол. \"Подготвяме промени, контролът е обвързан с две много важни действия – информационна система и политическа подкрепа за действията. Организираната група проби през контрола, за да го направи неефективен. Контролните органи, които имат право да проверяват тези действия – контролът на Касата, агенция Медицински одит и контролните органи в министерството\", каза Дечо Дечев.Той допълни, че индустрията трябва да разбере, че това, което предлага, трябва да влезе в определени финансови параметри. Трябва и да се подкрепят тези фармацевтични компании, които не целят да надуват цените на лекарствата и да се калкулират печалби за тази организирана група.  \"Обективният показател за това как се лекуват хората е средната продължителност на живота. От 2000 до 2009 г. в България са се отделяли 80 млн. лв. за онкоболни, средната продължителност на живота се е удължила с две години. 2015 г., когато има бум на средствата за онкология, 500% ръст, средната продължителност на живота се е удължила със 7 месеца\", обясни той.„За 29 000 онкоболни за химиотерапия за 2017 г. чрез НЗОК сме платили близо 400 млн. лв., само за най-модерните таргетни терапии. В същото време в групата на лекарствата за домашно лечение сме дали приблизително 400 млн., но за 1,5 млн. души, т.е. за близо 50 пъти повече пациенти даваме същата сума и там са концентрирани основните заболявания, които определят средната продължителност на живота, и в тази група максималният процент масовите болести се плащат 25%, но за там никога няма да видите пациентска организация да протестира защо лекарството се плаща 25%, но в групите, където се плаща напълно и с пъти в повече от някои държави, протестите са постоянни”, коментира Дечев.По думите му в организираните групи, които имат интерес попадат така наречени консултанти на Касата, на базата на чието мнение се взема едно или друго решение. Касата има над 50 консултанти, лекари, водещи специалисти в дадени области. Понякога обаче техните препоръки са мотивирани от финансови причини, а не чисто медицински, коментира още шефът на НЗОК.Той отправи предупреждение към тези групи, че някои действия ще се наблюдават под лупа, а именно дали се манипулират, или не генетични резултати, на базата на които се определя една или друга терапия.\"Ще се наблюдава под лупа има или няма манипулация с теглото на болния, защото на тази база се определят дозите на някои медикаменти и ще предпочитаме консултанти, чиито експертни препоръки не са обвързани след това с определяне на този консултант за клинично проучване, от което ще получи финансиране, което е много щедро за нашите условия”.", "date": "2018.10.09", "title": "Шефът на НЗОК: Обществото да се готви, че разходите за здраве ще растат драстично всяка година"}
{"url": "https://offnews.bg/politika/zakonoproektite-za-horata-s-uvrezhdania-shte-sa-v-parlamenta-do-10-dni-689620.html", "text": "Министърът на труда и социалната политика Бисер Петков, министърът на финансите Владислав Горанов и представителите на и за хората с увреждания се разбраха днес за бързо внасяне в парламента на Закона за хората с увреждания и Закона за личната помощ, съобщиха Петков и Горанов, цитирани от БТА.До десет дни двата законопроекта ще минат през НСТС, Министерски съвет и ще бъдат внесени в Народното събрание.Целта е до средата на декември двата проекта да бъдат приети и да влязат в сила от първи януари 2019 година, съобщи Владислав Горанов. В бюджета за 2019 годна се отпускат допълнително 150 млн. лева за политики на хората с увреждания, каза Бисер Петков.Според Владислав Горанов държавата ще даде през 2019 година около 2,5 млрд. лева за всички хора с увреждания, включително парите отпускани през Държавното обществено осигуряване. Парите за политиките, предвидени в двата законопроекта стават 350 млн. лева през 2019 година и практически се удвояват, добави той.Представители на организациите на и за хората с увреждания казаха, че протестите им ще продължат до окончателното приемане на двата законопроекта.Месечната финансова подкрепа по Закона за хората с увреждания ще е както следва:- от 50 до 70,99 на сто степен на увреждането в размер на 7 на сто от линията на бедност;- от 71 до 90 на сто степен на увреждането в размер на 15 на сто от линията на бедност;- над 90 на сто степен на увреждането в размер на 25 на сто от линията на бедност;- над 90 на сто степен на увреждането с чужда помощ, които получават пенсия за инвалидност поради общо заболяване в размер на 30 на сто от линията на бедност;- и над 90 на сто степен на увреждането с чужда помощ, които получават социална пенсия за инвалидност в размер на 57 на сто от линията на бедност.В проекта на закона за лична помощ ще се въведат ограничения за 2019 година - потребители могат да бъдат:- лицата с трайни увреждания с определени 90 и над 90 на сто степен на трайно намалена работоспособност и степен на увреждане, с право на чужда помощ; - децата с трайни увреждания, с определени 50 и над 50 на сто степен на увреждане, с право на чужда помощ; - както и децата с трайни увреждания, с определени 90 и над 90 на сто степен на трайно намалена работоспособност, без право на чужда помощ.Ще има ограничение за 2019 година за максимален брой часове за ползване на личната помощ от ползвател - съобразно индивидуална оценка, но не повече от 168 часа месечно или до 8 часа на ден.Очаква се правилникът за прилагане на Закона за хората с увреждания и методиката за индивидуалната оценка да са готови да началото на април 2019 година. Оценяването на потребностите ще започне на първи април, а от първи септември догодина да започне предоставянето и финансирането на личната помощ.", "date": "2018.10.09", "title": "Законопроектите за хората с увреждания ще са в парламента до 10 дни"}
{"url": "https://offnews.bg/obshtestvo/arestuvaha-kmet-i-obshtinski-savetnik-dokato-berat-kanabis-v-plantatc-689621.html", "text": "Кметът на село Добруша Ивайло Илиев и общинският съветник от Криводол Ивайло Вълков са задържани, докато берат канабис в плантация, съобщават от полицията, цитирани от bTV.Полицаите установили вкопани в земята 137 саксии с канабис и инвентар за обработка. Иззети са близо 80 кг зелена и килограм суха листна маса.Кабинетът на кмета е запечатан, а имотите му са претърсени от полицията. Срещу двамата е образувано досъдебно производство. Според Вълков двамата са били случайно в нивата с канабис. ", "date": "2018.10.09", "title": "Арестуваха кмет и общински съветник, докато берат канабис в плантация"}
{"url": "https://offnews.bg/politika/ninova-sdruzhenieto-na-obshtinskite-bolnitci-shte-dopalva-vizia-za-ba-689608.html", "text": "След среща с представители на Управителния съвет на Сдружението на общинските болници сме единодушни, че сегашното състояние на здравеопазването е катастрофално и не може да продължава повече така. Те подкрепят много от нашите предложения за здравеопазването във „Визия за България“. Това заяви председателят на БСП Корнелия Нинова на пресконференция в централата на партията. Според нея предложената от ГЕРБ реформа не представлява реформа в здравеопазването и здравния модел, а промяна във финансирането на модела и по-скоро търсене на източници за дофинансиране, чрез събиране на допълнителна задължителна здравна осигуровка. „Смятаме, че това ще натовари най-бедните хора, хората в затруднено положение, които и сега имат труден достъп до здравеопазване“, допълни тя. Нинова обясни, че по време на срещата са представени предложенията на БСП във „Визия за България“.„По някои от тях срещаме пълно разбиране, други са дискусионни и докторите от сдружението поеха ангажимент да ни дадат по-късно становището си“, уточни тя. „Най-остро поставиха пред нас въпроса за кадрите, особено в малките населени места. Нашето предложение е държавата да плаща стипендии и след това завършилите медицина да са задължени да работят 5 години в България“, изтъкна лидерът на левицата. Тя обясни, че по време на срещата е обсъдена и темата за високите цени на лекарствата и начините да се помогне на хората в затруднение да си плащат лекарствата.„Приема се добре нашето предложение за намаляване на ДДС върху лекарствата, както и окрупняването на поръчката за лекарствата“, каза още Нинова. Тя посочи, че сега всяка болница си прави собствена процедура за лекарства. „Представителите на Сдружението на общинските болници споделят своя опит, че това не е добър вариант и ни подкрепят в идеята за един общ централизиран механизъм за осигуряване на лекарства“, заяви Нинова. Друга тема на срещата е била и предложеният от БСП вариант за реформа в здравеопазването, която да почива на регионален принципи. „Т.е. във всеки регион да има една обща структура на здравеопазването, която да обхваща доболнична помощ, болнични заведения, но да бъде на регионален принцип. Те смятат това за много добър вариант“, допълни Корнелия Нинова. От Сдружението на общинските болници дадоха писмени предложения за вота на недоверие. \"Днес чухме много професионализъм, конкретика и много разум, който, позволете ми да се усъмня, че ще се чуе в пленарната зала\"- коментира председателят на БСП.Д-р Неделчо Тотев: Готови сме да помогнем с допълването на \"Визия за България\"С доста неща, залегнали във \"Визия за България\", сме съгласни. Готови сме, с изготвената от нас технологии, в продължение на 6 години, да подпомогнем изпълването със съдържание и конкретика предложените от левицата мерки. Можем да си бъдем взаимно полезни, така че здравеопазването да бъде обърнато изцяло към пациента и да донесе нужното удовлетворение на лекарите. Това заяви председателят на Националното сдружение на общинските болници д-р Неделчо Тотев. Той изрази задоволство от получената покана, за да може да се обсъдят по същество основните проблеми на здравеопазването и как то да бъде изведено към по-добро.Д-р Неделчо Тотев припомни, че на протест, миналата година, общинските болници са заявили, че това е пределът на възможностите им да функционират. По думите му са обещани мерки, част от които са били взети, но реално нещата не са се променили. \"С палеативни мерки не се върши работа, когато пациентът е смъртно болен\", категоричен бе Тотев.По думите му срещата е била полезна и на нея са били представени рационални предложения, които биха могли да бъдат приложени и да доведат до нещо по-съдържателно и добро. \"Представихме притесненията си от увеличаването на приходите чрез въвеждане на задължително здравно застраховане и другите предложения на управляващите\", каза още той. По думите му кадровият проблем е огромен и сякаш никой не го разбира и не вижда лавината, която е надвиснала на над всички. \"Въпрос на година е, може би, пенсионерите, които крепят системата, да излязат от нея и тогава всички ще сме изправени пред необходимостта отнякъде да бъдат внесени медицински кадри\", заключи д-р Неделчо Тотев. ", "date": "2018.10.09", "title": "Нинова: Сдружението на общинските болници ще допълва Визия за България"}
{"url": "https://offnews.bg/temida/agentcia-mitnitci-pusna-kranovete-na-vinproma-na-petia-slavova-689622.html", "text": "Агенция \"Митници\" е пуснала крановете на винпром \"Черноморско злато\", в чийто Надзорен съвет е собственичката на Инвестбанк Петя Славова. От дружеството съобщиха, че Агенцията е уважила аргументите на винпрома и съоръженията са разпечатани. Съоръженията бяха запечатани миналата седмица, след като проверка установила наличието на 9 нерегистрирани крана за източване на алкохол и междинни продукти.Според дружеството от Агенция \"Митници\" са уважили аргументите на винпрома, според които пробните кранчета са неделима част от баретката на всяка дестилационна система и са неделима част от инсталацията. Това е било потвърдено и от производителя на системите Бенковски Ко.Дружеството е представило пред Агенцията по-детайлна технологична схема, на която присъстват и пробните кранчета. За да разсее всякакви съмнения за недобросъвестна дейност, е внесено и предложение за поставяне на бленда за намаляване на дебита им, одобрено от Агенция \"Митници\". С поставянето ѝ материалът, необходим за проба, ще изтича за повече време, но това няма да възпрепятства контрола върху технологичния процес, посочиха от винпрома.Течността в споменатите съоръжения не е краен продукт, готов за консумация, а дестилат с алкохолно съдържание между 55 и 75%. Баретките са съставна част на системите и служат за извършване на контрол при дестилационния процес, като се отчитат алкохолният градус, температурата и вкусово-ароматните качества на произведения продукт, уточниха оттам. Във всяка баретка има спиртомер за отчитане на алкохолния градус, а извън нея термометър и пробен кран, необходим за периодично взимане на проби от технолога в процеса на дестилация, допълниха от винпрома.", "date": "2018.10.09", "title": "Агенция 'Митници' пусна крановете на винпрома на Петя Славова"}
{"url": "https://offnews.bg/112/goliam-pozhar-v-orlandovtci-oganiat-pogalna-smetishte-689624.html", "text": "Пожар горя в столичния квартал „Орландовци” тази вечер.Пламъците са погълнали сметище, съобщи bTV.Пожарът се е виждал и от по-високите етажи в центъра на София. На мястото е пристигнал екип на пожарната, който се е справил с огъня, преди да застраши живота на хората. Пожарен автомобил е останал да дежури в района, за да не се получи ново разпалване.", "date": "2018.10.09", "title": "Голям пожар в Орландовци, огънят погълна сметище"}
{"url": "https://offnews.bg/futbol/paulo-autuori-se-razdelia-s-ludogoretc-antoni-zdravkov-poema-zelenit-689609.html", "text": "От Лудогорец са взели решение да удовлетворят молбата на треньора Пауло Аутуори договорът му с клуба да бъде прекратен по взаимно съгласие.Мотивите на специалиста са лични. Съгласно уговорката Аутуори ще води отбора в мача срещу Левски на 20 октомври, след което ще си замине от България.Начело на \"зелените\" ще застане Антони Здравков, досегашен помощник и треньор на младежкия национален отбор. Той ще дебютира като старши треньор в мача с кипърския АЕК Ларнака.Новината за напускането на Аутуори беше съобщена днес на футболистите, които се готвят за мача с Левски на тренировъчния комплекс на \"орлите\".", "date": "2018.10.09", "title": "Пауло Аутуори се разделя с Лудогорец, Антони Здравков поема \"зелените\""}
{"url": "https://offnews.bg/112/17-godishno-momche-e-zastreliano-kraj-montana-689607.html", "text": "17-годишно момче е застреляно в гората край Монтана, съобщава bTV.Това се е случило към 13 ч днес в местността „Пъстренеца”.Момчето събирало дърва заедно с дядо си.Извършителят се издирва, полицаи претърсват района.Очаквайте подробности!", "date": "2018.10.09", "title": "17-годишно момче е застреляно край Монтана"}
{"url": "https://offnews.bg/obshtestvo/referendumat-za-instalatciata-za-otpadatci-skara-savetnitcite-v-sofia-689611.html", "text": " Доклад с повече от 10 страници аргументи и мотиви бе входиран в деловодството на Столичния общински съвет. Документът е подписан от 15 общински съветници от целия опозиционен спектър в местния парламент.  Въпросът за местния референдум за изграждане на инсталация за изгаряне на RDF-отпадъци е прекалено важен, за да си позволяват управляващите в Столична община да се подиграват с него. Това заяви лидерът на БСП - София и председател на групата на социалистите в Столичния общински съвет Калоян Паргов. Той направи коментара, след като стана ясно, че внесеният вчера от общо 15 общински съветници от 4 групи в СОС - БСП и представители на Група 5, \"Сердика\" и ДСБ от Реформаторски блок Доклад с искане за местен референдум за изграждане на инсталация за горене на RDF в София е бил разпределен за разглеждане в комисии още от днес.\"Настояваме общинските съветници да се запознаят обстойно и внимателно с мотивите в него и искаме становището на кмета Йорданка Фандъкова, заяви Калоян Паргов. Действията на ГЕРБ в СО изобщо не ме изненадват, напълно в техен стил е да принуждават общинските съветници да гласуват нещо, с което не са се запознали. Така беше и с последния Доклад, свързан със завода за боклук, който беше внесен за гласуване през пролетта. Пуснаха ни го един ден преди да го разглеждаме при това без проекта и без финансовата обосновка. Сега се опитват да пробутат и референдума по същата формула. Колко от членовете на комисиите, които заседават днес и гледат Доклада, са го прочели и са го осмислили?! Това искам да знам. Председателят на СОС Елен Герджиков е длъжен в срок от 3 дни да го разпредели за гледане в Комисиите, но няма правило в 24-часов срок да бъде разгледан от членовете на тези комисии. Това не е извънредна точка. Срокът за гласуване на Сесия на СОС на подобен доклад е един месец, за да може всички съветници да прочетат доклада, да се запознаят и да осмислят мотивите, за да вземат решение дали да го подкрепят или - не\".“Основният дебат в Столичния общински съвет беше именно за мястото на изграждане на инсталацията за горене на RDF. Тогава с много „крехко“ мнозинство беше избрано да бъде на територията на ТЕЦ „София“, припомни Калоян Паргов. Видяхме, че софиянци също са доста объркани. Появиха се много анкети, в които мненията бяха разнопосочни. В крайна сметка, по толкова важен въпрос за гражданите, трябва да се чуе и тяхното мнение. Защото проблемът със замърсения въздух в София, за който най-накрая през 2017 година управляващите в СО бяха принудени да признаят, е доста притеснителен. При това той се прояви, след като същите тези управляващи бяха инвестирали над 600 милиона лева за справяне с него. И тук да ги попитам – тези пари на вятъра ли бяха хвърлени? И не на последно място смятам, че гражданите имат право да заявят мнението си по въпросите, които се отнасят до качеството на живота им в града. Доказателство за това е и възникналото огромно напрежение около ремонта на улица „Граф Игнатиев“ и градинката пред църквата „Свети Седмочисленици“.Калоян Паргов припомни, че позицията на БСП е инсталацията за изгаряне на отпадъците да бъде изградена на площадката на завода в местността „Садината“. „Така ще бъдат спестени разходи за транспорт, няма да бъде допълнително замърсяван въздухът в столицата. Все пак ТЕЦ „София“ се намира в централната градска част и евентуално замърсяване от него ще се отрази на качеството на живот на над 200 000 души, които живеят в кварталите и селата наоколо. Нека не забравяме, че в последните статистически доклади за продължителността на живота, данните показаха, че ние живеем с 2,5 години по-малко заради замърсения въздух в града ни. А според експерти, местността „Садината“ е много подходяща за изграждане на подобна инсталация, тъй като въздушните маси се движат от запад на изток и вероятността запрашаването да се върне в София е нищожна. Не случайно точно на това място преди години е бил построен и заводът „Кремиковци“.Заместник-председателят на СОС от БСП Милка Христова добави, че се надява този път Столична община да създаде добър прецедент и да одобри провеждането на местен референдум за разлика от отхвърления преди време във връзка със „Софийска вода“. „Дано управляващите да не се уплашат от мнението на гражданите, каза тя. - Всички сме длъжни да вземем предвид различните мнения на хората. Всяка една от групите, които поставиха въпросите си за бъдещия местен референдум, ще си ги защитава със съответните доводи и аргументи. В крайна сметка софиянци сами трябва да изберат, това е тяхно право. Дори и да не събере необходимото мнозинство този референдум, за да стане задължителен за Столична община, той ще покаже желанието на гражданите. Трябва да имаме предвид също, че този заем от 67 милиона евро, на който бенефициент е СО, ще бъде изплащан от столичната “Топлофикация”. При наличието на огромните задължения, които тя има към момента и които наближават 800 милиона лева, веднага би следвало да поставим въпроса как това почти фалирало наше общинско дружество ще изплаща огромната сума. И как това ще се отрази на цената на топлинната енергия и евентуално няма ли да повлияе на такса смет. Ние досега не видяхме никакви убедителни разчети в тази посока. Подозирам, че именно клиентите на „Топлофикация“ ще се наложи да изплащаме този заем“.Малина Едрева – Председател на ПГ на ГЕРБ в Столичния общински съвет Много е важно активното участие на гражданите. В последните години Столична община показва ясно, че има чуваемост към тях. По отношение на референдума, който искат колегите от обединената лява опозиция, бих го приела, ако това беше проект, който започваме да обсъждаме сега, а той е стартирал още през 2007-а година. Ако колегите бяха искрени в намеренията си можеха многократно да внесат подобно предложение, то да бъде обсъдено и да бъде проведен референдум. Предложението за референдум в този момент е поредната акция от вече стартиралата им предизборна кампания. Тя цели от една страна да провали проекта, от друга страна се използва за политически цели.Лорита Радева - Председател на ПК по екологияПрез май СОС се взе решение и общинските съветници одобриха тегленето на заем за завършване на последния етап от интегрираната система за управление на отпадъците на Столична община. Логиката на подобно решение е свързана с това, че ние в момента не започваме от нулата. В началото на проекта беше разработена цялостна концепция за това как ще се управляват отпадъците на Столична община. Ще напомня, че първата и втората фаза на проекта, са вече изградени и то с 84% безвъзмездно финансиране с европейски средства. Когато се взимаха тези решения, колегите, които днес питат трябва ли да изпълним и третата последна фаза, са подкрепяли в различен формат в отделните мандати на СОС проекта. И за мен е алогично, и не мога да си обясня как може да подкрепяш ПУП за изграждането на инсталацията за третиране на отпадъци към Топлофикация – нещо, което се случи през 2016-а с подкрепата на колеги както от Група 5, така и от БСП и ДСБ, а днес да поставяш на обществено обсъждане дали това да се случи. В кой момент колегите са били искрени към гражданите на София? – Тогава, когато са гласували ПУП за изграждане на инсталация или когато решават да питат гражданите къде да бъде мястото на инсталацията и дали изобщо да я има. Каква е логиката на подобно действие? Аз не я откривам и считам, че това е единствено свързано с популизъм. Считам, че София се нуждае от тази инсталация и всички инсинуации за проблеми с въздуха на града са наистина заиграване със страховете на хората. Николай Стойнев – заместник председател на СОСВинаги, когато едно дружество има затруднения (Топлофикация-София), трябва да има инвестиции в нови проекти, които да подобрят, както техническите параметри, така и ефективността на дружеството. Преките ползи за Топлофикация и за гражданите на София са, че изграждането на една такава инсталация означава 10% по-малко разходи за природен газ. Годишно икономията ще бъде между 12 и 18 млн. евро годишно след изграждането на инсталацията и също така ще се произвеждат допълнително топлоенергия за около 40 хиляди домакинства и електроенергия за 30 хиляди домакинства. Това е проект, който има икономическа и екологична целесъобразност. Не случайно над 300 такива инсталации работят в Европа. Ползите са преки както за дружеството, така и за гражданите на София.Елен Герджиков – Председател на СОСПо отношение на процедурата във връзка с предложението за референдум – законът категорично казва, че председателят на СОС има три дни, в които трябва да разпредели искането за референдум по комисии. Аз го направих в рамките на три часа, защото смятам, че това е изключително важен въпрос и общинските съветници трябва час по-скоро да се запознаят с аргументите за това закъсняло искане и да се произнесат.Не виждам нищо ново в доводите за провеждане на референдум, тази дискусия започна преди 7-8 години. И има поредица от решения на СОС в предишните мандати, както и в този в подкрепа на целия проект за преработка на отпадъци. Донякъде разбирам колегите от Група 5, за които това е първи мандат – те не са участвали в предишни дискусии, но колегите от БСП и ДСБ да участвали и подкрепяли проекта под различни форми. Наистина не виждам логика в това да подкрепяш развитието на един проект и когато се стигне до изпълнението на финална фаза, да го обявиш за несъстоятелен и да се опиташ да го провалиш. Аз бих се съгласил с този референдум и бих гласувал на него ако се постави въпроса на гражданите – „съгласни ли сте да не правим трета фаза, да разрушим първа и втора, да дадем обратно парите на Европа и да върнем балите и кризата с боклука“.", "date": "2018.10.09", "title": "Референдумът за инсталацията за отпадъци скара съветниците в София"}
{"url": "https://offnews.bg/analizi-i-komentari/nikoj-veche-ne-vi-viarva-689591.html", "text": "Снощи хиляди хора излязоха в София, Русе и още много градове, за да запалят свещ в памет на жестоко убитата тв водеща от Русе Виктория Маринова. Те бяха в пъти повече, отколкото хората, които се ангажират с каквито и да е политически протести през последните години. И това е съвсем нормално.Хората не вярват на политиците - управляващи и опозиционни. Отдавна не ги вълнуват празнословието им. Кухите им фрази са им омръзнали до болка. Неслучилата се промяна след #ДАНСwithme ги е обезверила - тези, заради които излязоха на улицата, отново ги управляват и им се присмиват.Това, което изкара хората (леви, десни и всякакви) на улицата, е едно ужасно престъпление - недоверието в институциите и начина на функциониране на цялата държавна машина. Усещането, че истината за пореден път ще бъде покрита с дебел слой прах под поредния изфабрикуван скандал и поредната димка, съчинена в изгода на властта. Щампована с \"ШОК\", \"Бомба\" и \"Ексклузивно\" в официозите на управляващите. Тази схема проработи в куп други случаи, които потресоха обществото и след това тихичко отшумяха.За трагедията край Своге, при която загинаха 20 души, обвиняем все още е само шофьорът. Никой не търси отговорност от строителя за качеството на асфалта и за липсата на качествени мантинели. Тази история е още прясна и се помни, но други взеха да се позабравят. Например сделката на теменужкината дружка Гинка за ЧЕЗ и свързаната с нея продажба на ТЕЦ Варна, с която почетният председател на ДПС Ахмед Доган официално стана бизнесмен. Ами неразкритото убийство на собственика на Лактима Петър Христов?Списъкът е много по-дълъг.Само намесата на президента Румен Радев спря лобистката поправка \"Домусчиев\" в Закона за приватизация и следприватизационен контрол, която трябваше да спести на шефа на КРИБ плащането на 55 млн. лева неустойки за неизпълнени ангажименти по договора за покупка на Български морски флот.Нали вече забравихме и безпрецедентния срив на Търговския регистър, който изчезна за две седмици? И изобщо дали всичко е възстановено или има удобно изчезнали фирмени данни?Майките на деца с увреждания, инвалидните колички, които бутат и черните им тениски \"Системата ни убива\" отдавна не са новина. Както и разхищенията на стотици милиони левове в нагласени обществени поръчки в полза на близки до властта бизнесмени.Това щеше да се случи и с аферата Джи Пи Гейт, по която неслучайно работата започна едва след убийството на Виктория Маринова. И след размахания пръст от Брюксел този път да внимаваме повече.Вчера говорител на ЕК съобщи, че Комисията е поискала данни от България за злоупотреба със структурни фондове по повод съмненията за нарушения около обществени поръчки в строителството у нас. От Брюксел изрично уточниха, че възприемат съвсем сериозно всички изразени подозрения за злоупотреба с еврофондове и следят медийните материали, явно визирайки скандала с \"Джи Пи Груп\". Последва и мигновена реакция на прокуратурата, която наложи запори на 14 млн. евро на строителната компания.Нищо от това нямаше да се случи, ако убийството на Виктория бе потънало в българското медийно блато. Ако то не се бе появило като топ новина в световните медии, които рядко обръщат внимание на каквито и да е новини с български адрес, ако престъплението не бе коментирано от водещи европейски и световни лидери, включително от генералния секретар на ООН Антониу Гутериш. То пак щеше да остане новина за един ден.Но за щастие в цивилизования свят, за разлика от премиера слънце, добре разбират, че държава, която е на 111-о място по свобода на словото, има сериозен проблем. Убийството на младата жена извади наяве куп грозни истини за Татковината - опитите на проправителствените рупори да омаловажат факта, че Маринова е дала трибуна за оповестяване на разследване, което за националните медии е тема табу. Един главен редактор на вестник дори написа, че е фалшива новина, че има убит журналист в България. И нали знаете кой е виновникът: \"Фекалните дезинформационни потоци от обръчите на Сорос в България\".Така работи пропагандата у нас. Схема за заглушаване на истината обаче този път не проработи. Което е част от големия извод след жестокото престъпление - недоверието вече е повсеместно. Хората излязоха на улицата, защото днес е Виктория, а утре може да е всеки друг. Излязоха, защото не вярват на институциите, традиционните медии и политиците. И това недоверие ще продължи да расте.И в трагедията с Виктория Маринова може би има и лъч надежда, че ще послужи като катализатор за нормализация на иначе ненормалната ни държава.", "date": "2018.10.09", "title": "Никой вече не ви вярва"}
{"url": "https://offnews.bg/politika/sasht-ni-predlozhiha-pomosht-za-razsledvaneto-na-ubijstvoto-na-viktori-689613.html", "text": "САЩ ни предложиха помощ за разследването на убийството на Виктория Маринова. Предложението дойде от американското посолство у нас. \"Шокирани сме от ужасяващото убийство в Русе на журналиста Виктория Маринова. САЩ са готови да помогнат на властите при нужда, за да бъде изправен извършителят пред правосъдието\", написаха от посолството в Туитър.30-годишната журналистка от телевизия TVN бе открита изнасилена и убита в храсти край река Дунав в събота. До момента основна версия за убийството ѝ все още не е съобщена.Полицията проверява украинец с румънски паспорт за евентуална съпричастност към убийството на журналистката.", "date": "2018.10.09", "title": "САЩ ни предложиха помощ за разследването на убийството на Виктория Маринова"}
{"url": "https://offnews.bg/112/mazh-otcelia-po-chudo-legnal-na-relsite-v-opit-za-samoubijstvo-no-vl-689612.html", "text": "Мъж на 44 години от Монтана е оцелял, след като рано тази сутрин легнал на релсите на влака в района на Акумулаторния завод в Монтана, съобщиха от Областната дирекция на МВР в града, цитирани от БТА.Към 6 часа сутринта пътническият влак от Монтана за Бойчиновци минал през това място, но мъжът останал под него и се разминал само с различни наранявания по тялото, които не застрашават живота му.Той е настанен на лечение в болница в Монтана с охлузни рани.В момента се изясняват причините за опита за самоубийство.Пробата за алкохол на машиниста на влака е отрицателна, а на мъжа под влака - положителна, обявиха от полицейската дирекция в Монтана.", "date": "2018.10.09", "title": "Мъж оцеля по чудо: легнал на релсите в опит за самоубийство, но влакът минал над него"}
{"url": "https://offnews.bg/politika/potegliat-li-siderov-i-barekov-zaedno-kam-evroizborite-689592.html", "text": "Лиерът на партия \"Атака\", която е част от управляващата коалиция, Волен Сидеров и евродепутатът Николай Бареков ще бъдат домакини на конференция на тема \"Обединеният консерватизъм - ключовата посока в развитието на България\".От партията на Бареков \"Презареди България\" уточняват, че форумът се организира от групата на Европейските консерватори и реформисти в Европейския парламент, чийто член е Бареков. Общият форум идва малко повече от половин година преди евроизборите, в момент, в който част от политическите формации вече започнаха вътрешнопартийна подготовка за вота. През последните месеци Волен Сидеров неколкократно поиска ясен отговор от сегашните си коалиционни партньори в \"Обединените патриоти\" ВМРО и НФСБ дали ще се явяват заедно на евроизборите. Преди два месеца лидерът на \"Атака\" обяви, че е попитал вицепремиера дали ще се явяват заедно, а . След това отношенията между двамата на няколко пъти бяха сериозно обтегнати по различни причини. В края на миналата седмица се разбра, че Бареков и Сидеров са имали тричасова среща на четири очи за предстоящата конференция идния петък, както и \"за бъдещето на патриотизма, национализма и консерватизма в България\". За този разговор съобщи Бареков, а поводът беше инцидентът на пътя със съпругата на Волен Сидеров - Деница. Бареков е бил свидетел на станалото. След инцидента с Деница Гаджева Сидеров имаше критики и към управляващите. Той нарече МВР \"корумпирана система\" и  поиска партията му да оглави министерството. Това стана в деня, в който бившият главен секретар на МВР Светлозар Лазаров подаде оставка като национален координатор на \"Атака\". А това породи съмнения, че Сидеров ще предложи Лазаров отново да поеме поста, който е заемал и преди в ръководството на МВР.В самата конференция на Сидеров и Бареков, която ще се проведе този петък, участие ще вземат европейски консерватори - Ян Захрадил, член на ръководството на ЕКР и президент на Алианса на европейските консерватори и реформисти (АКРЕ); Темистоклис Астенидис, зам.-директор на АКРЕ и други.По време на събитието ще бъде представено социологическо проучване за влиянието на консерватизма у нас, изготвено от „Институт за модерна политика\". Данните ще бъдат изнесени от Борислав Цеков.Миналата седмица Бареков се похвали с писмо, в което унгарският премиер Виктор Обран му благодари лично за това, че е гласувал в подкрепа на Унгария при вота в ЕП. На 12 септември европейските депутати трябваше да кажат подкрепят или не откриването на наказателна процедура срещу страната. ", "date": "2018.10.09", "title": "Потеглят ли Сидеров и Бареков заедно към евроизборите?"}
{"url": "https://offnews.bg/112/zadarzhaha-zapodozrian-za-ubijstvoto-na-mladezha-v-montana-689616.html", "text": "Полицията задържа заподозрян за убийството на 17-годишно момче в Монтана. Момчето беше застреляно по обяд край Монтана. Младежът косял трева на ливада заедно с дядо си Г.Г. /58г./ в района на някогашно летище край Монтана. Докато товарел тревата в каруца, отнякъде се чул изстрел и младият мъж паднал на земята. Дядото повикал линейка и полиция, но пристигналите на място медици само констатирали смъртта на младежа, обясниха от Областната дирекция на МВР в Монтана.Задържан е 38-годишен мъж, също жител на Монтана. Мъжът има криминална регистрация за притежание на наркотици и условна присъда от 2009 г.В автомобила на задържания е открит газов пистолет без предпазна муфа, боеприпаси, съобщи bTV.До мястото, където беше убито момчето, се събраха негови близки и други жители на кв. \"Огоста\", където е живеело то със семейството си.Заради възникналото напрежение в района има струпана много полиция.", "date": "2018.10.09", "title": "Задържаха заподозрян за убийството на младежа в Монтана"}
{"url": "https://offnews.bg/sviat/balgarin-e-osaden-na-40-mesetca-zatvor-v-chehia-zaplashil-pakistan-s-689615.html", "text": "21-годишен българин е осъден днес в Чехия на 40 месеца затвор, защото заплашил с терористични нападения Пакистан, ако той не освободи чехкиня, арестувана за притежание на наркотици, предаде Франс прес, цитирана от БТА.Районният съд в Пилзен, Западна Чехия, призна за виновен Николай Симеонов Иванов, защото през януари изпратил на пакистанска телевизия и онлайн вестник есемеси и имейли със заплахи с терористични нападения.Пред съда той заявил, че познава лично чехкинята Тереза Х., задържана в Пакистан, след като на 10 януари била арестувана с хероин на летището в Лахор.\"Ако Пакистан не освободи до 48 часа Тереза, арестувана с 9 кг хероин, и не й позволи да се качи в самолет за Чехия, в Пакистан ще има терористични нападения\", написал Иванов в посланията си, прочетени пред съда от представител на прокуратурата.Младият българин живее в Пилзен от 2016 г. Арестуван е в края на януари и признал деянията си. Пред съда той каза, че не допускал някой да приеме сериозно посланията му, още повече че те съдържали телефонния номер и имейл адреса му.След като излежи присъдата си, Иванов ще бъде експулсиран за осем години от Чехия, реши съдът в Пилзен.", "date": "2018.10.09", "title": "Българин е осъден на 40 месеца затвор в Чехия, заплашил Пакистан с терористични нападения"}
{"url": "https://offnews.bg/bojni/posreshtnaha-habib-nurmagomedov-kato-natcionalen-geroj-video-689610.html", "text": "Шампионът в лека категория на смесените бойни изкуства Хабиб Нурмагомедов се завърна в родината си след победата над Конър Макгрегър.Непобеденият руснак беше посрещнат от над 15 000 свои фенове на стадион \"Анжи Арена\" в Каспийск. Нурмагомедов излезе с шампионския пояс и придружаван от баща си.Хората по трибуните, предимно деца и младежи, бурно го аплодираха, а после започнаха да скандират \"Хабиб\" и \"Дагестан\".При появата на 30-годишния боец, част от феновете започнаха да прескачат огражденията. В един момент около 100 човека стъпиха на терена, а Нурмагомедов заяви с усмивка: \"Вие сте много, а аз съм сам\".Дикторът на стадиона помоли феновете да се върнат по местата си, а за същото призова и бащата на Хабиб - Абдулманап Нурмагомедов.Местните медиите коментират, че на практика почитателите на Нурмагомедов са копирали неговите действия след края на боя с Макгрегър.Тогава шампионът прескочи октагона и налетя да бие човек от щаба на ирландеца. Постъпката му няма да остане без последствия и той ще бъде наказан.", "date": "2018.10.09", "title": "Посрещнаха Хабиб Нурмагомедов като национален герой (видео)"}
{"url": "https://offnews.bg/sviat/niki-hejli-podade-ostavka-kato-poslanik-na-sasht-v-oon-obnovena-689614.html", "text": "Ники Хейли е подала оставка като постоянен представител на САЩ в ООН, съобщи Ройтерс, цитирана от БТА.Оставката е била приета от президента Доналд Тръмп.Хейли ще напусне поста в края на годината.Тръмп каза, че Хейли, която бе губернатор на Южна Каролина, преди да получи назначението в ООН от него през ноември 2016 г., му казала още преди шест месеца, че иска да се оттегли за известно време.Говорейки пред репортери в Овалния кабинет днес, той я обсипа с похвали, каза, че е свършила невероятна работа и изрази надежда, че тя ще се върне в управлението в друго качество.Президентът добави, че в идните 2-3 седмици ще стане ясно кой ще е новият посланик на САЩ в ООН.", "date": "2018.10.09", "title": "Ники Хейли подаде оставка като посланик на САЩ в ООН (обновена)"}
{"url": "https://offnews.bg/obshtestvo/vtoriat-obvinen-za-otravianeto-na-skripal-e-voenen-lekar-ot-gru-689580.html", "text": "Истинското име на мъжа, представящ се за бизнесмен под името Александър Петров, в действителност е военен лекар от ГРУ - руското разузнаване.Миналия месец бе съобщено и името на другия човек, отговорен за деянието - Анатолий Чепига. Имената бяха съобщени от разследващата група разследващата група \"Белингкет\" (Bellingcat). Днес се очаква тя да публикува още детайли по случая.Групата твърди, че е идентифицирала д-р Мишкин благодарение на свидетелски показания на хора, които го познават, и че разполага с копие на паспорта му. В двата паспорта в истинското и с фалшивото му име рождените дати съвпадали.Според \"Белингкет\" Александър Мишкин е вербуван от разузнаването, докато следвал медицина. Пътувал е няколко пъти до Украйна, включително в размирната 2013 година.", "date": "2018.10.09", "title": "Вторият обвинен за отравянето на Скрипал е военен лекар от ГРУ"}
{"url": "https://offnews.bg/sviat/kim-chen-un-kani-papata-v-phenian-689585.html", "text": "Севернокорейският лидер Ким Чен Ун кани папа Франциск в Пхенян, съобщи днес президентството на Южна Корея, цитирано от БТА.Южнокорейският президент Мун Дже-ин ще предаде поканата, когато се срещне с Франциск по време на посещението си в Европа следващата седмица. На срещата им миналия месец Ким е казал на Мун, че иска да покани папата в Пхенян, предаде Ройтерс.\"Президентът Мун ще посети Ватикана на 17 и 18 октомври, за да потвърди благословията си и подкрепата за мир и стабилност на Корейския полуостров\", каза говорител на президентството.Северна Корея и Ватикана нямат официални дипломатически отношения.Севернокорейската конституция гарантира свободата на религията, стига да не подкопава държавата, но освен шепа контролирани от държавата места за молитви, не се позволява открита религиозна дейност.Това е първата покана на севернокорейски лидер към папа от 2000 г. Тогава Ким Чен-ир покани Йоан Павел Втори, но той така и не посети Северна Корея.", "date": "2018.10.09", "title": "Ким Чен Ун кани папата в Пхенян"}
{"url": "https://offnews.bg/politika/nikolaj-nankov-podade-ostavka-kato-deputat-689617.html", "text": "Николай Нанков е подал оставка като народен представител, съобщи БГНЕС.Бившият министър на регионалното развитие и благоустройството се върна в парламента като депутат от групата на ГЕРБ, след като подаде оставка след тежката катастрофа край Своге, която отне живота на 20 души. След него поста пое доскорошния депутат от партията Петя Аврамова. След поемането на поста тя обяви, че е поканила Нанков да стане неин заместник. Заради катастрофата заедно с Нанков си тръгнаха министрите на вътрешните работи и транспорта Валентин Радев и Ивайло Московски.Оставката на Нанков е залегнала като първа точка в програмата за работа на парламента в сряда. Мотивите ѝ обаче засега не са ясни.", "date": "2018.10.09", "title": "Николай Нанков подаде оставка като депутат"}
{"url": "https://offnews.bg/temida/osvobozhdavat-zadarzhania-v-razsledvaneto-za-ubijstvoto-na-viktoria-ma-689619.html", "text": "Задържаният в рамките на разследването на журналистката Виктория Маринова румънски гражданин с украински произход ще бъде освободен, съобщи шефът на местната полиция Теодор Атанасов. Той направи изявлението след продължилото над 5 часа заседание, в което участваха разследващи, прокурори от София и Русе, вътрешният министър Младен Маринов, шефът на ГДБОП Ивайло Спиридонов и говорителят на главния прокурор Румяна Арнаудова.27-годишният скитник беше задържан, за да се изясни алибито му във връзка с убийството в Русе. Взетите от него ДНК проби не съвпадат с тези, взети от местопрестъплението.Продължават разпитите на други лица, които могат да имат съпричастност към убийството.От полицията обявиха, че за момента няма заподозрян за престъплението. Тялото на Виктория Маринова беше открито на 6 октомври в зона край брега на Дунав. Властите обявиха, че смъртта ѝ е причинена от комбинирана травма на главата и задушаване, и уточниха, че убийството е било извършено с особена жестокост.", "date": "2018.10.09", "title": "Освобождават задържания в разследването за убийството на Виктория Маринова"}
{"url": "https://offnews.bg/obshtestvo/blizki-na-ubitata-zhurnalistka-viarvame-che-politciata-e-na-finalnat-689589.html", "text": "\"Вярваме, че полицията е на финалната права да разкрие извършителя\".Това пише в изявление на семейството и колеги на убитата журналистка Виктория Маринова, което е публикувано в сайта на телевизия TVN, където тя работеше.Близките на телевизионната водеща се обявяват категорично против обявения за днес протест, който е предвидено да блокира на движението в района на Дунав мост. \"Едва ли и Виктория би желала подобно нещо\", пишат те.\" Молим Ви, не прибягвайте до никакви крайни мерки!!! Така няма да помогнем, а напротив. Ще има време за гняв! Просто нека не е днес!\", пише още в изявлението. Семейството и колегите на Маринова молят хората да имат още малко търпение. Те призовават всеки, който иска да почете паметта на журналистката, да го направи с добро дело. Във връзка с разследването на убийството полицията в Русе обяви телефон за сигнали от граждани. Хората, които разполагат с информация, касаеща извършеното тежко криминално престъпление могат да позвънят на телефон: 0889 562407.", "date": "2018.10.09", "title": "Близки на убитата журналистка: Вярваме, че полицията е на финалната права"}
{"url": "https://offnews.bg/izvan-terena/ruski-futbolisti-prebiha-darzhaven-sluzhitel-nasred-moskva-video-689590.html", "text": "Скандал разтърси руския футбол два дни преди мача с Швеция от турнира Лига на Нациите. Бившите футболни национали Александър Кокорин и Павел Мамаев са нападнали и пребили чиновник от Министерството на промишлеността и търговията на страната.Малко по-късно пресслужбата на самото учреждение потвърди, че в инцидента са пострадали двама техни служители, а не един. Но пък след това беше уточнено, че все пак пострадалият е само един и става дума за директора на дирекция автомобилна промишленост Денис Пак.Това се е случило вчера сутринта в кафене в центъра на Москва, съобщи първо каналът Mash в социалната мрежа Telegram. Кокорин е нападател на Зенит Санкт Петербург, а Мамаев играе като халф във ФК Краснодар.Самите Кокорин и Мамаев не са извикани в националния отбор, а по-късно по темата взе отношение и министърът на спорта на страната Павел Колобков. Той заяви, че двамата вече никога няма да бъдат извикани под флага на Русия и посъветва собствениците на клубовете да проверят детайлно какви играчи ангажират.За двамата приятели това не е първо подобно изпълнение. През 2016 година след провала на Русия на Европейското първенство във Франция, те блеснаха във видео, в което се вижда как се забавляват в скъпарски нощен клуб в Монте Карло.На фона на химна на Руската федерация двамата разнасят бутилки шампанско на стойност 500 евро едната. След това се извиниха за поведението си.", "date": "2018.10.09", "title": "Руски футболисти пребиха държавен служител насред Москва (видео)"}
{"url": "https://offnews.bg/bojni/konar-makgregar-vojnata-prodalzhava-689586.html", "text": "Звездата в смесените бойни изкуства Конър Макгрегър коментира по любопитен начин загубата си от Хабиб Нурмагомедов.Макгрегър загуби чрез събмишън в четвъртия рунд, като с този свой успех Нурнагмомедов направи първа успешна защита на титлата си на UFC в лека категория.\"Загубихме мача, но спечелихме битката. Войната продължава\", коментира Макгрегър в официалния си профил в социалната мрежа Инстаграм.Нурмагомедов пък публикува послание до всички свои фенове и хейтъри.\"Приятелски се обръщам, поне сега се снижете, в противен случай вече ще се почувствам неловко заради вас. Казах ви, че на 6 октомври, ще ви кажа всичко или наистина искахте да загубя?Извинявам се на всички, които съм обидил с общата ни победа. А на истинските ми фенове – вие сте просто цял космос. Благодаря за невероятната ви подкрепа. Обичам ви. Искрено ваш – Хабиб Нурмагомедов\", написа Нурмагомедов.", "date": "2018.10.09", "title": "Конър Макгрегър: Войната продължава"}
{"url": "https://offnews.bg/kultura/koleden-kontcert-na-goran-bregovich-v-plovdiv-689596.html", "text": "След невероятния успех на първия концерт на Горан Брегович в Пловдив и разпродаването му за уникално кратко време легендата на сръбската музика се завръща за второ представление, чийто организатор е . Датата на новото шоу е 18 декември, а мястото - зала С.И.Л.А .По този начин рок звездата на бивша Югославия ще успее да зарадва всички свои почитатели в България, които не успяха да присъстват на 28 септември, когато Брегович „взриви“ емблематичния Античен театър с музиката си, а стотиците фенове си тръгнаха в пълна екзалтация след един невероятен двучасов спектакъл, включващ най-доброто от творчеството на големия музикант.На 18 декември, малко преди Коледа, Брегович отново ще излезе на сцената с най-добрите балкански музиканти от „Оркестър за сватби и погребения“. Специално за публиката в Пловдив гениалният музикант ще изпълни най-големите си и емблематични хитове от началото на кариерата си до днес като: „Аризонска мечта“, „Месечинка“, „Калашников“, „Буба Мара“ и много други.Закупените билети с дата 26 и 30 септември ще важат за новата дата без презаверка.Билетите за събитието вече са в продажба и могат да бъдат закупени от мрежата на Eventim на цени от 40 до 60 лв., .", "date": "2018.10.09", "title": "Коледен концерт на Горан Брегович в Пловдив"}
{"url": "https://offnews.bg/futbol/bfs-se-vazmuti-ot-snoshtnite-ekstcesii-na-stojne-manolov-i-globi-tcars-689605.html", "text": "Дисциплинарната комисия към Българския футболен съюз изрази възмущението си от снощните ексцесии след двубоя от Втора лига между ЦСКА 1948 и Царско село (1:1).На стълбището на националния стадион \"Васил Левски\" след края на мача Стойне Манолов е опитал саморазправа с Кирил Котев. Впоследствие спортният директор на ЦСКА 1948 показа снимка с издрания си врат.\"\".", "date": "2018.10.09", "title": "БФС се възмути от снощните ексцесии на Стойне Манолов и глоби Царско село"}
{"url": "https://offnews.bg/futbol/anglijskata-futbolna-asotciatcia-zapochna-razsledvane-sreshtu-mourinio-689597.html", "text": "Мениджърът на Манчестър Юнайтед Жозе Моуриньо определено не е за завиждане в момента, след като английската Футболна асоциация започна разледване срещу него.Причина за това са действията на Специалния след впечатляващата победа над Нюкасъл с 3:2 в събота. При прибирането си към тунела, португалецът е отправил нецензурни реплики към камерата, насочени към неговите критици.Точно преди двубоя с Нюкасъл не спираха да валят информации, че Моуриньо може да бъде уволнен след края на тази среща.Заедно с това бившите играчи на Манчестър Юнайтед Пол Скоулс и Рио Фърдинанд също не пестят критики към мениджъра в последните седмици, което раздразни още повече Специалния.В следващия кръг, който е след паузата за националните отбори, Манчестър Юнайтед гостува на бившия клуб на Моуриньо Челси. Ако бъде признат за виновен има сериозна вероятност Специалния да не дава наставления на футболистите си по време на мача със \"сините\" от Лондон.", "date": "2018.10.09", "title": "Английската футболна асоциация започна разследване срещу Моуриньо"}
{"url": "https://offnews.bg/obshtestvo/biagane-po-marshruta-na-viktoria-organizirat-v-ruse-689587.html", "text": "Инициаторите на маратона Srebarna Trail Run организират  Маринова в нейна памет.То ще започне днес от 18:15 ч със сборен пункт \"Гранд Хотел Рига\".Според организаторите на бягането една от целите е хората да се преборят със страховете, които са ги обземали, когато бягат сами по този маршрут.\"Страхът и объркването идват от незнание или грешно такова. Ще ви споделят известни факти и обстоятелства около случая и ще отправят препоръки какво да направим занапред, за да се движим/спортуваме спокойно и свободно в обичайната градска среда\", обясняват те.Ще бъде подготвена и подписка до местните власти с призив и конкретни мерки как да бъде осигурена безопасността на местата за спорт и отдих.Маршрутът е дълъг 5 км и тръгва от паркинга на хотел \"Рига\". Ще се бяга бавно, а ако групата предполага, ще се редува бягане с вървене, обясняват организаторите. Те препоръчват хората да дойдат в тъмно или черно облекло.", "date": "2018.10.09", "title": "Бягане по маршрута на Виктория организират в Русе"}
{"url": "https://offnews.bg/kultura/premiera-na-novia-roman-na-nashia-avtor-zdravka-evtimova-689405.html", "text": "Днес от 18:30 ч. в литературен клуб \"Перото\" на НДК е премиерата на \"Зелените очи на вятъра\" - новия роман на нашия автор Здравка Евтимова.„Зелените очи на вятъра“ е роман, с който човек се научава да не се предава. Винаги е имало силни на деня, винаги е имало хора, които превръщат поклона в свое ежедневие. Примирявайки се с неоходимостта да пълзят, те трансформират унижението в мерна единица за своя възход. Намират пътека към материално благополучие, добре нахранени са, дрехите им са елегантни. На мястото, където би трябвало да е сърцето, имат локва с отровна течност. Те са утрешните силни на деня.„Зелените очи на вятъра“ ни запознава с онези, които се изправят срещу тях. Те са по-силни от поклона, по-високи от унижението. Те не се предават.", "date": "2018.10.09", "title": "Премиера на новия роман на нашия автор Здравка Евтимова"}
{"url": "https://offnews.bg/obshtestvo/fandakova-remont-na-remonta-li-veche-shte-ima-kontrol-na-kontrola-za-689593.html", "text": "Експерти от Университета по архитектура ще следят ремонта на Граф Игнатиев и градинката пред \"Св. седмочисленици\". Понеже много се говори за ремонт на ремонта, когато всъщност ремонтът не е приключил, аз възложих контрол на контрола, заяви столичният кмет Йорданка Фандъкова. Тя провери реконструкцията на бул.\"Пенчо Славейков\", движението по който ще бъде пуснато изцяло на 21 октомври. Представители на УАСГ вече бяха на обекта, направиха първите огледи. Ще разчитам на тях, както по отношение на допълнителни анализи на материалите в лабораторията на университета, така по отношение на начина на изпълнение\", обяви тя. \"Много спекулации чух през последните дни. Разбира се гражданите имат правото да се интересуват и да дават своето мнение. То е важно за мен. Но спекулации от политически сили и техни привърженици не мога да приема, когато става въпрос за неверни твърдения\", заяви Фандъкова.Кметът обясни, че има сериозни бележки по отношение изпълнението на задачите на строителния надзор. Вече ги санкционирах със 100 хиляди лева. Това е първата и последна санкция, защото следващата стъпка е прекратяване на договора. Казала съм им какво очаквам от тях - специалисти, експерти, инженери, които да са непрекъснато на обектите. И в момента там има хора. Но аз искам предварително те, гледайки изпълнението, да връщат своевременно фирмата, ако не се справя добре“, каза още столичният кмет.  Тя цитира sms от хирург, изпратен до общински съветник от ГЕРБ: Затова не пускаме на свиждане по време на операция, написал медикът. Гледката е неприятна, както и по време на ремонт, но е важно крайният резултат да е добър, обясни Фандъкова. „Мога да приема всичко, но не е свързване на името ми с корупция. Тези, които познават и мен и работата ми, много добре знаят, че през целия си живот не съм взела стотинка под формата на корупция. Няма и да взема, категорична беше Фандъкова. Искането за оставка на главния архитект Здравко Здравко Фандъкова коментира: Конкурсът е проведен от бившия главен архитект Петър Диков, с когото се разделих неслучайно, това искане е закъсняло с няколко години. ", "date": "2018.10.09", "title": "Фандъкова: Ремонт на ремонта ли? Вече ще има контрол на контрола за ремонта на Графа"}
{"url": "https://offnews.bg/obshtestvo/tcarkvata-pochita-dnes-sv-iakov-brat-na-evangelist-matej-689560.html", "text": "Църквата почита днес Свети Яков Алфеев. Той принадлежи към 12 апостоли Христови, брат е на апостол и евангелист Матей.След слизане на Пресветия Дух на Петдесетница, Яков Алфеев заедно с другите апостоли проповядвал словото Божие първо в Йерусалим и цяла Палестина, а след това и в редица близки и далечни страни.Бил заедно с апостол Андрей Първозвани в Едеса. Ходил на проповед в Газа, Елевтеропол и по всички други, определени от жребия му места. Бил продължително време в Египет.Престоял доста време в град Острацин, където запечатал своите апостолски подвизи с мъченическа смърт. Св. Яков бил разпънат на кръст.", "date": "2018.10.09", "title": "Църквата почита днес Св. Яков, брат на евангелист Матей"}
{"url": "https://offnews.bg/kultura/spechelete-dvojna-pokana-za-stendap-revoliutciata-v-zala-1-na-15-oktom-689583.html", "text": "В новата игра на OFFNews и a подаряваме двойна покана за шоуто \"Стендъп Революция\", което ще бъде на 15 октомври в зала 1 на НДК.Освен двойния билет за най-голямото стендъп събитие за сезона, има и още две награди:- Двойна покана за шоу по избор от програмата на Фестивал на Комедията 2018;- Тениска \"Funny is The New Sexy\".За да имате шанс да спечелите някоя от изброените награди, трябва да отговорите правилно на следния въпрос:Кой от изброените световноизвестни комедианти е част от програмата на ?- Джими Кар- Луис Си Кей- Даниел СлосПравилния отговор поставете като коментар под тази статия. Важно е регистрацията, която ползвате, за да пишете, да е с действащ имейл адрес, за да може да се свържем с вас, ако сте сред печелившите.Все пак не оставяйте шанса да определи дали да посетите стендъп революцията на Комеди Клуб София. Билети може да откриете в мрежата на Eventim в цялата страна.Играта стартира днес и ще приключи в полунощ в четвъртък срещу петък. Победителите ще обявим в петък (12.10). Междувременно може да разгледате програмата на Фестивал на Комедията 2018 и Комеди Клуб София.", "date": "2018.10.09", "title": "Спечелете двойна покана за Стендъп революцията в Зала 1 на 15 октомври"}
{"url": "https://offnews.bg/temida/bivsh-ministar-ne-pomni-borisov-da-e-narichal-ninova-gospozha-lazha-689564.html", "text": "С бившия министър на околната среда и водите Ивелина Василева приключиха разпитите по дело за клевета, което водят един срещу друг лидерите на ГЕРБ и на БСП - Бойко Борисов и Корнелия Нинова, съобщава БНР.След като двамата внесоха почти едновременно исковете си в Софийския градски съд, той ги обедини в общо дело.Борисов съди Нинова, заради репликата ѝ по телевизията :\"Крадецът вика: Дръжте крадеца\". Нинова пък Борисов, защото я нарекъл \"Госпожа Лъжа\", \"върл активист на СДС“ и \"бъдещ диктатор\". За претърпяната обида и унижение, премиерът иска обезщетение от 26 000 лева. Нинова е оценила доброто си име с 4 000 лева повече.Разпитът на Ивелина Василева беше, защото е била на партийната сбирка, на която Бойко Борисов обидил Корнелия Нинова. Ексекоминистърът обаче не си спомни той да я нарекъл \"Госпожа Лъжа\".С което и разпитът ѝ се изчерпа, а съдът обяви делото за изяснено и че ще се произнесе с решение в законовия срок. Каквото и да е то - ще подлежи на обжалване от недоволната страна.", "date": "2018.10.09", "title": "Бивш министър не помни Борисов да е наричал Нинова 'Госпожа Лъжа'"}
{"url": "https://offnews.bg/obshtestvo/vazstanoveno-e-dvizhenieto-po-magistrala-trakia-689584.html", "text": "Възстановено е движението и в двете посоки по магистрала \"Тракия\". То бе затруднено след верижната катастрофа край Ихтиман, станала поради намалена видимост от мъгла и димящото сметище.Шофьорите да преминават с повишено внимание в района край Ихтиман, предупреждават от Пътна полиция. Видимостта в района край Ихтиман остава намалена. В катастрофата се блъснаха седем автомобила, ранени са петима души.", "date": "2018.10.09", "title": "Възстановено е движението по магистрала 'Тракия'"}
{"url": "https://offnews.bg/sviat/i-shefat-na-oon-pritesnen-ot-ubijstvoto-na-viktoria-marinova-689565.html", "text": "Генералният секретар на ООН Антониу Гутериш призова правителствата да гарантират, че извършителите на престъпления срещу журналисти, като убийството на българската журналистка Виктория Маринова, ще бъдат наказани, съобщава БНТ.Гутериш е изключително притеснен за убийството на Маринова и очаква заключенията на разследването, подчерта говорител на генералния секретар.По думите му \"има изключително смущаващо нарастване на насилието, включително сексуално, насочено особено срещу журналистки\".Генералният секретар на ООН следи много внимателно тази тенденция и е повдигал въпроса за насилието срещу журналисти пред страни членки на организацията.", "date": "2018.10.09", "title": "И шефът на ООН притеснен от убийството на Виктория Маринова"}
{"url": "https://offnews.bg/112/nova-verizhna-katastrofa-zaradi-dimiashtoto-smetishte-zatvori-trakia-689562.html", "text": "Трима души са пострадали при катастрофа на автомагистрала „Тракия“ тази нощ, а движението в посока София-Пловдив е преустановено.От пресцентъра на МВР съобщават, че задимяване и ниска мъгла в района край Ихтиман силно затруднява движението по магистралата.Вероятно това е причината за настъпили пътни инциденти и верижна катастрофа с участието на пет превозни средства, при която, по първоначални данни има трима пострадали.Движението в посока Пловдив временно е преустановено. Трафикът от Пазарджик към София е насочен по стария път.Пътни полицаи са на място и регулират движението.Движението магистралата в участъка Ихтиман - Церово временно се пренасочва по обходни маршрути поради намалена видимост при км 46 в района на Ихтиман, уточняват от Агенция \"Пътна инфраструктура\" (АПИ).Трафикът в посока Пловдив се пренасочва от кръстовището за Лозен - Равно поле, Мусачево - Елин Пелин и по път I-6 София – Златица – път II-37 Панагюрище - до пътен възел \"Гелеменово\" и АМ \"Тракия\".Движението в посока София се отклонява от пътен възел Церово на АМ „Тракия“ - път III-8402 Церово - Злокучене - Септември - път I-8 Септември - Ихтиман.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.09", "title": "Нова верижна катастрофа заради димящото сметище затвори Тракия"}
{"url": "https://offnews.bg/obshtestvo/chetvarti-den-vlastite-tarsiat-ubietca-na-viktoria-689566.html", "text": "Четвърти ден продължава разследването на . Все още няма заподозрян извършител.Полицията работи по всички възможни версии, основните от които са за това, че нападението може да е случайно или пък да е планирано от човек, който е познавал Виктория. Другата версия е личен мотив за жестокото убийство.На мястото на убийството е открит ДНК материал от убиеца, но до момента не е установено съвпадение с базата данни, които се съхраняват от криминалистите.Проверен е бил и бившият съпруг на Виктория. Ключът за личния автомобил, личният телефон и слънчевите очила не са открити. До момента обаче телефонът не е засечен, за което няма обяснение.Вчера министърът на вътрешните работи Младен Маринов и главният прокурор Сотир Цацаров свикаха в Русе извънредно оперативно съвещание.Главният прокурор обяви, че е впрегнат целият ресурс на МВР. Работи се по всички версии, като е мобилизиран целият експертен капацитет на вътрешното министерство.Местните журналисти по-скоро отхвърлят версията, че убийството е свързано с работата на водещата, предвид темите в предаването ѝ.Според главния прокурор версията, свързана с работата на Виктория, не е водеща. \"Не можем да кажем, че версията за изпълнението на работата й като журналист или с оглед тематика на предаванията ѝ, е определящата версия\", коментира Цацаров пред журналисти в Русе.По обясненията му има напредък в разследването и той е в резултатите от ДНК-експертизата. „Нека на този етап бъдем пестеливи, не защото няма какво да кажем, а защото всяка непредпазливо изтървана дума ще увреди пряката работа“, каза още Сотир Цацаров.Хиляди почетоха вчерa паметта на убитата телевизионна водеща Виктория Маринова.Бдения имаше в пет български града, сред които Русе, Пловдив и София.", "date": "2018.10.09", "title": "Четвърти ден властите търсят убиеца на Виктория"}
{"url": "https://offnews.bg/112/ima-zadarzhan-za-ubijstvoto-na-viktoria-marinova-689594.html", "text": "Има задържан по случая с убийството на журналистката Виктория Маринова в Русе, съобщава БНР. По непотвърдена информация, той е румънски гражданин, има и молдовски паспорт.Заподозреният е отведен за разпит в полицията.По информация на bTV става дума за украинец с румънско гражданство, който водел скитнически начин на живот.На място работят трима прокурори от Върховната касационна прокуратура (ВКП), които са пратени от главния прокурор Сотир Цацаров. Към мястото пътува и говорителката на Цацаров - Румяна Арнаудова.Вътрешният министър Младен Маринов също е отпътувал на място за да координира разследването.От МВР отказват официални данни до момента.", "date": "2018.10.09", "title": "Има задържан за убийството на Виктория Маринова"}
{"url": "https://offnews.bg/obshtestvo/na-11-mesta-v-stolitcata-shte-sa-bez-voda-dnes-689512.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. „Мировско шосе“ в с. Мировяне налага спиране на водоподаването от 9:00 до 21:00 ч. в района на с. Мировяне.Монтаж на пожарен хидрант на ул. „Самоковски път“ в с. Лозен налага спиране на водоподаването от 10:00 до 19:00 ч. по ул. „Самоковски път“, ул. „Люляк“, ул. „Янко Панайотов“, ул. „Еделвайс“, ул. „Цветна градина“, ул. „Бузлуджа“.Във връзка с монтаж на водомер на ул. „Хемус“ в жк „Гео Милев“ се налага спиране на водоподаването от 10:00 до 16:30 ч. на ул. „Хемус“, бл. 61, бл. 62, бл. 63.Подмяна на спирателен кран на ул. „Елемаг“ в жк „Изгрев“ се налага спиране на водоподаването от 10:00 до 16:30 ч. на клиентите на „Софийска вода”, живеещи в района на бл. 306, бл. 308, бл. 309.Заради монтаж на водомер на ул. „Мала планина“ в жк „Лозенец“ се налага спиране на водоподаването от 9:30 до 18:30 ч. на ул. „Мала планина“, бл. 117, бл. 119.Поради подмяна на сградно водопроводно отклонение на ул. „Юндола“ в кв. „Подуене“ се налага спиране на водоподаването от 9:30 до 16:30 ч. на ул. „Юндола“ №19.Без вода във връзка с подмяна на сградно водопроводно отклонение на ул. 14 в с. Долни Богров ще бъдат от 9:30 до 16:00 ч. на ул. 20, ул. 1, ул. 10, ул. 16, ул. 14, ул. 15.Изграждане на сградно водопроводно отклонение на ул. 697 в кв. „Овча купел“ налага спиране на водоподаването от 9:30 до 18:30 ч. на ул. 697 от ул. „Маестро Кънев“ до ул. „Камелия“.Пак заради подмяна на сградно водопроводно отклонение на ул. „Враня“ в Нови Искър, кв. „Гниляне“, се налага спиране на водоподаването от 9:00 до 14:00 ч. на ул. „Враня“.Във връзка с изграждане на сградно водопроводно отклонение на ул. „Дъга“ във вилна зона „Горна баня“ се налага спиране на водоподаването от 9:00 до 19:00 ч. по ул. „Велик завет“, ул. „Пладнище“, ул. „Дъга“, ул. „Маркова баня“, ул. „Буен поток“.Инвестиционен проект за реконструкция на уличен водопровод на бул. „Илиянци“ в жк „Военна рампа“ налага спиране на водоподаването от 9:00 до 21:00 ч, на клиентите на „Софийска вода”, живеещи в района по ул. „Първа Българска армия“ от бул. „Илиянци“ до ул. „Проф. Иван Георгов“, ул. „Павел Бобеков“, ул. „Шлосер“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода”, живеещи в района, ще почувстват значително подобреното качество на предоставяните услуги.Пресвързване на уличен водопровод на ул. „Асен Йорданов“ в кв. „Кръстова вада“ налага спиране на водоподаването от 9:00 до 21:00 ч. на клиентите на „Софийска вода”, живеещи в района на ул. „Асен Йорданов“ от ул. „Ген. Иван Колев“ до бул. „Черни връх“, ул. 488.", "date": "2018.10.09", "title": "На 11 места в столицата ще са без вода днес"}
{"url": "https://offnews.bg/sviat/amerikanskite-shtati-florida-i-alabama-se-gotviat-za-uragana-majkal-v-689567.html", "text": "В Съединените щати ураганът Майкъл се усили и се очаква, че може да се превърне в един от най-големите урагани, преди да стигне до Флорида в средата на седмицата, предаде Асошиейтед прес.Скоростта на ветровете надхвърля 178 км/ч тази вечер, съобщи Националният център за ураганите на САЩ. Бурята ще прекара два или три дни над Мексиканския залив, който има висока температура на водата и благоприятни условия за засилването ѝ.Властите обявиха, че в Северна Флорида това ще е най-мощната буря от десетилетия.Очаква се нивото на морето да се покачи с 3 метра и половина и да паднат валежи от 300 литра на квадратен метър. „Майкъл” в момента е ураган от първа степен с постоянни ветрове със скорост 130 километра в час. Докато достигне американския бряг в сряда, той ще набере сила и вероятно ще достигне втора или трета степен. Ураганът вече взе повече от 10 жертви при преминаването си през няколко карибски страни.", "date": "2018.10.09", "title": "Американските щати Флорида и Алабама се готвят за урагана Майкъл (видео)"}
{"url": "https://offnews.bg/tehnologii/spirat-sotcialnata-mrezha-gugal-plius-689571.html", "text": "Гугъл спира работата на социалната си мрежа Гугъл плюс, след като през март беше открита уязвимост, която може да е изложила на опасност личните данни на до половин милион потребители, предадоха Асошиейтед прес и Франс прес.Съобщението за спиране на работата на социалната мрежа, в която автоматично се включва всеки потребител с поща в джимейл, беше публикувано вчера в пост в блога на компанията.Според данни на в. \"Уолстрийт джърнъл\" Гугъл нарочно не е съобщил за проблема досега, отчасти за да избегне проверки от страна на регулаторни органи.Откритата уязвимост на Гугъл плюс може да е позволила на 438 външни приложения да събират без разрешение данни за потребителите, като имена, имейл адреси, професия, пол и възраст. Компанията съобщава, че разработчиците не са знаели за тази уязвимост и няма данни за злоупотреби с тази информация. Отчасти затова Гугъл се е забавил с разкриването на проблема.Гугъл плюс се използва предимно от лица, интересуващи се от конкретни теми. Социалната мрежа даваше възможност да се групират публикациите на потребителите чрез включването им в определени \"кръгове\", пише БТА.", "date": "2018.10.09", "title": "Спират социалната мрежа Гугъл плюс"}
{"url": "https://offnews.bg/sviat/ruski-mladezhi-otivat-v-zandan-sled-kato-pozhelaha-dalgi-godini-v-zat-689574.html", "text": "Трима руски младежи бяха осъдени в Санкт Петербург на 10 до 15 дни затвор за участие в прояви против президента Владимир Путин на рождения му ден, предаде Франс прес.Андрей Граф е осъден на 15 дни затвор, а Иван Рубцов и Влад Иванчо на по 10 дни затвор за нарушаване на правилата за организиране на публични събирания.На 7 октомври, когато Путин отпразнува 66-ия си рожден ден, малка група активисти, сред които бяха тримата осъдени, премина през центъра на родния град на президента с транспарант с надпис: \"Желаем ви дълги години затвор!\"Друга група закачи табела \"Санкт Петербург против Путин\" на мост в града, показват снимки, които активистите пуснаха в интернет.Вчера имаше и други арестувани в тези протестни акции, но повечето бяха пуснати, пише БТА.", "date": "2018.10.09", "title": "Руски младежи отиват в зандан, след като пожелаха дълги години в затвора за ЧРД на Путин"}
{"url": "https://offnews.bg/obshtestvo/metroto-spria-za-10-minuti-zaradi-problem-s-edin-ot-vlakovete-689576.html", "text": "Движението на столичното метро е спряно за десетина минути тази сутрин след проблем с един от влаковете.Проблемът е възникнал между станциите \"Жолио Кюри\" и \"Сердика\".Движението вече е възстановено, съобщи изпълнителният директор на \"Метрополитен\" ЕАД Стоян Братоев, цитиран от БТА.", "date": "2018.10.09", "title": "Метрото спря за 10 минути заради проблем с един от влаковете"}
{"url": "https://offnews.bg/obshtestvo/kriminalistat-botio-botev-viktoria-marinova-e-ubita-ot-psihopat-689577.html", "text": "Убийството на телевизионната водеща Виктория Маринова в Русе не е свързано нито с работата ѝ, нито с личния ѝ живот, смята криминалистът Ботьо Ботев.В интервю за  той коментира, че според него става въпрос за инцидентен случай, а извършителят е психопат, който не за Криминалистът припомни, че преди 15-20 години е имало жестоко убийство на млада жена в кв. „Чародейка” в Русе, което е останало неразкрито. Имало е и два случая на серийни убийства на жени по сексуални подбуди в София, като жертвите били подбирани на случаен принцип.Мотивът за убийството на Виктория Маринова все още остава неясен. Задържани няма.\"Работата по подобни престъпление е изключително трудна, търси се игла в купа сено\", предупреди Ботьо Ботев.", "date": "2018.10.09", "title": "Криминалистът Ботьо Ботев: Виктория Маринова е убита от психопат"}
{"url": "https://offnews.bg/futbol/paro-razdvoen-za-plashtaneto-na-emblemata-na-tcska-689572.html", "text": "Най-успешният клубен треньор у нас Аспарух Никодимов коментира сагата около емблемата на ЦСКА, както и представянето на отбора в двубоя със Септември (3:0).\"Едни хора са трупали дълговете, а други трябва да им ги плащат... Моралното е тези, които са направили задълженията, да си ги платят. Нямам категорично позиция дали трябва да се платят 8-те милиона, или не. Всеки може да настоява каквото иска. Не са малко тези пари. Да не говорим, че някои хора направиха така, че сумата да се надуе толкова много по изкуствен начин. Знаем добре за кого става въпрос. Хубаво е да си е твоя емблемата, но аз не знам друг случай да са давани толкова много пари за такова нещо в България\", каза Никодимов пред \"Тема Спорт\".\"Що се отнася до мача на ЦСКА със Септември - и двата отбора не показаха нищо особено като игра. Няма какво толкова да се коментира. Само ще кажа, че е хубаво, че бяха направени промени в стартовия състав, с което на някои играчи им се показа, че не са незаменими\", допълни Никодимов.Той коментира и последното лятно попълнение Али Соу, който се отличи с асистенция за Тиаго срещу Септември: \"Соу е пъргав нападател и се пласира добре. Може би има потенциала да бъде полезен и да се превърне във важна фигура, но все още не е играл достатъчно, за да даваме генерални оценки”, заяви Никодимов.", "date": "2018.10.09", "title": "Паро раздвоен за плащането на емблемата на ЦСКА"}
{"url": "https://offnews.bg/analizi-i-komentari/boriana-dimitrova-ako-gerb-specheli-evrovota-niama-da-ima-predsrochn-689578.html", "text": "Ако не стане нещо изключително, няма да има предсрочни избори. Това прогнозира социологът Боряна Димитрова от „Алфа рисърч” по бТВ. Според нея лакмус политическото бъдеще на страната ще са европейските избори. „Евровотът ще бъде обществен вот на недоверие или на доверие към управляващата коалиция. Ако тя спечели тези избори, това означава, че ще изкарат своя мандат, подчерта Димитрова. Управляващата коалиция е с леко разклатени позиции. Усещането за нея не е за принципно разбирателство, а за разбирателство от седмица до седмица. Наблюдаваме това през целия летен период, изтъкна тя. Всички институции от юни до септември вървят надолу в различни пропорции, каза още Боряна Димитрова.С 2,5% се стопява разликата между ГЕРБ и БСП и тя изцяло се дължи на отслабените позиции на управляващите, а не на мобилизация на БСП. ", "date": "2018.10.09", "title": "Боряна Димитрова: Ако ГЕРБ спечели евровота, няма да има предсрочни избори"}
{"url": "https://offnews.bg/obshtestvo/slanchevo-i-toplo-vreme-vav-vtornik-689563.html", "text": "Времето днес ще бъде слънчево и топло с максималните температури между 19° и 24°.Преди обяд на места в низините и котловините ще има ниска слоеста облачност или мъгла. Ще духа слаб до умерен североизточен вятър.По Черноморието ще е предимно слънчево, преди обяд на места с ниска слоеста облачност или мъгла. Ще духа до умерен североизточен вятър. Максимални температури на въздуха: 19°-21°. Температурата на морската вода е 20°-21°.Вълнението на морето ще бъде 2-3 бала. В планините ще е слънчево. Ще духа умерен вятър от изток-североизток. Максималната температура на височина 1200 метра около 15°, на 2000 метра около 9°.", "date": "2018.10.09", "title": "Слънчево и топло време във вторник"}
{"url": "https://offnews.bg/analizi-i-komentari/ubijstvoto-na-viktoria-e-poslanie-kam-vsichki-razsledvashti-grand-koru-689575.html", "text": "Реакциите у нас и в света на убийството на Виктория Маринова са симптоматични за фундаментални разминавания в ценности.Оставям настрана казионната журналистика като 24 часа, Труд, Пеевските и централни медии. При тях патологията е крайна.Но в т. нар. широка периферия от хора наблюдавам странен стремеж към омаловажаване на дейността на Виктория и нейния принос към разследващата журналистика. Уж в името на истината. Дори \"корифеи\" с претенции за разследващи генерали започнаха да обясняват, как тя в същност не била точно и толкова разследваща журналистка.Тази теза вероятно не толкова странно съвпада с кризисния пиар на властта, която гради стратегията си за \"спасение\" от публичния гняв върху липсата на връзка на убийството с нейната работа.Нека видим разликите между международните и вътрешни реакции - западните медии свързват логично убийството с нейната лична отговорност, намеса и участие в оповестяването на данни от едно от най-значимите разследвания - по-скоро изтичане на информация у нас, което касае олигархични групи с достъп до властта. В днешна България проблемът на корумпираните не е толкова, че някой ще се занимава с тях, като ги разследва, а това, че ще застане в защита и разпространи резултатите от тяхната работа. У нас прокуратурата действа не поради достоверността и важността на сигнал, а много често по силата на обществения отзвук. Ето тук Виктория е свършила изключителна работа, която осмисля работата на всеки разследващ журналист - ангажирала се в комуникация и медийна защита на тяхната работа, като е рискувала много в личен план.Питам тези \"смелите\", на колко места журналисти се осмелиха, като нея, да публикуват разкритията за Джи Пи Гейт и други разтърсващи корупционни скандали? Колкото телевизионни канали и предавания закриха само защото даваха трибуна на инакомислието. Ето защо стореното от Виктория се равнява по значимост и е достойно за най-висока морална и нравствена оценка, особено в контекста на жестокото и убийство. Обратно хората със скепсиса за нейната роля, които трудно скриват желанието и очакванията си всичко да бъде битова драма, по същия начин игнорират разследването и изтеклата информация за скандала Джи Пи Гейт. Мълчат солидарно с властта и чакат прокуратурата да произведе новини по казуса.Тук бих искал да цитирам последните думи на Виктория в нейното предаване - за да поставим точка над iКой може да твърди, че заради тези думи не могат да убият в днешна България?За това не се чудете, че ни виждат по-добре отвън, особено когато убият журналист.Ако има нещо сигурно, и то без да чакам резултатите от разследвания, че това убийство бе послание към всички ангажирани по веригата с разследвания на гранд корупция - опасно е и за тези които копаят и за тези които разпространяват и сътрудничат.Б. ред. - Позицията на бившия ни посланик в Москва Илиян Василев е от фейсбук профила му.", "date": "2018.10.09", "title": "Убийството на Виктория е послание към всички разследващи гранд корупцията у нас"}
{"url": "https://offnews.bg/drugi/katerachat-petar-ivanov-i-dvojkata-akrobati-na-final-na-mladezhkata-ol-689568.html", "text": "Във втория състезателен ден на продължаващите в Буенос Айрес трети младежки олимпийски игри България си осигура място в два финала в отделните спортове.В дебютното за историята на олимпиадите спортно катерене Петър Иванов стартира с 15-о място в първото изпитание „скорост (8.49 сек.), но след това в коронната си дисциплина „боулдър“ се нареди втори след японеца Кейта Дохи. В последното изпитание Иванов отново се представи силно, което го класира четвърти в дисциплината и на четвърто място в общото комбинирано класиране. Така, с общо 120 т. нашият талантлив състезател си осигури място сред шестте финалисти, които ще спорт за разпределение на отличията в сряда, 10 октомври. Лидер с 99 т. е Кейта Дохи от Япония.Късно снощи двойката ни в спортната акробатика Мариела Костадинова и Панайот Димитров се представи отлично и се класира без проблем за финала. На „баланс“ нашите бяха четвърти с 27.450 т., след това на „динамика“ останаха пети с 26.775 т., а на „комбинирано“ бяха безапелационни за първото място с 27.775. Така в общото класиране българската двойка се нареди на трета позиция, с равен резултат от по 82.000 т. с украинската двойка, което им отрежда място на финала, който е насрочен за полунощ срещу следващия вторник българско време.Мария Делчева продължи победната си серия в бадминтона като надигра с 2:0 (21:13, 21:16) украинката Анастасия Прозорова. Българката се нуждаеше от само 23 минути за успеха, а следващата й съперничка ще бъде Ти Ан Ту Ву от Виетнам, срещата е във вторник от 21.15 ч. българско време. Делчева записа победа и в тандем с камбоджанеца Вам в турнира на микс двойки и в следващия етап ще си партнира с шведката Ашвати Пилай срещу тандема Гох(Малайзия)/Гинга(Молдова).В плуването Диана Петкова финишира втора в серията си на 100 м св. стил с време 56,83 сек, само на осем стотни от победителката Аничка Делгадо от Еквадор. Това й осигури място на полуфиналите по-късно тази нощ. На 100 м бътерфлай Тихомир Тодоров се класира седми в серията си с 54,67 сек., което го лиши от възможност да продължи напред и го нареди 21-ви в крайното класиране. На 200 м ст. стил Йордан Янчев завърши последен в своята серия, а резултатът му 1:52,80 го класира 23-ти в крайното подреждане.Междувременно МОК определи Дакар за домакин на следващото, четвърто издание на младежките олимпийски летни игри. Столицата на Сенегал ще приеме спортните талантите от цял свят през 2022 г., тогава олимпийският огън ще лумне за първи път на Африканския континент.", "date": "2018.10.09", "title": "Катерачът Петър Иванов и двойката акробати на финал на младежката олимпиада в Буенос Айрес"}
{"url": "https://offnews.bg/sviat/semejstvo-ot-meksiko-prizna-za-ubijstva-na-nad-20-zheni-prodalo-i-beb-689579.html", "text": "Двама мексиканци, арестувани в предградие на столицата Мексико, докато пренасяли човешки останки, признаха за убийствата на най-малко 20 жени, предаде Франс прес.Двамата серийни убийци, Хуан Карлос Н. и съпругата му Патрисия Н., били арестувани четвъртък в североизточното предградие Екатепек, известно с високото равнище на насилие. Те били заподозрени за шест убийства, но мъжът е признал за над 20 и е съобщил подробности за десет от тях.Двойката привличала жени с предложения за продажба на бебешки дрехи. Повечето жертви са били самотни майки, търсещи изгодна сделка, обясни прокурорът.Убиецът признал, че е насилвал много от жертвите, преди да ги убие и да продаде останките и вещите им. Освен това той е продал двумесечното бебе на една от жените на друга двойка, която също е арестувана.Убиецът съобщил за убийствата спокойно и с доволен вид, подчерта Гомес, според когото мъжът иска да се прочуе.Двойката убийци има три деца.След обявяването на случая стотици мексиканци организираха шествие със свещи и бели дрехи по улиците на Екатепек, за да искат да се сложи край на убийствата на жени. По данни на ООН всеки ден в Мексико биват убити средно по седем жени, пише БТА.", "date": "2018.10.09", "title": "Семейство от Мексико призна за убийства на над 20 жени, продало и бебето на една от жертвите"}
{"url": "https://offnews.bg/tehnologii/facebook-shte-si-partnira-s-httpool-v-balgaria-i-na-balkanite-689595.html", "text": "Httpool вече е официалният партньор по продажбите на Facebook на Балканите, включително България, Хърватско, Сърбия и Словения. Партньорството може да помогне на местните агенции и рекламодатели за достигането на по-значими аудитории и ангажирането им в общуване с потребителите, подобрявайки потенциала на местния бизнес.Httpool като официален партньор по продажбите на реклама на Facebook, ще осигурява съвети, знания и опит на местните бизнеси и ще ги подпомага в техните маркетинг стратегии във Facebook, Instagram, Facebook Messenger и Whatsapp.Целта на сътрудничеството е да достави на местно ниво и на български език подкрепа на рекламодателите на Балканите чрез партньор със силни местни позиции, опит и доказани успехи в региона.Венцислав Костов, управител на Httpool България, посочи, че партньорството е още едно доказателство за водещите позиции на фирмата и за качествата на екипите ѝ в България и в региона.Партньорството ще въведе в региона най-добрите практики на Facebook, както и обучения, техники за стратегическо развитие и възможността за заплащане на местно юридическо лице в местна валута, с помощта на Httpool. Рекламните агенции ще получават и обучения на своите екипи, директно фактуриране и пряко обслужване при неясноти с рекламната политика на Facebook.", "date": "2018.10.09", "title": "Facebook ще си партнира с Httpool в България и на Балканите"}
{"url": "https://offnews.bg/112/ogradiha-otnovo-miastoto-na-ubijstvoto-na-viktoria-marinova-689600.html", "text": "Полицията огради отново с жълта лента периметъра, в който е извършено убийството на Виктория Маринова.Това се случи, след като стана ясно, че граждани имат намерение да обходят района и да търсят още улики и доказателства.bTV съобщава, че преди да бъде отцепен районът отново, техен журналист е открил там скъсана тениска.Очаква се малко по-късно днес разследващите да обявят официално, че по случая има задържан. ", "date": "2018.10.09", "title": "Оградиха отново мястото на убийството на Виктория Маринова"}
{"url": "https://offnews.bg/leka-atletika/mo-fara-mozhe-da-se-zavarne-na-pistata-689602.html", "text": "Има вероятност любимецът на публиката Мо Фара да се завърне на пистата за Световното първенство по лека атлетика в Доха догодина. Това намекна треньорът на 35-годишния атлет Гари Лоу.Припомняме, че Мо се насочи само към шосейните бягания, след като в края на миналия сезон закачи шпайковете на стената.\"Мисля, че той ще седне с някои от нас и ще погледне генералния си план за следващата година. Наистина иска да бяга на световното първенство, но все още не е решено какво ще бяга.Той може би ще промени малко някои неща догодина и ще изненада някои хора, така че ще видим\", каза Лоу. Догодина Светвното ще се проведе в Доха в края на септември и началото на октомври, а маратонът е единственият вариант за Фара на шосе.Британецът вече изрази готовност и желание да стартира именно в маратона на Олимпийските игри в Токио през 2020 година.", "date": "2018.10.09", "title": "Мо Фара може да се завърне на пистата"}
{"url": "https://offnews.bg/futbol/ludogoretc-ostava-bez-trenior-689569.html", "text": "Пауло Аутуори може да напусне Лудогорец и до седмица да поеме колумбийския Атлетико Насионал, твърдят медиите в южноамериканската страна. Отборът от Меделин в момента е в криза и е воден от временен наставник, а ръководството се е спряло именно на Аутуори за постоянен вариант за поста.“Аутуори е обсъждан за наставник на Атлетико Насионал. Нещо повече - твърди се, че той ще пристигне заедно с Виктор Уго Аристисабал като негов асистент. Те се познават от съвместния си период в Сантос през 1999 година”, пише futbolete.com, цитиран от “Тема Спорт”. Друга медия - eltiempo.com, пък отива още по-далеч и уверено твърди: “Пауло Сезар Аутуори ще бъде новият треньор на Атлетико Насионал”.В събота отборът е загубил градското дерби с Индепендиенте Меделин. В Колумбия твърдят, че са водени разговори между двете страни, а развръзка трябва да настъпи в близките дни.", "date": "2018.10.09", "title": "Лудогорец остава без треньор?"}
{"url": "https://offnews.bg/obshtestvo/spored-88-ot-roditelite-shamarosvaneto-na-detcata-e-neefektivno-2-3-689598.html", "text": "88% от родителите осъзнават, че шамарите са неефективно възпитателно средство, но голяма част от тях продължават да ги прилагат. Това показват данните от национално представително проучване, проведено от Агенция \"Ноема\" по поръчка на Национална мрежа за децата в цялата страна, което включва както родители, така и млади хора, бъдещи родители и деца. Изследването представя и сравнителна информация с данните от проучване, проведено преди 5 г. от агенция ЕСТАТ.Използването на телесни наказания намалява през последните 5 г. Въпреки това около 2/3 от родителите някога са прилагали телесни наказания и други травмиращи практики като пространствена изолация, ненамеса при опасност от нараняване, причиняване на дискомфорт чрез стоене в неудобна поза или подлютяване. Делът на родителите, които системно прилагат подобни практики, е около 1/4. Участниците в изследването споделят, че прибягват до тези средства в момент на афект, безсилие и когато се страхуват, че ще загубят контрол над негативното поведение на детето си. Около 30% от родителите споменават гняв и обида като причини за прилагане на телесно наказание.3/4 от децата, преживели телесни наказания, споделят, че това им е причинило болка. Най-честите емоции, които децата споделят, са на страх и тъга.Все повече родители осъзнават вредните последици и съответно, оценяват негативно прилагането на телесни наказания и други травмиращи практики. Нагласите по отношение на телесното наказание се променят към по-умерени и по-малко противоречиви, но остават в голяма степен консервативни.Тревожен е фактът, че „твърдите“ привърженици на телесното наказание остават константен дял от настоящите и бъдещи родители.Респондентите възприемат като по-травмиращи и по-срамни „възпитателните“ методи, причиняващи емоционални щети на децата - обиди, постоянно крещене, омаловажаване и подценяване. Това, заедно с обществената неприемливост, е една от причините подобни практики да се прилагат по-често вкъщи, отколкото на обществени места.Институционалната среда също не се справя добре с премахването на телесни и сходни наказания. Изследването потвърждава, че в училищата и детските градини подобни практики са също често разпространени: 41% от родителите споделят, че децата им са потърпевши от вербално насилие; 22% - свидетелстват за телесно наказание като удар или причиняване на болка, а 14% - за практики на игнориране.Проучването показва, че има срив в доверието към държавата, гарантираща правата на децата. Делът на родителите и младите хора, които биха се обадили на тел. 112 при малтретирано дете, е намалял съответно с 22 и с 30 пункта.Държавните институции не се разпознават като подпомагащи родителите в осъществяването на позитивно възпитание. В същото време обаче се наблюдава стремеж към повишаване на обществената отговорност – намалели са отрицателните нагласи към намесата на странични наблюдатели и съобщаването в случай на насилие към дете.Докато през 2013 г. 80% от хората са смятали, че намесата в семейните разправии на други хора води само до неприятности, то през 2018 г. делът им е спаднал на 56%.Проучването установява още чувствително повишаване на нивото на тревожност сред родителите и младежите през последните 5 години. Ако пред 2013 г. хората, които са оценявали своето населено място като „най-безопасно“ или „по-скоро безопасно за деца“ са били около половината от респондентите, днес те са около 40%.Преди 5 г. агресията е отсъствала от списъка на най-сериозните рискове за децата в България. Днес родителите я поставят на първо място по опасност, заедно с разпространението и злоупотребата с вещества като алкохол, цигари, наркотици, както и лошата приятелска среда.  Тези комбинирани фактори водят до тенденция детето и възпитанието все повече да се свързват с напрежение и стрес, отколкото с щастие и удовлетворение. Причината за това са все по-големите изисквания към родителите как да осъществяват възпитанието, на фона на все по-голямата им самотност в това предизвикателство.Ако по времето, когато днешните родители са били деца, възпитанието се е възприемало като отговорност на цялото общество, днес то се определя като задача единствено и изцяло на родителите. В големите градове тези тенденции се усещат по-ясно, поради по-напрегнатия ритъм на живот и относително по-малката помощ, която получават родителите. Повишената тревожност за децата и по-голямата отговорност на родителите води към стремеж към по-голям контрол върху детето във всички основни аспекти на неговия живот.Общуването с децата се превръща във все по-голяма ценност, но и все по-остро се усеща нейният дефицит. В сравнение с данните от 2013 г. видимо намалява времето, което родителите прекарват с децата си. То заема най-малка част от родителското време за децата – около 14-15%.Напрегнатото ежедневие, дефицитът на време и неадекватна помощ са предпоставки за неразбиране на причините за нежелано поведение на децата, а оттам – и за неадекватна родителска реакция спрямо това поведение.Около 67% от родителите съобщават за системни проблеми със своите деца, а 89% споделят, че са имали някога проблем. В същото време, едва 30% от родителите са търсили информация във връзка с проблем с дете. Едва 5-6% могат да посочат име на конкретна организация или институция в помощ на децата.", "date": "2018.10.09", "title": "Според 88% от родителите шамаросването на децата е неефективно, 2/3 обаче го прилагат"}
{"url": "https://offnews.bg/112/sedem-koli-se-udarili-na-trakia-petima-sa-postradalite-689570.html", "text": "Петима са ранени след верижната катастрофа на автомагистрала \"Тракия\" край Ихтиман. Трима от ранените са настанени в болница, единият е с травма на главата, съобщава БНТ.Причината за катастрофата е, че в района има пожар на сметище, което довело до намалена видимост при 46 километър. 7 коли днес са се блъснали заради намалена видимост. В района гори сметище и заради дима и мъглата се е стигнало до инцидента, каза директорът на \"Пожарна безопасност и защита на населението\" главен комисар Николай Николов.В 04:56 ч. е получен сигнал за верижната катастрофа. Инцидентът е станал между 3 камиона, 1 тир и 3 леки автомобила. Изпратени са 7 линейки. Пострадалите са 5 души, като 3 от тях са откарани в болница за допълнителен преглед - жена с кървяща ръка и охлузвания, мъж със съмнения за черепно-мозъчна травма и мъж с високо кръвно, съобщава Нова тв.Движението в района се нормализира. Николов призова водачите да спазват ограниченията.Сметището още гори и видимостта е затруднено. Горенето се дължи на процеси на гниене и в резултат на самозапалване. То не е работещо.Кметът на Ихтиман каза, че още вчера е задейства план за пожари и че сметището е било потушено още вчера. Има доста хора, които събират отпадъци и може и те да са причинили пожара, добави той.", "date": "2018.10.09", "title": "Седем коли се ударили на Тракия, петима са пострадалите"}
{"url": "https://offnews.bg/112/politciata-proveriava-ukrainetc-s-rumanski-pasport-po-sluchaia-s-ubijs-689603.html", "text": "Полицията проверява украинец с румънски паспорт за евентуална съпричастност към  от Русе. Това коментира пред БТА директорът на Областната дирекция на МВР в крайдунавския град старши комисар Теодор Атанасов., че чужденец е задържан и отведен за разпит в полицията в Русе във връзка с убийството на журналистката.Атанасов обясни, че продължават оперативно-издирвателните и процесуално-следствените действия за откриването на убиеца. Проверяват се хора, склонни към извършването на такива престъпления.30-годишната журналистка от телевизия TVN бе открита изнасилена и убита в храсти край река Дунав в събота. До момента основна версия за убийството ѝ все още не е съобщена.По-рано днес полицията огради отново с жълта лента периметъра, в който е извършено убийството на Виктория Маринова.Криминалисти казват, че не помнят в Русе да е извършвано толкова брутално престъпление.", "date": "2018.10.09", "title": "Полицията проверява украинец с румънски паспорт по случая с убийството на Виктория"}
{"url": "https://offnews.bg/politika/ministerstvoto-na-energetikata-shte-izgotvi-natcionalnata-pozitcia-za-689604.html", "text": "Министерството на енергетиката ще изготви националната позиция за това лятно или зимно часово време да избере страната ни в бъдеще.Допитването е от съществено значение, за да бъдат взети под внимание мнението и аргументите на възможно най-широк кръг от обществото, съобщиха от Министерството на енергетиката.Всички граждани, които биха желали да дадат своя глас, могат да го направят до 11 октомври 2018 г. на следния интернет адрес: .На европейско равнище се обсъжда промяна в регламента за определяне на лятно и зимно часово време. Всяка държава-членка трябва сама да избере към кой от сегашните часови варианти ще се придържа в бъдеще.", "date": "2018.10.09", "title": "Министерството на енергетиката ще изготви националната позиция за часовото време"}
{"url": "https://offnews.bg/medii/sem-pusna-televiziata-na-bsp-689599.html", "text": "На днешното си заседание Съветът за електронни медии одобри регистрацията на Българска свободна телевизия.Припомняме, че документите бяха внесени от БСП в края на миналия месец.Днешното решение на СЕМ, което е взето с гласа на четирима \"за\" и един \"против\".То влиза в сила след 14 дни, ако през този период не бъде обжалвано във ВАС.", "date": "2018.10.09", "title": "СЕМ пусна телевизията на БСП"}
