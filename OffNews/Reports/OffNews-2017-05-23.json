{"url": "https://m.offnews.bg/news/Obshtestvo_4/Balgariia-e-naj-nenadezhdniiat-partnior-v-ES-pokazva-prouchvane_656333.html", "text": "Останалите държави от Европейския съюз не гледат на България като на желан и надежден партньор, показва проучване на Европейския съвет за външна политика (ЕСВП), проведено между 421 експерти от 28-те страни членки, сред които такива в области като политиката и държавните институции. Резултатите са красноречиви. Страната ни се нарежда на 26 място по отношение на това с коя държава биха се свързали чуждите правителства първо или най-често при обсъждане на въпроси на ЕС. По този критерий подкрепа получаваме само от трима експерти, с по един глас от Румъния, Финландия и Полша.   На същата 26 позиция се намираме и що се отнася до споделени интереси от гледна точка на другите страни от блока. Под процент (0,9%) от гласувалите специалисти смятат, че тяхната държава има сходни интереси с тези на България. От гласувалите за България най-голям процент са представители на северната съседка Румъния.Проучването разкрива, че на България се гледа като на ненадежден партньор в редица области. Страната ни е на последно място като предпочитан за чуждите правителства партньор в сферите на външната политика и развитието, икономическата, социалната и фискалната политика. Малко по-високо, на 25-а позиция, се нареждаме като търсен партньор в сферата на сигурността и отбраната. За страната ни са гласували представители на държави като Румъния, Хърватия и Унгария.    От общо 342 гласа, страната ни получава само 1 на въпроса \"От вашата гледна точка или опит, кои от правителствата от ЕС са показали, че са най-отзивчиви и лесни за работа?\". И тук подкрепата идва единствено и само от Румъния. Допитването показва също така, че по редица въпроси България предпочита да следва общоевропейската политика. Такава е позицията по теми като единния пазар, споделена съдебна и имиграционна политика, отбранителна структура, конфликтите в Украйна и Сирия,  климатичните промени и други.  „В ЕС липсва група от държави членки, които са готови и искат да работят заедно във формат 27 за по-нататъшна европейска интеграция“ -казва Йозеф Янинг, директор на ЕСВП-Берлин - „За да се противодейства на центробежните сили, ЕС трябва да бъде укрепен чрез структурни групи и неформални коалиции на желаещите, които ще работят заедно за „повече Европа“.", "date": "2017.05.23", "title": " България е най-ненадеждният партньор в ЕС, показва проучване"}
{"url": "https://m.offnews.bg/news/Obshtestvo_4/Zatapvat-Pozitano-zaradi-peshehodnata-Vitoshka_656324.html", "text": "\"Позитано\" става улица - тупик, за да се удължи пешеходната част на столичния булевард \"Витоша\" до площад \"Св. Неделя\", обясни пред OFFNews главният архитект на София Здравко Здравков. \"Алабин\" обаче няма да се затваря, защото откъм тази улица е входът за подсъдими в Съдебната палата и движението на автомобили не може да бъде спряно, допълни Здравков. Трамваите ще преминават в района, както и досега. Целта на промените е пешеходците да се придвижват спокойно до ларгото или към Градската градина. Все още се правят симулации на трафика, за да се избере най-добрият вариант за автомобилите, за които ще е забранено преминаването между бул. \"Александър Стамболийски\" и \"Алабин\".Предстои да се реши и проблемът с паркираните коли пред Съдебната палата. ", "date": "2017.05.23", "title": " Затапват \"Позитано\" заради пешеходната Витошка"}
{"url": "https://m.offnews.bg/news/Sviat-_12/Britanskata-politciia-e-identifitcirala-atentatora-ot-Manchestar_656315.html", "text": "Британската полиция смята, че е идентифицирала атентатора от Манчестър. Това стана ясно от изявление на премиера Тереза Мей, съобщи Ройтерс, цитирана от БТА. При атентата на концерт на Ариана Гранде загинаха 22 души, а 59 бяха ранени. За момента властите няма да обявят името на нападателя. По думите ѝ атентаторът е извършил нападението сам. Все още не е ясно дали е получил помощ за подготовката на атентата. \"Знаем, че терорист, действащ сам, е задействал взривно устройство на един от изходите на концертната зала. Той е избрал целенасочено мястото и часа, за да причини максимален брой жертви, след които много деца и юноши\", заяви Мей.Тя осъди \"ужасяващото и безмилостно терористично нападение\" и обяви, че по-късно днес ще замине за Манчестър.В същото време властите съобщиха, че е идентифицирана първата жертва от атентата. Това е 18-годишната Джорджина Каландър. Съболезнования за смъртта на момичето изразиха нейни близки и приятели, както и университета, където тя е учила. ", "date": "2017.05.23", "title": " Британската полиция е идентифицирала атентатора от Манчестър"}
{"url": "https://m.offnews.bg/news/Knigi_18808/Zdravka-Evtimova-s-vtora-kniga-v-Italiia_656321.html", "text": "Романът на Здравка Евтимова „Една и съща река“, спечелил наградата „Роман на годината” за 2015 г. на фонд „13 века България“, беше издаден в Италия под заглавие Премиерата на романа се състоя на 20 май 2017 г. на панаира на книгата в град Торино.Представянето на книгата беше направено от италианската писателка и журналистка Луиза Руджио, като наред с качествата на романа, тя изтъкна и високото и убедително ниво на превода, направен от Алесандра Бертучели от български на италиански език.Това е втората книга от Здравка Евтимова, публикувана в Италия от издателство Besa Editrice.Първата беше романът „Четвъртък“, излязъл под заглавие  през 2015 г.", "date": "2017.05.23", "title": " Здравка Евтимова с втора книга в Италия"}
{"url": "https://m.offnews.bg/news/Temida_18762/VSS-zapochna-razprava-sas-sadiia-vdignal-protest_656326.html", "text": "Съдийската колегия на ВСС образува дисциплинарно производство срещу бившия председател на Софийския районен съд и кандидат за член на новия състав на Съвета Методи Лалов.Предложението за наказанието е на Инспектората на ВСС, съобщава \"Правен свят\". Решението е било взето със 7 гласа \"за\" и 6 \"против\". Дебатите са проведени при закрити врати и не е ясно какви са мотивите на подкрепилите решението и има ли това връзка с разгара на кампанията за избор на членове на ВСС.Преди повече от два месеца Лалов беше наказан със забележка заради 22 забавени дела. Новата дисциплинарка срещу него е свързана с организацията на работата в СРС, докато той е бил негов председател.За членове на дисциплинарния състав бяха избрани представляващият ВСС Димитър Узунов, Соня Найденова и Галина Карагьозова, която бе посочена за председател и докладчик.Методи Лалов подаде оставка като председател на съда в знак на протест заради непоносимите условия на работа в съда и поредното искане за проверка за забавяне на делата в съда. Това доведе до безпрецедентен  пред сградата на ВСС, който веднага беше заклеймен от мнозинството, подкрепящо прокурора Сотир Цацаров, като политическа проява. Дежурен заподозрян беше бившият министър на правосъдието Христо Иванов. В същото време ВСС днес спря дисциплинарно производство срещу друг съдия от СРС - Никола Попов, който имал стотици неизписани дела. За него е известно, че имало случай, в който 28 дни не се явил на работа. После започнал да идва само в дните на насрочени съдебни заседание и отново изчезвал. ", "date": "2017.05.23", "title": " ВСС започна разправа със съдия, вдигнал протест"}
{"url": "https://m.offnews.bg/news/Tenis_18788/Uimbaldan-se-zae-da-pravi-kupishta-pari-ot-nezhelanata-Sharapova_656327.html", "text": "Организаторите на \"Уимблъдън\" отказаха покана към Мария Шарапова за участие в основната схема, но не отказват да изстискат всеки паунд от присъствието на рускинята. По класиране Маша ще започне от квалификациите. Домакините ще направят две сериозни промени свързани с начина на провеждане на пресявките. И няма как да не ги свържем с факта, че Мария Шарапова ще участва в тях, отбелязва справедливо www.tenniskafe.com в материала.Това развитие на нещата все още не бе официално потвърдено в началото на май, когато организаторите вече разкриха, че за първи път в историята на турнира зрителите ще трябва да си плащат за билети, за да гледат мачовете от квалификациите.Днес бе оповестен и друг прецедент за мачовете от предварителните кръгове – ESPN съобщи, че ще осигури тв покритие за някои от двубоите. Не е сложно човек да се досети дали в ефир ще попаднат мачовете на Маша.Припомняме, руската звезда получи отказ и от \"Ролан Гарос\". Хитрите англичани обаче й пратиха покана за турнира на трева в Бирмингам. Така ще подгреят отлично за участието на Шарапова на \"Уимбълдън\".  ", "date": "2017.05.23", "title": " \"Уимбълдън\" се зае да прави купища пари от \"нежеланата\" Шарапова"}
{"url": "https://m.offnews.bg/news/Futbol_18793/Niki-Mihajlov-Samo-Ludogoretc-mozhe-da-si-pozvoli-zaplatata-mi_656325.html", "text": "Интересен коментар за финансовите условия, които трябва да покрие бъдещият му клуб, изрази вратарят на националите Николай Михайлов. Направи го в интервю за bTV. Но пък Ники от години е на голяма заплата и има право на самочувствие.  Той отсече, че няма вариант да се върне в българското първенство. \"Търсили са ме два-три клуба - изслушвам ги уважително и дотам. Разликата в парите е от земята до небето. Ако в моя любим Левски мога да получавам заплата като в Турция, подписвам 15-годишен договор и оставам в родния си град София.Затова и всички национали отиваме навън. Само Лудогорец може да задоволи моите финансови претенции. Но те имат прекрасни вратари - желая бързо възстановяване на моя приятел Владо Стоянов, купиха и бразилец. Затова и никога \"Лудогорец\" не е бил опция за мен, въпреки че се появиха такива спекулации\", каза Ники.Той няма да остане в Мерсин. Има оферти от Турция, Холандия и далечна държава, но финансовите параметри не гу устройват. \"Убивам човек заради баща ми и това е нормално - той е най-близкият ми\", обяви в интервюто за bTV още Михайлов-младши. И се оплака от хора, които непрекъснато създават напрежение около шефа на БФС.\"На моменти всичко това му идва в повече. Той направи доста неща и те се виждат. Националният отбор се развива, първенството върви напред. Ако има още няколко президента като Кирил Домусчиев, футболът ни ще отиде на много високо ниво.Но това не е грешка на баща ми. Ако бях на негово място, нямаше да изкарам толкова дълго на поста. Мисля, че в момента нещата са окей и той се чувства щастлив\", допълни вратарят.", "date": "2017.05.23", "title": " Ники Михайлов: Само Лудогорец може да си позволи заплатата ми"}
{"url": "https://m.offnews.bg/news/Sviat-_12/Isliamska-darzhava-poe-otgovornost-za-atentata-v-Manchestar_656330.html", "text": "\"Ислямска държава\" пое отговорност за атентата в Манчестър, при който загинаха 22 души, а 59 бяха ранени. Джихадистите обявиха, че \"един от воините на халифата\" е поставил бомба сред тълпата на концерта в британския град. ИДИЛ посочва, че бомбата е убила 30 души и е ранила 70. Джихадистите допълва, че следват и други нападения срещу християни. Малко след кървавия атентат привърженици на джихадистката организация обявиха задоволството си от атаката. \"Изглежда бомбите на британските ВВС над децата на Мосул и Ракка току-що се върнаха и паднаха в Манчестър\", написа в Туитър абонат на има Абдул Хак.Британските власти обявиха, че са идентифицирали атентатора. Според тях той е извършил сам нападението, но все още не е ясно дали е получил помощ за организацията. Полицията арестува и един заподозрян за връзка с атентата. Става въпрос за 23-годишен мъж. Засега неговото име не се съобщава. Не е ясно и каква е връзката му с атентатора. ", "date": "2017.05.23", "title": " \"Ислямска държава\" пое отговорност за атентата в Манчестър"}
{"url": "https://m.offnews.bg/news/Nashite-avtori_2490/Radikaliziraniiat-gubesht_656332.html", "text": "Терористичният акт в Манчестър най-вероятно не е резултат от продължително планиране, сложни геостратегически сценарии или логистиката на глобална терористична мрежа. Той е поредният ужасяващ симптом за нещо много по-опасно. ИДИЛ вече пое отговорност (каквото и да означава това!) за поредното посегателство срещу човешкия живот. Тази международна престъпна групировка е готова да поеме отговорност, за което и да се престъпно действие, за да продължи да създава представата за собственото си влияние. Може би защото нейните лидери разбират, че този модел е изчерпан и е въпрос на време да преустанови съществуването си. Но е много по-вероятно поредният атентатор да няма пряка връзка с ИДИЛ или с която и да е друга организирана мрежа. Именно това превръща фигурата на радикализирания губещ в истинското бойно оръжие на хибридната война.Много хора в съвременния свят започват да се чувстват изгубени. Познатите норми, ценности и ориентири не работят, а глобалната реалност по-скоро задълбочава това усещане за загуба, без да го замества с нищо. Губещите и онези, които вече усещат, че им предстои да се присъединят към тях, не формират ясно очертана група в съвременните общества. По-често това са млади хора без образование и квалификация, без устойчива трудова и професионална кариера, живеещи в деградирали и стигматизирани квартали, в периферията на големите градове. Почти винаги това са хора, които за дълъг период от време са разчитали основно на системите за социално подпомагане. За част от тези хора, именно социалната помощ е създала измамното усещане за сигурност и дори безнаказаност, гарантирана от други. Извън кварталните групи, те не се чувстват свързани с други общности, които биха могли да компенсират поне отчасти ефекта на деградиращата им социална идентичност.Именно тези хора бяха привлечени в най-голяма степен от анти-глобалистките призиви от началото на този век. Изглеждаше, че съпротивата срещу „безликата тирания“ на глобализацията може да компенсира липсата на социална свързаност. Именно те бяха най-подходящата публика на първото поколение от национал-популисти в Европа и САЩ. Радикалните призиви за разбиване на „системата“, на неразбираемото но всевластно „статукво“ и замяната му с всеобщо равенство, звучаха най-примамливо именно за онези, които очакваха тази „революция“ да ги направи успели и богати. В тази анти-глобалистка, инфантилно нео-марксистка и радикално популистка среда, за първи път в началото на този век ислямистката пропаганда намери истинско пространство за своето развитие.Ислямизмът успя да формулира посланието, че именно той е моралната алтернатива на глобализацията. Най-вероятно с помощта на крупни финансови средства и добри професионалисти в сферата на комуникациите ислямистката пропаганда успя да използва радикалните левичарски и анархистки призиви като фон за образа на фанатична вяра в религиозното превъзходство. Сред призиви от типа на „Окупирай Уолстрийт“ за онези, които също се чувстваха част от прословутите „99%“ представата за исляма като алтернатива на глобализацията започна да изглежда реална. За онези, които не можеха да плащат лихвите по кредитите си, идеята че ислямът забранява лихвата и е възможна някаква „ислямска икономика“, в която няма лихви, изглеждаше като истинско прозрение. Нямаше никакво значение, че т.нар. ислямски банки всъщност са презастраховани от други банкови институции, които реализират печалбите си от лихви, както и от това, че подпомагат „справедлива кауза“.След провала на анти-глобализма и замяната му с идеологията на алтер-глобализма големи групи от хора, останали в ролята си на имигранти в собствената си страна, предпочетоха да се вслушат в глобалната ислямистка пропаганда. Нейните образи и послания успяха за определен период от време да заменят усещането за загубата на ориентири и смисъл с героичните образи на борци за справедливост срещу „угнетителите на истински вярващите“, които се борят срещу САЩ и световния капитализъм. В тази отровна смес се формираха първите групи от доброволци, които се включиха в Ал Кайда, а след това продължиха да обикалят света в търсене на локални военни конфликти, в които да трупат „боен опит“. Появи се група от хора, които смятаха че могат да престанат да губят в собствения си живот като се превърнат, поне в очите на някои в герои или „мъченици на вярата“.Глобалната пропаганда не произвежда социални движения или големи групи от хора, които са в състояние да отстояват някаква своя теза в публичния дебат. Масовият и все по-лесен достъп до нейните продукти радикализира индивидуално, успява да се докосне до съзнанието на отделния човек, предлагайки му приемливо обяснение за собствения му житейски провал. Притежаването на средство за достъп до глобалната мрежа вече се превърна в своеобразен социален ритуал, към който именно губещите се оказват най-силно привързани, може би защото възприемат притежанието на смартфон като последна опора на собственото им присъствие в обществото.Модерните системи на гражданска сигурност нямат ефективни средства за противодействие срещу отделния губещ, който в един момент от живота си е решил, че трябва да докаже на всички, че не е лузър, а мъченик. Виртуалната реалност на хибридната война създава среда, в която могат да бъдат вложени стимули и импулси, които да ускорят процеса на радикализация. Много сериозни средства и научна експертиза са инвестирани в техники за масово въздействие, което при определени условия може да доведе до индивидуални актове на агресия. За технолозите на този тип въздействие няма значение дали става дума за подтик към самозапалзване, самовзривяване, саботаж или физическо нападение срещу всеки който е на пътя на доведения до това състояние губещ. Това не е „камикадзе“, защото саможертвата на японските пилоти е била израз на безсилието им да защитят родината си и онова, в което вярват. Това е различен профил – това е социопат, а не психопат, и може би именно в това се крие част от възможното решение на проблема.Представата за глобална заплаха, която може да се реализира във всеки момент навсякъде в Европа и в САЩ, не отговаря на действителността. Всеки ден стотици хора загиват от терористични атаки в Африка и Средния Изток, но техният живот като че ли няма същата стойност. Глобалният характер на заплахата идва от това, че тя не е фокусирана, а се разпространява навсякъде, активирайки в различни периоди от време отделни индивиди. Няма система, която е в състояние да нанесе стотици удари в различни страни по света едновременно. В замяна на това съвременният терористичен бизнес се стреми да банализира насилието, свеждайки дискусиите до това къде ще бъде следващият терористичен акт.Противодействието срещу тази заплаха, която изглежда глобална не може да бъде осъществено нито чрез конвенционалните военни средства, нито само чрез повишени мерки за сигурност. Усилията за противодействие трябва да бъдат насочени към центровете, които произвеждат съдържание и към привилегированите позиции на неговите доставчици. Повече от всякога днес тероризмът е бизнес, срещу който трябва да се действа без сянка от съмнение в някакви идеологически, ценностни или религиозни мотиви. Дори и извършителите на терористични актове да вярват в нещо, техните „работодатели“ продължават да се интересуват само от печалбите, които генерира тероризмът.Превенцията на глобалните заплахи може да бъде ефективна само на локално ниво. Всеки един от профилите на терористите показва етапите на деградация, довела го до извършването на поредния кървав атентат. Това означава, че докато той е губел все повече и повече ориентирите на собствения си живот, много хора около него са предпочели да не забележат това.Може би никога няма да разберем истинските мотиви на поредния терорист, отнел човешки животи. Не всеки лузър става терорист, но няма терорист-самоубиец, който е успял в собствения си живот. Но най-важното, както и досега продължава да бъде, това да не позволим френетичното настояване за сигурност на всяка цена да увеличи обхвата и стойността на пораженията, които глобалният терористичен бизнес може да нанесе.", "date": "2017.05.23", "title": " Радикализираният губещ"}
{"url": "https://m.offnews.bg/news/Novini_2/Zhiv-e-toj-zhiv-e-na-saniran-blok-vav-Vratca_656331.html", "text": "Стихотворението \"Хаджи Димитър\" бе изписано на блок във Враца в навечерието на Ботевите дни. Идеята е на кмета на града Калин Каменов, съобщиха от общината. Блокът се обновява по програма за енергийна ефективност на многофамилни жилищни сгради, още 10 блока се санират в момента. На част от тях също ще бъдат изписани известни стихове на български автори, допълват от община Враца. Фирмата, която извършва строителните дейности на жилищния блок на ул. „Братя Миладинови“ № 10, е „ОПАЛ 94” АД. Стойността на договора е 538 436.33 лв. с ДДС. В Сдружението на собствениците са включени 48 домакинства, пише още в съобщението. ", "date": "2017.05.23", "title": " \"Жив е той, жив е\" на саниран блок във Враца"}
{"url": "https://m.offnews.bg/news/Drugi_18773/Stefka-Kostadinova-i-Valio-Jordanov-podariha-knigi-na-malchugani_656329.html", "text": "Президентът на БОК Стефка Костадинова и първият вицепрезидент Валентин Йорданов бяха сред официалните гости при откриването на пролетния Базар на книгата в НДК. Двамата поощриха млади спортисти, представители на атлетически клуб „Локомотив“ София и на борцовата школа на ЦСКА.Малките дойдоха специално за събитието. И трябва да са доволни.  Възпитаниците на спортните училища получиха лично копия с автографи от издадените наскоро фотоалбуми на шампионите от Олимпиадата в Атланта.Стефка и Вальо разписаха книги и за други институции с принос в развитието на детско-юношеския и младежки спорт. Треньорите на младите надежди заявиха, че ще поставят подаръците на видно място в залите за тренировки, за да служат като пример и стимул на децата в израстването им като бъдещи олимпийски шампиони и световни рекордьори.Двете легенди на българския спорт се снимаха с всеки от малчуганите и дадоха много интервюта, съобщава Базарът на книгата бе открит от кмета на София Йорданка Фандъкова. Дамата благодари на спортните величия, че допринасят за възраждане любовта към книгите.", "date": "2017.05.23", "title": " Стефка Костадинова и Вальо Йорданов подариха книги на малчугани"}
{"url": "https://m.offnews.bg/news/Sviat-_12/8-godishno-dete-sred-zhertvite-na-atentata-v-Manchestar_656335.html", "text": "8-годишно момиче е сред жертвите на самоубийствения атентат след концерта на Ариана Гранде в Манчестър. Информацията обяви общината на графство Ланкашър, където е живеело детето, съобщи Франс прес, цитирана от БТА.При атентата загинаха 22 души. Властите идентифицираха детето като Сафи Роуз Русос. Според британските медии тя е била на концерта с майка си и сестра си.59 души бяха ранени при атентата. 12 от тях са деца. Много от пострадалите продължават да са в тежко състояние. \"12 деца са приети в Кралската детска болница на Манчестър. Другата болница е приела главно възрастни, а е имало и ранени, които са се придвижвали със собствени автомобили и вероятно са отишли в различни здравни заведения. Някои от тези хора вероятно са деца\", каза представител на службата за бърза помощ на Манчестър.", "date": "2017.05.23", "title": " 8-годишно дете сред жертвите на атентата в Манчестър"}
{"url": "https://m.offnews.bg/news/Futbol_18793/Politciia-stegna-Stokholm-zaradi-atentata-v-Manchestar_656304.html", "text": "Полицейски сили стегнаха обръчи по улиците на Стокхолм заради атентата в Манчестър. Утре вечер шведската столица приема финала в Лига Европа между Юнайтед и Аякс. Ще се изсипят хиляди англичани и холандци, властите се страхуват от опити за нов атентат.УЕФА беше категорична, че финалът ще се играе, макар че касапницата удари точно града на един от участниците. Представители на Манчестър Юнайтед влязоха в контакт с евроцентралата. Те поискаха футболистите да излязат с черни ленти, а срещата да започне с минути мълчание.Шведите също си изпатиха вече от тероризма и имат опит, макар и горчив. От вчера над града летят хеликоптери. Въоръжени с автомати полицаи патрулират по улиците.Феновете ще бъдат допускани на стадиона само с паспорт или лична карта плюс билет. Англичаните бяха предупредени от консулството да внимават доста при  традиционните купони преди мача. Струпването на хиляди подпийнали хора е добре дошло за терористите.Феновете на Ман Юнайтед са предупредени, че ще бъдат връщани, ако имат само билет. При загубени документи могат да извадят бързо временни такива в консулския отзел в Стокхолм.Отборът на Жозе Моуриньо пътува за срещата този следобед и ще се върне веднага след края. Чартърът със съпругите и роднините потегля чак утре и ще остане на практика едва няколко часа на шведска земя. ", "date": "2017.05.23", "title": " Полиция стегна Стокхолм заради атентата в Манчестър"}
{"url": "https://m.offnews.bg/news/Volejbol_18779/Nadahvat-s-pachki-volejbolistite-ni-za-Svetovnata-liga_656337.html", "text": "Специални премии при успехи, извън тези които се полагат за участие, ще има за волейболистите от мъжкия национален отбор на България за Световната лига 2017.Паричните стимули се осигуряват от бетинг компания, която обяви днес на пресконференция в Пресклуб \"България\" официално партньорството с Българска федерация по волейбол, информира.Договорът между двете страни е за четири години, като за следващата 2018 година се предвижда и специално партньорство за Световното първенство за мъже, което е в България и Италия.България е домакин на втория уикенд от Световната лига (9-11 юни), като в мачовете ще се играят в Двореца на Културата и спорта във Варна.Съперници на националите ни са още олимпийския шампион - Бразилия, световните шампиони от Полша и Канада, като билети се продават на касите на залата и в интернет в Ticketportal и партньорската мрежа.На събитието днес официално беше показана и новата визия за екипите на националите за Световната лига 2017. ", "date": "2017.05.23", "title": " Надъхват с пачки волейболистите ни за Световната лига"}
{"url": "https://m.offnews.bg/news/Obshtestvo_4/Biznesat-iska-taksa-smet-da-se-plashta-spored-izhvarleniia-bokluk_656336.html", "text": "Такса смет да се плаща според количеството на изхвърлените отпадъци, а не според данъчната оценка на имота, обсъждаха днес екоминистърът Нено Димов и председателят на БСК Божидар Данев, съобщиха от МОСВ. България е единствената страна в Европа, в която таксата за битови отпадъци се определя спрямо стойността на активите, посочи Данев. Според него това не допринася за намаляване на отпадъците в страната и налага разширение на инвестициите за депа. По думите му в сега действащата система липсва икономическата полза и тя не стимулира рециклирането. Председателят на БСК посочи, че въпросът е обсъждан с Министерство на финансите и вече има разработен проект на промени в Закона за местните данъци и такси, с който се въвежда нова методология за определяне на таксата спрямо количествата изхвърлени отпадъци. Според Данев това ще доведе до намаляване на замърсяването и ще стимулира потребителите да изхвърлят разделно. От работодателската организация настояват също за въвеждане на принципа за разходноориентирани такси за услугите по третиране на отпадъците.Министър Нено Димов отбеляза, че министерството подкрепя принципа на определяне на таксите на основата на количество генерирани отпадъци и на извършените разходи, но промяната трябва да бъде осъществена при намиране на баланс между интересите на бизнеса, на гражданите и на общините.„Може би трябва да има решение, включващо конкретни срокове – първо за бизнеса, а след това и за гражданите“, коментира той. По думите му този въпрос ще бъде приоритетен за Министерство на околната среда и водите.", "date": "2017.05.23", "title": " Бизнесът иска такса смет да се плаща според изхвърления боклук"}
{"url": "https://m.offnews.bg/news/Futbol_18793/Legenda-na-Inter-e-porednata-zvezda-za-macha-na-Berbatov_656306.html", "text": "Димитър БербатовЛегендата на Интер Иван Кордоба стана поредната звезда за мача на Бербатов и Фиго. Шоуто на 14 юни събира пари за деца.Защитникът е от символите на италианския Интер цели 12 години. Партньорството му с Марко Матераци в отбрана е пословично. 5-кратен шампион на Италия. През 2005 г. вдига над главата си Купата на Италия като капитан на Интер, като впоследствие завоюва трофея общо 4 пъти. 4 пъти вдига и Суперкупата на Италия.През 2010 г. печели с „Интер“ и най-желания клубен трофей – Шампионската лига. Триумфира и в Световното клубно първенство. Носи капитанската лента на Колумбия. С националния отбор печели Копа Америка.Иван Кордоба! И той ще е в отбора на Фиго за Мача на годината в София на 14 юни!", "date": "2017.05.23", "title": " Легенда на Интер е поредната звезда за мача на Бербатов"}
{"url": "https://m.offnews.bg/news/Sport_18752/Roviat-za-bombi-dori-kolite-na-zvezdite-ot-Man-IUnajted_656307.html", "text": "Манчестър Юнайтед взе веднага мерки за сигурност след зловещия атентат в града, убил 22 души и ранил още десетки. Гардове и полиция заобиколиха тренировъчната база в Карингтън.Те проверяваха за бомби всички коли, влизащи в комплекса. Не пропускаха дори лъскавите возила на звездите, идващи за тренировка сутринта.Първи се появи Фил Джоунс, чието Бентли беше щателно преровено за бомби. После гардовете претърсиха и Мерцедеса на Хенрик Мхитарян.През проверка мина и клубният автобус. Той трябва да откара този следобед Юнайтед до летището, откъдето тимът потегля за Стокхолм. Утре там \"червените дяволи\" излизат срещу Аякс във финал на Лига Европа.Полицаи с автоматични оръжия бяха обиколили базата на Ман Юнайтед заради страх, че терористите могат да посегнат срещу един от символите не само на града, но и на цяла Великобритания.Иначе звездите на двата градски съперника се обединиха в съпричастността си към жертвите на трагедията. Юнайтед, Сити, играчи, бивши асове изказаха в социалните мрежи ужаса от терора и съболезнования към пострадалите.Сър Дейвид Бекъм, изкарал най-хубавите си футболни години в града, също смени профилната си снимка и изрази своята солидарност с жителите на Манчестър. ", "date": "2017.05.23", "title": " Ровят за бомби дори колите на звездите от Ман Юнайтед"}
{"url": "https://m.offnews.bg/news/Sviat-_12/Ochevidtci-saobshtavat-za-minimalni-merki-za-sigurnost-predi-kontcerta_656308.html", "text": "Присъствали на концерта на Ариана Гранде в Манчестър, където взрив уби 22 души и рани 59, съобщават за минимални мерки за сигурност преди събитието. \"Нямаше почти никакви проверки, пускаха ни и без проверка\", разказа чехкинята Никола Трохтова, цитирана от Асошиейтед прес и БТА.\"Единственото, което ги интересуваше, беше дали носим бутилки вода. Почти не проверяваха чантите, не поглеждаха\", допълва тя. Подобни са разказите и на други присъствали на концерта, които написаха в Туитър, че проверки преди събитието почти не е имало. \"Не съм изненадан, че някой е успял да внесе нещо на концерта. Охраната беше ужасна\", написа в Туитър Джошуа Джеймс Бот, който също е присъствал на концерта. Той допълва, че охраната е проверявала само чантите, не е имало скенери. Други обаче съобщават, че терористът вероятно е бил спрян именно от охраната, защото не е влязъл, а взривът е станал във фоайето на залата. ", "date": "2017.05.23", "title": " Очевидци съобщават за минимални мерки за сигурност преди концерта в Манчестър"}
{"url": "https://m.offnews.bg/news/Izvan-terena_18817/Obarkali-Lara-Fabian-sas-saprugata-na-Kamata_656310.html", "text": "За интересна прилика разкри великолепната белгийска певица Лара Фабиан. Пред френски медии тя разкри за интересен свой двойник - Мариана, съпругата на българската футболна легенда Христо Стоичков.Певицата, известна най-вече с баладата Je T’aime, разкри вда куриозен инцидент преди последния й концерт в Лондон. Точно там я объркали със съпругата на Камата.Магнетичната изпълнителката сподели, че преди да излезе на сцената на Eventim Apollo, е била помолена за автографи от група испански фенове. Свикналата с любовта на почитателите си, Лара Фабиан не видяла нищо необичайно.Изненадващо испанците се обърнали към нея с името Мариана. В резултат на комичната ситуация белгийката разбрала, че има прилика между нея и жената на Камата.Мариана Стоичкова жива дълго време в Барселона и местните фенове я познават отлично. Сега софиянката от Младост 2 е неотлъчно до семейството в Маями.Догодина Лара Фабиан пристига в София за концерт на 27 март 2018 в Зала 1 на НДК.", "date": "2017.05.23", "title": " Объркали Лара Фабиан със съпругата на Камата"}
{"url": "https://m.offnews.bg/news/Futbol_18793/Otmeniha-preskonferentciia-na-Mourinio-zaradi-atentata_656334.html", "text": "Пресконференцията на мениджъра на Манчестър Юнайтед Жозе Моуриньо преди финала в Лига Европа срещу Аякс утре в Стокхолм беше отменена заради трагичните събития в града.Припомняме, че снощи взрив край зала \"Манчестър Арена\" сред концерт погуби поне 22 души, а други над 50 са ранени.\"Няма човек в нашия град, който да не е засегнат от случилото се. Затова взехме решение да отменим вечерната пресконференция в Стокхолм.Уверени сме, че предвид обстоятелствата ще приемете нашето решение\", пише в официалния сайт на \"червените дяволи\".Междувременно от УЕФА изразиха съболезнования на близките на жертвите от кървавия атентат.", "date": "2017.05.23", "title": " Отмениха пресконференция на Моуриньо заради атентата"}
{"url": "https://m.offnews.bg/news/Obshtestvo_4/Izbraha-pobeditel-v-konkursa-za-bivshata-toplotcentrala-na-NDK-snimki_656316.html", "text": "Бившата топлоцентрала на НДК в Южния парк ще става фабрика за изкуство. Победител в конкурса за трансформирането на изоставената сграда в Арт център е Обединение „Колев – Сърбова“. Това съобщи арх. Боряна Байчева след последното заседание на журито за конкурса. Те получават награда от 15 хиляди лева и покана от Столична община за изготвяне на технически работен проект срещу още 150 000 лева. Второ място спечелиха ПОВ – Божидара Вълкова, Борис Тикварски, Мария Гяурова, Цветомира Некова, Поли Гяурова и Майк Фритз.На трето място са класирани S.C.P., Барселона, Испания. ", "date": "2017.05.23", "title": " Избраха победител в конкурса за бившата топлоцентрала на НДК(снимки)"}
{"url": "https://m.offnews.bg/news/Sviat-_12/Evakuiraha-targovski-tcentar-v-Manchestar-politciiata-arestuva-mazh_656317.html", "text": "Полицията евакуира търговския център Арндейл в Манчестър, обяви фоторепортер на Reuters, цитиран от БТА.Съобщава се за десетки бягащи в паника от мола. Органите на реда са помолили посетителите на близките магазини и заведения да излязат навън.Очевидци съобщиха за силен гръм. От полицията потвърждават за \"инцидент\" в търговския център, но за момента не дават повече информация. По-късно стана ясно, че полицията е задържала мъж. Първоначално се смяташе, че ареста има връзка с атентата на концерт на Ариана Гранде снощи, но след това властите уточниха, че инцидентът в мола няма връзка с нападението. Няма данни за убити или ранени. Властите разрешиха на служителите на търговския център да се върнат на работните си места. Взрив на концерт на Ариана Гранде в Манчестър снощи причини смъртта на 22 души, а 59 бяха ранени. ", "date": "2017.05.23", "title": " Евакуираха търговски център в Манчестър, полицията арестува мъж"}
{"url": "https://m.offnews.bg/news/Sviat-_12/Edno-dete-i-petima-mladezhi-v-neizvestnost-sled-atakata-v-Manchestar_656305.html", "text": " Родители пуснаха в социалните мрежи снимки на децата си, с които не могат да се свържат след атентата в Манчестър.Те призоваха потребителите да споделят публикациите, за да стигнат до повече хора, а тези, които са ги виждали или имат някаква информация, да се свържат с тях. Според властите към момента в неизвестност са едно дете и петима младежи. Сред изчезналите са Лаура Макинтайър и Елид МаклеодСред изчезналите са още Оливия Кембъл, Клои Ръдърфорд и Лиъм Къри. От полицията съобщават, че част от младежите на концерта са изгубили телефоните си, на други батериите са се изтощили. След атентата Фейсбук активира функцията си Safety Check, която помага на хора, попаднали в зона на бедстивие да сигнализират, че са в безопасност. ", "date": "2017.05.23", "title": " Едно дете и петима младежи в неизвестност след атаката в Манчестър"}
{"url": "https://m.offnews.bg/news/Interviu_66/Dubioza-Kolektiv-Na-Balkanite-se-pie-rakiia-zhenite-se-biiat-i-zhive_656195.html", "text": "През 2003 г., едва осем години след края на междуетническата война в Босна и Херцеговина, се ражда групата Dubioza Kolektiv. В тяхната музика балканските маниери и култура се сблъскват със световните музикални течения като ска, пънк, реге и дори хип-хоп, като се ражда неподражаемия стил на лудите балканци. В песните си те правят паралел между живота на хората от Балканите и тези от Запада, често с насмешка, но \"добре, че са шегите, за да можем да си кажем истината\", казал е народа. Често на столичните партита се чува песента им \"No Escape (from Balkan)\" и надали има човек, който, чувайки я, не си е задал въпроса дали живота на Балканите е всъщност толкова тежък и мрачен и дали е по-добре да се стремим към маниерите на хората от Западна Европа. Още с основаването си групата решава, че трябва да постави на преден план общественозначими теми, които те настояват да бъдат засегнати. С неповторимия си стил и послания с времето Dubioza Kolektiv се превърна в една от най-известните и влиятелни групи от Източна Европа. Славата в родната им страна ги застига още през 2004 г. с първия им едноименен албум, но втория - “Dubnamite” от 2008 г., ги прославя на Балканите, тъй като в него те заемат позиция срещу националистическите течения в страната, които са особено влиятелни на полуострова. После следват още албуми със социална и политическа насоченост. С албума си “5 do 12” те застават против модела на ултра комерсиалната музика и продуцентските къщи, които правят всичко в името на парите. Тогава Dubioza Kolektiv пуска албума за безплатно теглене на сайта си. Миналата година издадоха последния си - \"Happy Machine\", който засяга темите за антиправителствените протести в Истанбул на площад \"Гиза\" от 2013 г., бежанската криза и отношението на Европа към мигрантите. Тяхната музика е излизала и на голям екран - на един от най-престижните кино фестивали - Берлинале. Песента им “Blam” озвучава филма на режисьора Ясмила Жбанич “Na Putu”. Групата представя \"екзотиката\" на Балканите по света, а в България са правили един от най-запомнящите си концерти. През 2015 г. те взривиха сцената на созополския плаж \"Каваци\", като хиляди дойдоха от всички краища на страната, за да ги видят.За концерта в София, музиката, посланията, политиката и войната си говорим с тях.Не сме достатъчно талантливи, за да правим любовни песни, така че трябваше да намерим вдъхновение в по-малко красиви субекти. Като премахнем любовта, политиката е всичко, което остава. Нашите текстове в по-голямата си част са с политическа насоченост, иронично осмиващи и политически-некоректни. Когато живееш в страна като Босна и Херцеговина и имаш намерението да пишеш социално и политически ангажирани текстове, за съжаление вдъхновението е в изобилие, навсякъде. Една от основните причини да сформираме бандата беше, че с нея можехме да внесем светлина върху някои теми и истории, които иначе биха били игнорирани от обществото. Също така искахме да разкажем нашата гледна точка на нашата аудитория. Не вярваме в утопичните мечти на групите, които мислят, че могат да направят революция с една песен. Това просто никога не се случва. Не се опитваме да казваме на хората как да мислят и как да се държат. Има достатъчно политици, училища, медии. Опитваме се да провокираме разговор по дадена тема и да накараме хората да мислят за себе си и да решат коя битка да водят.Ако хората не са добре информирани и ако сляпо вярват във всичко, което четат и чуват в медиите, може да се стигне до катастрофални последици. Просто вижте това, което се случва около Тръмп или Брекзит, или какво си случва в бившите Югославски страни.Важно е да си предприемат действия на всички нива - от най-ниското - кварталното или общинското, до президентските или парламентарните избори. Не можем да си позволим лукса да предадем на другите отговорността да решават какво е най-добро за нас. Ако не ни е грижа или не искаме да участваме във вземането на решения означава, че сме съгласни със всичко, което се случва, нямаме право да се оплакваме. Това е стара поговорка от бивша Югославия, която се използва, за да се опише колко политиката и проституцията си приличат. Единствената съществена разлика между тези професии е, че политиците взимат много повече на час.Ние обичаме да си играем с тези стереотипи между Изтока и Запада и това колко сме различни едни от други. От една страна стои пиенето на ракия, биенето на жената и беззаконието на Изтока, а от друга студенината, липсата на хумор, трудолюбието и постоянството на закона на Запада.  Разбира се, тези различия са преувеличени и романтизирани през повечето време, но все пак и ние обичаме да пием много ракия :).Тук е място, където се пие ракия, жените се бият и хората са незачитащи закона диваци. И много повече...Войната е ужасяващо преживяване, което оставя дълбоки последици дори върху поколенията, родени след края и. Децата са афектирани от травмите на своите родители. Някои казват, че посттравматичното стресово разтройство е наследствена болест, чиито ефекти тепърва ще усещаме. Бяхме тийнейджъри, когато войната започна и това време ни формира като личности. Музиката беше нашият начин за въображаемо бягство, в което се измъквахме от външните ужаси. В такива моменти трябва да направите подслон в главата си, за да се скриете от външната лудост и да запазите здравия си разум. Този опит също така е причина за това, че се научихме да правим всичко по D.I.Y. начина Този подход е естествено нещо за нас, много рано научихме как да работим с много малко ресурси и как да разчитаме само на собствените си знания и умения. Това бе единственият начин, по който разбирахме как да правим нещата и как да работим.България много прилича на страните от бивша Югославия и дори езиците ни са много близки, а след няколко алкохолни питието започваме да говорим перфектен български. В България се чувстваме като у дома, защото манталитета, храната и привързаността към ракията са почти идентични.Българската публика е една от най-лудите, заедно с испанците и колумбийците, която може да има на един концерт. На всяко шоу, което сме свирили в България, аудиторията е толкова ангажирана, колкото самата група. Публиката завладява, тълпата танцува и пее от първата до последната минута. Когато свирите за хора, за които музиката е толкова важна, колкото и за самата група, концертите стават спонтанни и енергични. И тогава всичко е възможно... Ще изсвирим много нови песни, които подготвяме за новия си албум. Ще има и много от сторите ни парчета в нов аранжимент в нов сет на живо, който подготвяме за есента. Има прекалено много време и концерти това лято, за да обещаем, че ще сме в топ форма за шоуто в София. Ще го обясним на футболен жаргон: ако няма наранявания, ще играем играта на нашия живот. Но топката е кръгла и продължава докато реферът не изсвири последния сигнал.Скъпи българи и българки, съветваме ви да правите любов, а не война, да се наслаждавате на летните ваканции, а след това да дойдете на нашия концерт. Всички са добри дошли и не ни пука дали сте черен или бял, хетеросексуален или гей, християнин, мюсюлманин или будист, стига да обича ракия или уиски...", "date": "2017.05.23", "title": " Dubioza Kolektiv: На Балканите се пие ракия, жените се бият и живеят диваци"}
{"url": "https://m.offnews.bg/news/Temida_18762/Opasna-sadebna-praktika-mozhe-da-nalozhi-tcenzura-na-dostapa-do-inform_656282.html", "text": "Установена от близо година съдебна практика е на път да утвърди опасна тенденция за налагане на специфична цензура върху достъпа до информация. Става въпрос за дела по обжалване на откази за достъп до обществена информация. От близо година със свои решения на Върховният административен съд (ВАС) присъжда юристконсулски възнаграждения, които обжалващият отказа за достъп до информация трябва да плати на съответната институция, отказала му да даде исканата информация. Това е и една от констатациите, които Програма \"Достъп до информация\" прави в  за състоянието за състоянието на достъпа до информация за 2016 година. Пред OFFNews адвокат Александър Кашъмов обясни, че това е проблем, който създава възпираща практика. \"Ако това е журналист, на когото това му е работата – имахме няколко случая на журналисти миналата година, които бяха осъдени да плащат разноски – това са много опасни негативни тенденции. В нормалния свят е дори обратното – може на заявителя да се присъдят разноски, а не обратното - държавната институция да си покрива разноски, които не е направила\", обясни той. По думите му тази практика е опасна и би могла да откаже други журналисти да атакуват откази за достъп до информация в съда. \"Тази практика има възпиращо въздействие спрямо други журналисти, които биха се замислили дали да атакуват в съда отказ от информация. Получава се една специфична цензура\", обясни адвокат Кашъмов.Друг констатиран проблем е голямото забавяне в графика на ВАС, където тези дела се разпределят на едно отделение и в момента се насрочват дела за края на 2018 година. Това води до проточване на делата и евентуална загуба на актуалност на търсената информация от заявителя.Подобен е и случаят с дело на редакцията на OFFNews срещу отказ на НСО да предостави информация за охраната на Лютви Местан. Поводът е случаят, при който стана ясно, че охраната на бившия лидер на ДПС , като в резултат той потърси закрила в турското посолство в София. Със свое решение от април 2016 г. Административен съд София - град задължи НСО да предостави търсената информация, но в същото време присъди и възнаграждение за юристконсулта на службата. Предстои по случая да се произнесе ВАС като втора инстанция, а делото е насрочено за края на 2017 г.", "date": "2017.05.23", "title": " Опасна съдебна практика може да наложи цензура на достъпа до информация"}
{"url": "https://m.offnews.bg/news/Politika_8/Borisov-naznachi-profesor-sadijka-i-istorik-za-zam-ministri_656311.html", "text": "Премиерът Бойко Борисов назначи трима нови зам.-министри.Николай Проданов и Десислава Ахладова-Атанасова ще са заместници на Цецка Цачева в Министерството на правосъдието. Към момента Цачева има само един зам.-министър - бившият прокурор и по-късно административен съдия Евгени Стоянов.Проф. д-р Николай Проданов има над 30 години преподавателска и научно-изследователска работа. Той е преподавател към катедра \"Публично-правни науки\" в Юридическия факултет на ВТУ \"Св. Св. Кирил и Методий\". Десислава Ахладова-Атанасова е магистър по право. От 2014 г. е председател на Районен съд – Перник, а от няколко месеца е избрана за председател на административния съд в Перник. Преди няколко месеца изборът ѝ предизвика разногласия в съдийската колегия на ВСС заради неспазване на закона - Атанасова беше избрана при наличието на кандидат от самия административен съд – Ивайло Иванов и при изрична разпоредба в Закона за съдебната власт, че претенденти от по-ниско ниво се назначават само по изключение. Въпреки това Атанасова беше избрана от мнозинството в съвета, без да е ясно кое е наложило „изключението“. По-късно другият кандидат за поста оттегли жалбата си в съда срещу назначението. За заместник-министър на образованието и науката е назначен Петър Николов. Той е доктор по история и магистър по политически мениджмънт. В периода 2014-2017 г. е парламентарен секретар на Министерския съвет.", "date": "2017.05.23", "title": " Борисов назначи професор, съдийка и историк за зам.-министри"}
{"url": "https://m.offnews.bg/news/Tenis_18788/50-000-dolara-ot-nebeto-za-Viktoriia-Tomova-v-Parizh_656318.html", "text": "Българската тенисистка Виктория Томова удари истински джакпот в Париж. Тя ще получи помощ от 50 000 долара за развитие. Програмата се финансира от Grand Slam Development Fund. Не е ясно по какви критерии се разпределят доларите, но да са честити на нашето момиче.Вики е сред щастливците, които получават пари още в първата година на инициативата. Историческият шанс получиха общо 12 тенисисти от 14 страни, сред тях и българката. Виктория Томова се изправя срещу холандката Аранча Рус в първия кръг на квалификациите на \"Ролан Гарос\". За 22-годишната българка това ще е първо участие на турнира от Големия шлем в Париж.Тя бе на крачка от влизане в основната схема на US Open миналата година и на Australian Open в началото на сезона.26-годишната Рус заема номер 200 в световната ранглиста. Миналата година бе единствената среща между нея и Томова. На червените кортове в Сегед, Унгария, българката спечели с 6:4, 6:3.При успех на старта Вики ще се изправи срещу победителката от двубоя между рускинята Анна Калинская и германката Антониа Лотнер.", "date": "2017.05.23", "title": " 50 000 долара от небето за Виктория Томова в Париж"}
{"url": "https://m.offnews.bg/news/Obshtestvo_4/Plakatna-vojna-sreshtu-Lozan-Panov-v-denia-na-Marsha-za-evropejsko-pra_656285.html", "text": "В деня, в който ще се проведе Марш за европейско правосъдие, София осъмна с контраплакати. В центъра на града са разлепени постери с лика на председателя на Върховния касационен съд (ВКС) Лозан Панов. Той е изобразен като кукла на конци, а зад него могат да се видят образите на бившия правосъден министър и лидер на \"Да, България\" Христо Иванов, бизнесмените Иво Прокопиев и Огнян Донев, които са и издатели съответно на \"Капитал\" и \"Клуб Z\" и собственика на КТБ Цветан Василев.На плаката пише \"Съдията на олигархията\". Голяма част от плакатите са разлепени в района на Съдебната палата, където се помещава ВКС.Лозан Панов заедно с няколко свои колеги във ВСС поиска разследване на случаите със  и срещата на Сотир Цацаров с бизнесмените Георги Гергов и Сашо Дончев. Оттогава той е мишена на постоянни нападки, както от мнозинството във ВСС, подкрепящо главния прокурор, така и от медии, свързвани с депутата от ДПС Делян Пеевски.След като поиска разследване на записите на разговорите между съдийките Румяна Ченалова и Владимира Янева, Панов получи  с текст: \"Лозан Панов отново предложи да ви викаме във ВСС по записа на двете каки. Не го приехме\". Няколко минути след като Панов оповести смс-а, Борисов се появи на заседанието на ВСС и . Панов и Борисов се срещнаха миналата седмица в Министерски съвет. На срещата председателят на ВКС предложи продължаване на дебата за съдебната реформа с нови промени в Конституцията, но идеята му срещна отпора на правителството в лицето на вицепремиера и външен министър Екатерина Захариева и правосъдния министър Цецка Цачева. Няколко часа по-късно премиерът коментира срещата със шега: \"Щях да се почувствам поласкан да ме поканят в ЦУМ\", след което отново нападна индиректно Панов в политическа атака. Той смята, че когато има междуличностни конфликти между висши магистрати и малки политически партии, които се прилепят като \"кърлежи към тях\", нищо добро не може да очаква съдебната система.Маршът в защита на съдебната реформа и срещу модела \"ЦУМ гейт\" ще се проведе от 18.00 часа в София. Мястото, на което започва събирането на участниците, е пред Народното събрание.", "date": "2017.05.23", "title": " Плакатна война срещу Лозан Панов в деня на Марша за европейско правосъдие"}
{"url": "https://m.offnews.bg/news/Politika_8/Glavchev-izprati-saboleznovaniia-do-Kamarata-na-obshtinite-za-terora-v_656284.html", "text": "Председателят на Народното събрание Димитър Главчев изпрати съболезнователен адрес до председателя на Камарата на общините на парламента на Великобритания Джон Бъркоу по повод терористичния акт в Манчестър. Той изразява най-дълбоки съболезнования и съчувствие към семействата и близките на загиналите и ранените.„За пореден път целият свят е разтърсен и шокиран от насилието над мирни граждани. За подобни действия няма оправдание”, пише председателят на парламента. „Позволете ми в този тежък момент да изразя най-искрена приятелска и човешка съпричастност и солидарност. Ние сме с вас и споделяме болката на Великобритания и мъката на засегнатите семейства”, допълва той. Председателят на Народното събрание заявява, че България остро и решително осъжда всяка проява на тероризъм като грубо посегателство срещу ценностите на съвременния демократичен свят. Той изразява убеждението си, че този брутален акт ще обедини усилията на институциите, на гражданското общество и на световната общественост за още по-безкомпромисна борба с всички прояви на тероризъм и пожелава скорошно възстановяване на ранените при атентата граждани.22 души бяха убити, а близо 60 ранени при терористично нападение в зала Манчестър Арена след концерт на американската певица Ариана Гранде в английския град. ", "date": "2017.05.23", "title": " Главчев изпрати съболезнования до Камарата на общините за терора в Манчестър"}
{"url": "https://m.offnews.bg/news/Futbol_18793/Arestuvaha-bivshiia-shef-na-Barsa-za-prane-na-pari_656281.html", "text": "Полицията в Испания не се церемони. Бившият президент на Барселона Сандро Росел е бил арестуван тази сутрин при маабна акция на няколко служби.Баровецът е задържан по подозрения в корупционни сделки, включващи получаване на нерегламентирани комисионни по сделка за продажбата на ТВ правата на бразилския национален футболен тим.Росел и негови приближени са били планирали да изперат парите с фиктивни споразумения с фирми, регистрирани в зони с ниски данъци. Става дума за дейност на функционера още преди той да застане начело на каталунския клуб. Въпросното разследване се води от ФБР в САЩ още от 2015 г.Сандро Росел беше начело на Барса в периода юли 2010 г. - януари 2014 г. В момента той е обвиняем и по делото за трансфера на Неймар в клуба.Операцията на унифоремните от тази сутрин е кръстена \"Жул Риме\". Росел е задържан е дома си, а белезниците са щракнали още на ръцете на бившата му съпруга и трима други мъже. Акцията включва и претърсването на офиси на бившия шеф на Барселона.Припомняме, мащабни арести бяха извършени преди броени седмици в Англия и Франция. Съмненията са за прикриване на десетки милиони евро от трансфери на футболисти.", "date": "2017.05.23", "title": " Арестуваха бившия шеф на Барса за пране на пари"}
{"url": "https://m.offnews.bg/news/Politika_8/Borisov-e-za-razsekretiavane-na-stenogramata-za-KTB_656294.html", "text": "Министър-председателят Бойко Борисов се обяви за разсекретяване на стенограмата КТБ. От правителствената пресслужба съобщиха, че Борисов е изразил становище за разсекретяване на стенограмата от консултациите на 29 юни 2014 г. при президента по повод КТБ и ситуацията във финансовия сектор в страната.Според премиера Борисов фалитът на банката е тема с изключителен обществен резонанс и публикуването на разговорите, проведени дни след поставянето на КТБ под специален надзор, ще създаде възможност за съставяне на обективно мнение за предприетите от институциите действия и ще отговори на очакванията за прозрачност по отношение на вземането на решения.Позицията на премиера е в отговор на постъпило писмо от президента Румен Радев, който заяви, че ще отправи питане до всички участници в консултациите за съгласие.", "date": "2017.05.23", "title": " Борисов е за разсекретяване на стенограмата за КТБ"}
{"url": "https://m.offnews.bg/news/Politika_8/Sluzhbite-ni-sa-v-naj-niskata-gotovnost-za-teroristichen-akt_656296.html", "text": "Към момента няма непосредствена заплаха от терористични актове за страната ни. Това е потвърдено на заседание на Националния оперативен щаб, ръководен от министъра на вътрешните работи Валентин Радев.Изготвен е анализ и оценка на рисковете, включително - оценка на заплахата от терористичен акт по доклад на службите.Потвърдено е нивото на заплаха по чл.19 от Закона за противодействие на тероризма – трето ниво, което е ниско. Това означава, че наличната от службите информация предполага оценка за ниска вероятност за извършване на терористичен акт.Потвърдено е нивото на готовност по чл.20 от Закона за противодействие на тероризма – „зелена степен“ – постоянна готовност, и „жълта степен“ – за службите, както и по отношение на транспортната инфраструктура. Предприети са мерки за осигуряване на засилено полицейско присъствие на местата с висока посещаемост от граждани.Информация за решенията на щаба ще бъде изпратена официално на президента на Република България, на министър-председателя и на председателя на Народното събрание.Сред загиналите при  снощи има и деца, съобщи британската полиция на брифинг рано тази сутрин.Английските власти обявиха, че атентаторът е бил сам в зала Манчестър Арена, където снощи на концерт на Ариана Гранде взрив уби 22-ма души и рани близо 60 други.", "date": "2017.05.23", "title": " Службите ни са в най-ниската готовност за терористичен акт"}
{"url": "https://m.offnews.bg/news/Sviat-_12/Tramp-nareche-teroristite-zad-atakata-v-Manchestar-zli-zagubeniatci_656302.html", "text": "Американският президент Доналд Тръмп поднесе съболезнованията си за жертвите на самоубийствената атака в Манчестър, при която загинаха 22 души, и нарече тези зад нападението \"зли загубеняци\", предава Ройтерс. \"Изразявам най-дълбоките съболезнования към тежко пострадалите при тази терористична атака и към многото убити и техните семейства, толкова много семейства на жертвите\", отбеляза Тръмп във Витлеем след среща с палестинския президент Махмуд Абас.По думите на републиканеца в обществото не трябва да се проявява толерантност към продължаващото кръвопролитие и избиването на невинни хора. \"Терористите, екстремистите и тези, които им предоставят помощ и подкрепа, трябва да бъдат изтласкани от обществото ни завинаги. Тази зла идеология трябва да бъде унищожена и имам предвид напълно унищожена\", категоричен бе Тръмп. ", "date": "2017.05.23", "title": " Тръмп нарече терористите зад атаката в Манчестър \"зли загубеняци\""}
{"url": "https://m.offnews.bg/news/Sviat-_12/Kmetat-na-London-Terorizmat-niama-da-ni-izplashi_656286.html", "text": "Кметът на Лондон Садик Хан обяви, че тероризмът никога няма да изплаши Манчестър и останалата част от Великобритания. Изявлението му дойде след атаката на концерт на Ариана Гранде в Манчестър, при която загинаха 22 души и близо 60 бяха ранени. \"Лондон застава заедно с Манчестър днес, след тази варварска и ужасна атака. Това е страхлив акт на тероризъм, който беше насочен към концерт, посетен от хиляди деца и младежи\", заяви Хан. \"Сърцето ми е с жертвите, техните семейства и всички засегнати. Отново видяхме героизма на нашите смели спасителни екипи. Те имат нашата пълна подкрепа и са в нашите мисли днес\", допълни той. Хан съобщи, че в момента се прави проверка на охраната на Лондон и в столицата ще има засилено полицейско присъствие. \"Манчестър и останалата част от Великобритания никога няма да бъде изплашени от тероризма. Тези, които искат да разрушат начина ни на живот и да ни разделят, никога няма да успеят\", каза той. ", "date": "2017.05.23", "title": " Кметът на Лондон: Тероризмът няма да ни изплаши"}
{"url": "https://m.offnews.bg/news/Obshtestvo_4/Oshte-edna-sgreshena-zadacha-na-izpita-sled-VII-klas_656287.html", "text": "Ето коментара на една майка:Родители на седмокласници смятат, че още една от задачите по математика от изпита след VII клас е с грешно условие, което подвежда децата. Според родители и ученици обаче в условието на задачата има некоректност, която е подвела много от седмокласниците, а именно, че триъгълникът с тези параметри е тъпоъгълен, а не остроъгълен, както е уточнено в условието на задачата.Грешното условие би довело до некоректни чертежи и блокаж у децата.\"Ще се окаже, че е тъпоъгълен. Предупреждавам, че материалът надолу не е за 7 клас\".Косинусова теорема за триъгълника ни дава: AC^2=AB^2+BC^2 -2.AB.BC.cos30 AC^2= 196 +144-2.14.12.0,866 AC^2=49,0155И сега с проверка се вижда, че AB^2>BC^2+AC^2 196>49,0155+144 newsm78 196>193,0155 => тъпоъгъленНАЧЕРТАНО И С AutoCAD (за проверка). Единият ъгъл е 91 градуса. Тоест с тези данни задачата не отговаря на първоначалното условие!Какво ще кажете, математици? Грешно ли е зададена задача 24? - питат от сайта , където е публикувана сгрешената задача. ", "date": "2017.05.23", "title": " Още една сгрешена задача на изпита след VII клас"}
{"url": "https://m.offnews.bg/news/Obshtestvo_4/Protesten-marsh-sreshtu-modela-TcUM-shte-se-provede-v-Sofiia_655986.html", "text": "Марш на граждански организации в подкрепа на съдебната реформа и срещу статуквото в правосъдната система ще се проведе от 18.00 часа в София. Протестът е организиран от инициативата \"Правосъдие за всеки\" и минава под наслов: \"Няма да мълчим\".\"Моментът е преломен! Държавата ни се разпада, овладяна от олигархията, която е превзела всички власти. Имаме парламент без реформаторски партии, правителство, което явно няма намерение да продължи съдебната реформа, и правосъден министър, който я обяви за приключена само преди година\", се посочва призива за протеста.В текста се посочва, че в символ на Висшия съдебен съвет (ВСС) са се превърнали \"кървавите агнешки главички\" - \"еманация на страха и зависимостите от политиците и мафията\". \"Всеки опит на независимите и почтени магистрати да повдигнат там въпросите за върховенството на правото или спазването на морала и закона се сблъсква или със стена от мълчание, или с водопад от хули, обиди и заплахи\", се посочва още в текста на призива.От \"Правосъдие за всеки\" уточняват, че вече има опит за публично заклеймяване и \"може би дори за бъдещо отстраняване от поста на председателя на Върховния касационен съд, само защото не следва линията на пълно подчиняване на Съда на прокурорската воля!\"Посочва се, че главният прокурор \"се изявява като самодържец\", който не дължи отчет и обяснения на никого. \"... а моделът ЦУМ явно е новият символ на паралелната власт\".\"Имаме и президент, който явно не мисли, че има проблем в сенчестите контакти на висши магистрати и в заплахите към свободни медии!\", се казва още в позицията.В текста се посочва още:До края на 2017 г. България трябва да изпълни 17 конкретни препоръки на Европейската комисия в областта на правосъдието, да избере новия състав на Висшия съдебен съвет и нов председател на Върховния административен съд. От тези действия и избори зависи нашето европейско бъдеще, а оттам и бъдещето на нашите деца и внуци!Не се ли противопоставим сега, оставяме всичко в ръцете на олигархията и сенките на бившата Държавна сигурност, които вече си присвоиха държавата пряко!Ние, от Инициатива „Правосъдие за всеки“, разбираме, че в настоящата ситуация пътят пред нашите идеи за радикална съдебна реформа е блокиран. Несъмнено същата съдба ще сполети и всяко желание за промяна или съпротива срещу беззаконието в която и да е сфера, ако те засягат интереси на силните на деня.Затова призоваваме всички свободни граждани и активни граждански организации да се присъединят на 23 май от 18,00 ч. към Гражданския марш за европейско правосъдие. На тази дата е взривен в колата си до Палермо един от най-смелите борци срещу мафията в Италия – независимият прокурор Джовани Фалконе, станал символ на тази борба в световен мащаб. На 24-ти май е празникът на писмеността и словото – имаме какво да кажем и да изискаме от нашите държавници по тези два повода!Нека защитим заедно демокрацията, свободата на словото и върховенството на правото. Да потвърдим европейската си принадлежност и да поискаме истинска правосъдна реформа за независимо, ефективно и достъпно правосъдие, за държава на гражданите, а не на мафията!", "date": "2017.05.23", "title": " Протестен марш срещу \"модела ЦУМ\" ще се проведе в София"}
{"url": "https://m.offnews.bg/news/Sviat-_12/MVnR-obiavi-speshen-nomer-zaradi-atakata-v-Manchestar_656266.html", "text": "няма постъпила информация за пострадали български гражданиПолицията в Манчестър публикува номер на гореща телефонна линия за сигнали от граждани, чиито близки може да са били засегнати при нападението в концертна  през нощта на 22 май. При избиране от Обединеното кралство: 0161 856 9400, а при избиране от България: 00 44 161 856 9400.Посолството на Република България в Лондон следи ситуацията и поддържа постоянен контакт с местните власти. До момента .19 са загиналите, а десетки са ранените при взрива снощи, който избухна на концерт на певицата Ариана Гранде в Манчестър. Властите разследват терористично нападение, към момента няма заподозрян или задържани. ", "date": "2017.05.23", "title": " МВнР обяви спешен номер заради атаката в Манчестър"}
{"url": "https://m.offnews.bg/news/Sviat-_12/Radost-na-privarzhenitci-na-IDIL-v-sotcialnite-mrezhi-sled-napadenieto_656268.html", "text": "Привърженици на джихадистката организация \"Ислямска държава\" ликуваха тази сутрин в социалните медии след снощния кървав атентат в Манчестър, предаде Ройтерс. Все още обаче ИД не е поела формално отговорност за касапницата в британския град, при която загинаха 19 души, а около 50 са ранени. В акаунти на ИД в Туитър джихадистите и техните поддръжници си разменят окуражителни приветствия. В някои от тях се призовава подобни атаки да бъдат извършени и другаде в САЩ и Европа. \"Изглежда бомбите на британските ВВС над децата на Мосул и Ракка току-що се върнаха и паднаха в Манчестър\", писа с явно задоволство един абонат на има Абдул Хак.", "date": "2017.05.23", "title": " Радост на привърженици на ИДИЛ в социалните мрежи след нападението в Манчестър"}
{"url": "https://m.offnews.bg/news/Sviat-_12/Borisov-kam-Tereza-Mej-Viarvam-che-vinovnitcite-shte-ponesat-zasluzh_656269.html", "text": "Министър-председателят Бойко Борисов изрази своите дълбоки съболезнования към близките на загиналите и пострадалите от терористичния акт, извършен снощи в Манчестър.„Вярвам, че с общите усилия на британските органи в сътрудничество с правителствата на съюзническите и партньорски държави ще бъдат разкрити извършителите на този чудовищен акт и те ще понесат заслуженото си наказание“, пише Борисов в съболезнователния адрес до британския премиер Тереза Мей.Българският министър-председател пожела успех в усилията на компетентните органи на Обединеното кралство в тази трудна ситуация. „Нашите мисли са с мъката и ужаса, изживяван в този момент от народа на Обединеното кралство“, посочва премиерът Бойко Борисов.", "date": "2017.05.23", "title": " Борисов към Тереза Мей: Вярвам, че виновниците ще понесат заслуженото наказание"}
{"url": "https://m.offnews.bg/news/Izvan-terena_18817/Prochuta-krava-predskaza-pobeda-za-Aiaks-nad-Manchestar-IUnajted_656262.html", "text": "Крава, прочута в Холандия с точните си футболни прогнози, даде своя глас за финала на Лига Европа. Сийте, както се казва животното, предрече победа за Аякс срещу Манчестър Юнайтед.Двата гранда се срещат тази сряда в Стокхолм. Залогът е огромен - освен трофей победата гарантира и място в Шампионската лига наесен.Кравата е ветеран в прогнозите. И се гордее с 85 процента успеваемост! Сигурно стопанинът й е забогатял от тото.Формула е просто. Фермерът рисува емблемите на съперниците върху две кофи. После ги пълни с храна. Кравата избира къде да яде първо. Този отбор печели. Видеото вчера набра невероятна популярност във Фейсбук. За броени часове беше харесано от 1100 души и споделено още 800 пъти.", "date": "2017.05.23", "title": " Прочута крава предсказа победа за Аякс над Манчестър Юнайтед"}
{"url": "https://m.offnews.bg/news/Tenis_18788/Samo-stari-kucheta-v-top-5-na-tenisa_656267.html", "text": "Уникално постижение в световния тенис донесе рожденият ден на Новак Джокович вчера. Сърбинът, който загуби финала в Рим, навъртя 30 години.Така върхът на световния тенис придоби уникален вид, отбеляза Тенис БГ. Всичките асове в Топ 5 са на 30 или повече години.Лидерът Анди Мъри също навърши 30 години през 2017, Стан Вавринка е на 32, Рафаел Надал е на 30, а Роджър Федерер на 35. Подобно нещо се случва за първи път в историята.Иначе от тази седмица 19-годишният Александър Зверев е най-младото попълнение на топ 10. Той достигна до рекордното класиране, след като спечели \"Мастърс 1000\" в Рим.Нашият Григор Димитров отстъпи на 12-а позиция, въпреки че се беше засилил отново към първата десетка. Пред него е добрият познайник на българина - Давид Гофен.", "date": "2017.05.23", "title": " Само стари кучета в топ 5 на тениса"}
{"url": "https://m.offnews.bg/news/Obshtestvo_4/Svikvat-operativen-shtab-zaradi-napadenieto-v-Manchestar_656271.html", "text": "Свиквам Националния оперативен щаб, за да оценим обстановката у нас след атентата в Манчестър. Това съобщи пред БНТ министърът на вътрешните работи Валентин Радев. Той уточни, че това се прави при подобни случаи. На заседанието ще се обсъди дали да бъде завишена степента на готовност и дали да се увеличи охраната на стратегически обекти като летища, гари и пристанища.Вътрешният министър уточни, че към момента няма пряка заплаха за страната ни.Полицията в Манчестър публикува номер на гореща телефонна линия за сигнали от граждани, чиито близки може да са били засегнати при нападението в концертна зала Манчестър Арена през нощта на 22 май.При избиране от Обединеното кралство: 0161 856 9400, а при избиране от България: 00 44 161 856 9400.19 са загиналите, а десетки са ранените при взрива снощи, който избухна на концерт на певицата Ариана Гранде в Манчестър. Властите разследват терористично нападение, към момента няма заподозрян или задържани.", "date": "2017.05.23", "title": " Свикват оперативен щаб заради нападението в Манчестър"}
{"url": "https://m.offnews.bg/news/Obshtestvo_4/Hotel-iska-mineralna-voda-ot-darzhavata-za-SPA-i-UELNES_656283.html", "text": "Хотел \"Глория палас\", който се намира близо до столичните Хали и Централна минерална баня, иска да ползва минерална вода за захранване на УЕЛНЕС и СПА в сградата. Инвестиционното предложение е с възложител \"Глория Палас” ООД за водовземане от минерална вода чрез каптиран естествен извор от държавното находище „София-Център” за захранване на УЕЛНЕС и СПА център в хотел „Глория Палас\" на бул. \"Мария Луиза\" 20, съобщи Направление \"Архитектура и градоустройство\" на Столична община. Хотелът се помещава в сграда от 1924 г. Преди години тук се намираше кино \"Глория палас\", което фалира и бе закрито. Писмени становища и мнения за инвестиционното предложение се приемат на ул.”Сердика” 5 допълват от НАГ. ", "date": "2017.05.23", "title": " Хотел иска минерална вода от държавата за СПА и УЕЛНЕС"}
{"url": "https://m.offnews.bg/news/Nashite-avtori_2490/Za-obrazovanieto-v-aforizmi_656273.html", "text": "1. Проверката е висша форма на НЕдовериетоРодители слагат бръмбърчета в джобчетата на деца, за да подслушват учителките. Учителките претърсват децата, готвят протести. Родителите: детето ми е променено, чуват се крясъци. Учителите: видеонаблюдението е неморално, прави ни доносници. Родителите: снощи разбрах, че детето ми го разпитва полиция…Забелязали ли сте, че колкото повече проверяваме толкова повече подозираме? И не само в детската градина. Нали помните течовете на Асанж? Мислехме, че веднъж станала прозрачна, властта ще си възвърне легитимността – случи се обаче точно обратното, колкото повече узнавахме, толкова повече подозирахме, че най-важното е останало скрито.Разбира се, родителите могат да се обърнат към полицията, ако имат подозрение към някоя учителка, така че те да извършат специализирана акция и да я заловят. Е да, ама нали и полицията подозираме? И съда, и политиците, и съседите, и другия родител… От пагубната спирала на недоверието ни изважда вярата в техниката. 4000 камери ще следят децата на матурите, качеството значи е гарантирано. Отделно - контролът в интернет, заглушаването на телефонния сигнал. Можем да си представим в близко време (с подходящо еврофинансиране) мозъчни скенери, които да проверяват дали зрелостниците сами са решили задачата или някой им е подсказал. И в последна сметка ще почнем да им вкарваме знанията с чип и мъката ще свърши, всички ще знаят точно толкова, колкото Министерството е предвидило в стандартите си.Какъвто и проблем да ни се изпречи, най-прогресивната част от нас непременно залагат на техниката. Нещо не върви работата с гласуването – ами въвеждаме електронен вот и готово. Нещо се лъже в болниците с леглата? Хайде пръстови отпечатъци. Не им е интересно на студентите? Я веднага по един таблет на всеки да си го тъчват. Техниката, въведена успоредно с усъвършенстване на човешките отношения, разбира се е чудесно нещо. Когато обаче тя идва, за да подмени обществото, става по-лошо. Прекупвачите пазаруват гласове на едро, пръстовите отпечатъци биват бойкотирани, студентите си играят игрички наместо да слушат. А зрелостниците, поставени пред четирите хиляди охранителни камери, бързат да забравят унизителното казармено преживяване.Защото ученето не е възпроизводство на факти в тестова форма. Вероятно палеолитните ни предци е трябвало да удържат в главите си целия опит, необходим за оцеляването им (твърдят, че тогава и мозъците им са били по-големи от нашите).Междувременно е възникнала писмеността, книгите, енциклопедиите. Днес огромната част от информацията, с която боравим, е аутсорсвана в мрежата: да я помниш е също толкова безсмислено, колкото е станало знаенето наизуст на „Илиадата“ след като е била записана. Затова наместо да се учим да помним, трябва да се учим да се ориентираме в мега-библиотеката.Ако питате мен, децата трябва да влизат на матура с всички възможни електронни устройства. Ако знаят къде да потърсят, какво да използват от информацията, ако успеят да го направят бързо – ами значи са чудесно подготвени. Ако искате да сме радикални – дайте да пуснем ученика навън, да му дадем 24 часа, за да реши някакъв проблем с каквито средства намери за добре. Нека търси помощници, нека организира семейни брейн-сторминг групи, приятелски екипи…. Нали искаме да го научим да се справя, не да възпроизвежда Менделеевата таблица, която и без това с един клик излиза на телефона.Не знаме какво точно ще ни е нужно да знаем утре, дали изобщо сегашните професии ще продължат да съществуват. Знаем, че ще е добре, ако можем да се ориентираме, да се адаптираме, да мобилизираме ресурси. Вземете правописа, тази свещена крава на образованието – и той губи важността си, защото програмите поправят автоматично (ако знаете колко съм се мъчил да науча, а сега да се отуча, да пиша „участВУвам“). Излишно става ученето наизуст, датите, дефинициите, учебните предмети, разделящи света според щатната таблица на личния състав. Ще кажете – ама къде отиват стандартите, как ще ги проверяваме тези деца? Ще си ги проверява министерството за своите статистически нужди. Ще си ги подбират работодатели и висши училища.Обръщането на студентите в клиенти е пряко следствие от комерсиализацията на образованието: парите следват обучаемия, оттук учебното заведение с всички сили се стреми да го/я привлече тъй както прави всяка бакалия. Този принцип вече разруши здравеопазването, където правят ненужни операции, за да взимат пари от касата. Разруши театрите, където поставят простотии, за да пълнят салоните и получават субсидията, която върви на калпак, не за качество.Но знаят ли гражданите какво точно да искат от образованието? В училище родителите ту искат повече патриотизъм и ръченица, ту се възмущават от многото часове и трудните учебници, ту просто настояват децата им да престояват под надзор докато те самите са на работа. Във висшето образование е по-зле: там не е много ясно какъв точно е продуктът, особено там, където на пазара се борят да уловят въображението на младия човек с „глобалистика“ или „кроскултурен мениджмънт“.Основно качество на университета или университетския филиал е да е в родния град, за да не се плаща наем, да се изкарва лесно, семестърът да свършва по-рано, за да се ходи по-дълго на бригада в Америка… Държавата наместо да изследва тенденциите на пазара и да направлява развитието на кадрите, разкрива нови и нови висши училища според родните места на депутатите и връзките на кметовете. След Пернишкия университет с особеното съкращение, ето ви пресен филиал на Русенския университет във Видин. Не че има младежи, които искат да учат, а обратно, университетът щял произведе демографски прираст, може би защото студентите, нали ги знаем с какво се занимават по цели нощи.Не знам как се студентства у дома. Навремето завиждахме на колегите от провинцията, които следваха в София и бяха далеч по-самостоятелни. Днес Софийският университет постепенно се превръща в регионален, защото над половината студенти са от София. Да се откъснеш от мама и татко значи да имаш общежитие, сериозна стипендия – тези неща днес нашите деца получават в чужбина, за това и се стремят нататък. Емиграцията е най-сигурният начин да пораснат.Проблемът на непрерязаната пъпна връв се вижда на всяко ниво. Родителите не искат да отбият децата, да ги поверят на учителя – контролират непрестанно по телефона, възмущават се от промените в програмата, мобилизират се в протести по всякакви поводи. Тази нагласа май е елемент от една по-обща биологизаторска нагласа на българското общество: не искам да отбия детето, не го предавам на отговорността на друг. Нали забелязвате колко много енергия и пари се посвещават на инвитро процедурите и как практически не чуваме нищо за осиновяването – древна културна форма на родителство? Да си е мое. Така е и в образованието: да му наливат нещо в главата, ама главното да си е до мен.", "date": "2017.05.23", "title": " За образованието в афоризми"}
{"url": "https://m.offnews.bg/news/Sviat-_12/Sred-zaginalite-v-Manchestar-ima-detca-atentatorat-e-bil-edin_656275.html", "text": "Сред загиналите при нападението в Манчестър снощи има и деца, съобщи британската полиция на брифинг рано тази сутрин.Английските власти обявиха, че атентаторът е бил сам в зала Манчестър Арена, където снощи на концерт на Ариана Гранде взрив уби 22-ма души и рани близо 60 други.Атентаторът е мъртъв, властите издирват негови съучастници. Взривното устройство е било самоделно направено.Британската полиция призова да не се въртят спекулации около името на атентатора.", "date": "2017.05.23", "title": " Сред загиналите в Манчестър има деца, атентаторът е бил един"}
{"url": "https://m.offnews.bg/news/Politika_8/Ninova-kam-Manchestar-Ne-ste-sami-v-borbata-sreshtu-terorizma_656278.html", "text": "„Подкрепа за целия британски народ - не сте сами в борбата срещу тероризма, имайте сили и смелост!\".Това написа лидерът на БСП Корнелия Нинова във Фейсбук по повод трагедията в Мачестър.„Дълбоки съболезнования към семействата и близките на загиналите в Манчестър и бързо възстановяване на пострадалите”, пише още председателят на БСП.", "date": "2017.05.23", "title": " Нинова към Манчестър: Не сте сами в борбата срещу тероризма"}
{"url": "https://m.offnews.bg/news/Tenis_18788/Azarenka-izliza-na-Uimbaldan-edva-7-mesetca-sled-razhdaneto_656277.html", "text": "Бившата номер 1 в женския тенис Виктория Азаренка готви сензационно завръщане в тениса. Носителката на две титли от Големия шлем иска да участва на \"Уимбълдън\" това лято.Припомняме, само преди 6 месеца тя роди първото си дете. Азаренка обяви бременността си миналото лято, а през декември даде живот на син - Лео.27-годишната тенисистка искаше да се върне за турнира на трева в Станфорд в края на юли.  Сега е решила, че може да избърза малко, тъй като класиката в Лондон започва на 3 юли.\"Имам добра новина\", написа тя в Туитър, \"Моите тренировки прогресират много добре. Аз се чувствам вече напълно готова за състезание\"И добави шеговито: \"Плюс това Лео ми каза, че иска за види Лондон и \"Уимбълдън\". Приключвам с програмата си до броени дни. Тогава ще стане ясно кога ще успея да се включа в турнир преди \"Уимбълдън\".", "date": "2017.05.23", "title": " Азаренка излиза на \"Уимбълдън\" едва 7 месеца след раждането"}
{"url": "https://m.offnews.bg/news/Futbol_18793/Grizman-dade-nadezhda-na-Manchestar-IUnajted_656270.html", "text": "Една от най-горещите трансферни цели на лятото Антоан Гризман призна за първи път в ефир за вероятен трансфер в Манчестър Юнайтед. Той не скри за контакти между англичаните и Атлетико Мадрид.\"Мисля, че решението за бъдещето ми ще се вземе в следващите няколко седмици. Манчестър Юнайтед? Възможно е. От 1 до 10, може би 6\", заяви Гризман в ефира на Quotidien, попитан какви са шансовете.В договора на Гризман с Атлетико до 2021 г. има освобождаваща клауза в размер на 100 милиона паунда. За Юнайтед парите не са особен проблем. През този сезон футболистът отбеляза 26 гола в 53 мача за \"дюшекчиите\". Той беше класиран под номер 3 в света за миналата година след Роналдо и Меси.Гризман няма бърза работа, тъй като се чувства идеално в Атлетико. Явно французинът изчаква дали Юнайтед ще се класира за Шампионската лига в сряда, когато среща Аякс във финала на Лига Европа. ", "date": "2017.05.23", "title": " Гризман даде надежда на Манчестър Юнайтед"}
{"url": "https://m.offnews.bg/news/Sviat-_12/Na-Ostrova-preustanoviha-predizbornata-kampaniia-zaradi-napadenieto-v_656272.html", "text": "Министър-председателят на Великобритания Тереза Мей и основният опозиционен лидер Джереми Корбин от Лейбъристката партия постигнаха съгласие за преустановяване на предизборната кампания „до второ нареждане“, след  третирано от властите като терористично, предава AFP.Корбин заяви, че е разговарял с консервативния лидер Мей. Двамата са съгласни националната кампания за предстоящия на 8 юни вот да бъде прекратена на този етап.У нас бе свикан и Националният оперативен щаб, за да бъде оценена ситуацията на Острова.19 са загиналите, а десетки са ранените при взрива снощи, който избухна на концерт на певицата Ариана Гранде в Манчестър. Властите разследват терористично нападение, към момента няма заподозрян или задържани.", "date": "2017.05.23", "title": " На Острова преустановиха предизборната кампания заради нападението в Манчестър"}
{"url": "https://m.offnews.bg/news/Sviat-_12/Vzriv-na-kontcert-na-Ariana-Grande-v-Manchestar-ima-ubiti-i-raneni-v_656265.html", "text": "22-ма души са загинали, а близо 60 са ранени при смъртоносно нападение в Манчестър на концерт на американската певица Ариана Гранде. Властите определят атаката като терористично нападение.Взривът е избухнал около 22:35 часа местно време във фоайето на залата, а не на самия терен, уточнява Би Би Си. Бомбата е била близо до щанд за продажба на тениски и фен артикули. Към момента никой не е поел отговорност за атаката, но привърженици на ИДИЛ с радост приеха новината за трагедията в социалните мрежи.Според първоначалната информация на властите нападателят е бил един и най-вероятно е бил атентатор-самоубиец.Хотели и места за настаняване отвориха вратите си за пострадалите, деца и изчезнали хора се издирват в Туитър, а властите откриха и горещ телефон за информация: 0161 856 9400.На Острова предизборната кампания бе преустановена, като това бе договорено между Тереза Мей и лидерът на Лейбъристите Джеръми Корбин.", "date": "2017.05.23", "title": " Взрив на концерт на Ариана Гранде в Манчестър, има убити и ранени (видео, обновена)"}
{"url": "https://m.offnews.bg/news/Sviat-_12/Ariana-Grande-prekasva-turneto-si-sled-atakata-v-Manchestar_656280.html", "text": "Американската певица и актриса Ариана Гранде ще преустанови турнето си след атентата в Манчестър в края на нейния концерт, съобщи сайтът TMZ. Източник на сайта твърди, че Гранде още не може да дойде на себе си, след като узнала, че от взрива са загинали най-малко 22 души. Зрителите на концерта са били предимно тийнейджъри и млади хора.Концертното й турне предвиждаше на 25 и 26 май Ариана да изнесе концерти в Лондон на стадиона \"O2\". По всяка вероятност те ще бъдат отложени поради две причини - заради застрашената безопасност на певицата и заради психическото й състояние.След концертите във Великобритания американската поп изпълнителка планираше събития в Белгия, Полша, Германия, Швейцария, Франция и други страни. Графикът на турнето й \"Dangerous Woman\" беше плътно запълнен до месец септември.Взривът в Манчестър избухна веднага след като Ариана Гранде напусна сцената в края на концерта. Бомбата се взриви недалеч от входа на арената в Манчестър, през който зрителите напускаха покрития стадион. Самата 23-годишна изпълнителка не пострада, но призна, че е шокирана от случилото се.\"Аз съм разбита! От цялото си сърце ви казвам, че страшно ми е мъчно. Нямам думи!\", написа изпълнителката на своята страница в Туитър. ", "date": "2017.05.23", "title": " Ариана Гранде прекъсва турнето си след атаката в Манчестър"}
{"url": "https://m.offnews.bg/news/Sviat-_12/Znamenata-na-sgradata-na-EK-svaleni-napolovina-sled-atakata-v-Manchest_656292.html", "text": "Знамената на сградата на Европейската комисия в Лондон бяха свалени наполовина в знак на съпричастност с нападението в Манчестър. \"Днес тъжим заедно с вас. Утре ще работим рамо до рамо, за да се борим. Те подценяват нашата устойчивост\", обяви ЕК в Туитър. Съболезнования в Туитър изрази председателят на ЕК Жан-Клод Юнкер.\"Дълбоко натъжен и потресен съм от жестокото нападение, отново тероризмът сее страх там, където трябва да има радост\", посочи той. Юнкер обяви още, че подобни събития ще затвърдят допълнително решимостта за обща борба с терористите.Съболезнования изразиха редица еврокомисари, както и председателят на Европейския съвет Доналд Туск, новият председател на Европейския парламент Антонио Таяни и предшественикът му Мартин Шулц. ", "date": "2017.05.23", "title": " Знамената на сградата на ЕК свалени наполовина след атаката в Манчестър"}
{"url": "https://m.offnews.bg/news/Ikonomika_59/Bez-voda-v-chasti-ot-Lozenetc-tcentara-i-oshte-dva-rajona_656208.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Дванайсет часа без вода от 9 до 21 часа ще бъдат в кв. „Бенковски“ на бул. „Лазар Михайлов“ от ул. „Знание“ до ул. „Глас народен“; ул. „Стар кладенец“. Заради подмяна на пожарни хидранти и спирателни кранове до бл. 56 в „Илинден“, се налага спиране на водоподаването от 10:00 до 19:00 часа на бл. 60, бл. 59, бл. 58, бл. 57 и бл. 56; по ул. „Найчо Цанов“ от бул. „Вардар“ до ул. „Атанас Хранов“ и бл. 73, бл.74, бл.75 и бл. 79. Подмяна на сградно водопроводно отклонение на ул. „Елин Пелин“ в „Лозенец“, ще е причина да нямат вода от 9:00 до 18:00 часа на клиентите на ул. „Елин Пелин“ от ул. „Митрополит Кирил Видински“ до ул. „Арх. Йордан Миланов“. Във връзка с подмяна на сградно водопроводно отклонение на ул. „Тунджа“ в Център, се налага спиране на водоподаването от 9:00 до 19:00 часа на ул. „Тунджа“ от ул. „Св. Иван Рилски“ до ул. „Прага“; по ул. „Стрешер“ от ул. „Тунджа“ до ул. „Доспат“. ", "date": "2017.05.23", "title": " Без вода в части от Лозенец, центъра и още два района"}
{"url": "https://m.offnews.bg/news/Obshtestvo_4/Peshehodna-pateka-osamna-s-markirovka-ot-bukvi-za-24-maj_656279.html", "text": "Пешеходната пътека пред Софийския университет „Свети Климент Охридски“ осъмна с маркировка с букви.Поводът е 24 май, а инициативата е на Столична община. Маркировката бе положена на през нощта, за да не се пречи на движението. Пешеходната пътека свързва градинката с паметника на св. Климент Охридски и Художествената академия от едната страна на бул. \"Васил Левски\" с Ректората на Софийския университет, Народната библиотека и паметника на светите братя Кирил и Методий. ", "date": "2017.05.23", "title": " Пешеходна пътека осъмна с маркировка от букви за 24 май"}
{"url": "https://m.offnews.bg/news/Sviat-_12/Radev-izprati-saboleznovatelno-pismo-do-kralitca-Elizabet-II_656295.html", "text": "Президентът Румен Радев изпрати съболезнователно писмо до кралицата на Обединеното кралство Елизабет II по повод атентата в Манчестър, при който загинаха десетки хора, а много други бяха ранени.„С дълбока скръб приех новината за кървавия терористичен акт по време на концерт в „Манчестър Арена“, отнел живота на невинни хора. Във връзка с това трагично събитие, потопило в скръб много семейства, бих искал да изразя, от свое име и от името на българския народ, най-искрени съболезнования и съчувствие на близките и роднините на загиналите“, се казва в писмото на президента Румен Радев до кралица Елизабет II. Българският държавен глава изразява и надеждата си за бързото и успешно възстановяване на ранените при терористичното нападение граждани.", "date": "2017.05.23", "title": " Радев изпрати съболезнователно писмо до кралица Елизабет II"}
{"url": "https://m.offnews.bg/news/Obshtestvo_4/Avtomobilat-na-Ivan-Lechev-izgoria-muzikantat-e-nevredim-snimki_656303.html", "text": "Автомобилът на китариста на легендарната група ФСБ Иван Лечев изгоря напълно, докато музикантът бил на път. Това става ясно от негова публикация в профила му във Фейсбук. Лечев е заснел горящия автомобил по средата на двулентов път.\"Сбогом, приятелю\", написа Лечев, което отприщи вълна от коментари какво се е случило. От отговор на музиканта става ясно, че автомобилът му Land Rover се запалил по време на движение. Огънят бързо обхванал цялата кола, но пътниците в него са невредими. От фотосите става ясно, че колата е изгоряла напълно, но не и къде е станал инцидентът. От кадрите се разбира също, че автомобили на пожарната вероятно не са успели да стигнат мястото на време, тъй като автомобилът е напълно изгорял.", "date": "2017.05.23", "title": " Автомобилът на Иван Лечев изгоря, музикантът е невредим (снимки)"}
{"url": "https://m.offnews.bg/news/Sviat-_12/Svetovni-lideri-izraziha-saprichastnost-sled-atakata-v-Manchestar_656297.html", "text": "Редица световни лидери изразиха съпричастност и изпратиха съболезнователни писма след атаката в Манчестър, при която загинаха 22 души, а близо 60 бяха ранени. Руският президент Владимир Путин съболезнования на британския премиер Тереза Мей и обяви подкрепата си за Великобритания за борба с тероризма. \"Решително осъждаме това цинично, безчовечно престъпление. Разчитаме поръчителите да не избегнат заслуженото наказание\", подчерта Путин в съболезнователна телеграма, цитиран от БТА.Путин потвърди \"готовността да засилва сътрудничеството в антитерора с британските партньори - както на двустранна основа, така и в рамките на широки международни усилия\".Американският президент Доналд Тръмп също обяви своята съпричастност и осъди терористичното нападение, извършено по думите му от \"злонамерени неудачници\".  Съпричастност изрази и германският канцлер Ангела Меркел. Тя заяви, че изпитва скръб и ужас след атентата.\"Германия стои рамо до рамо\" с британците, заяви Меркел в комюнике. \"Предполагаемата терористична атака само ще засили нашата решимост да работим заедно с британските си приятели срещу извършителите на подобни нечовешки действия\", добави тя.Френският президент Еманюел Макрон обяви, че е потресен от атаката. Той ще разговаря днес с британския си колега Тереза Мей. Френският премиер Едуар Филип призова френските граждани да бъдат бдителни след самоубийствената атака на концерт в Манчестър, която определи като \"отвратително престъпление\". \"Най-малодушната форма на тероризъм нанесе пореден удар, атакувайки - както и в Париж преди година - концертна проява\", отбеляза в изявление Филип, имайки предвид сходното нападение в парижката зала \"Батаклан\" през ноември 2015 г.Съпричастност изрази и Брюксел, а знамената на сградата на Европейската комисия бяха свалени наполовина. Подкрепата си за Великобритания обявиха още първият министър на Шотландия Никола Стърджън и канадският премиер Джъстин Трюдо. Съболезнования за случилото се изразиха и българските власти - президентът Румен Радев, премиерът Бойко Борисов, председателят на парламента Димитър Главчев, външният министър Екатерина Захариева и други. ", "date": "2017.05.23", "title": " Световни лидери изразиха съпричастност след атаката в Манчестър"}
{"url": "https://m.offnews.bg/news/Nauka_34/Chovechestvoto-e-napravilo-parvite-si-stapki-na-Balkanite_656314.html", "text": "Първият предтеча на хората е бродел преди около 7.2 милиона години из тогавашните савани не в Африка, а по нашите земи. Тази сензационна новина от световно значение бе съобщена днес, 23 май, на пресконференция в БАН.Откритието е плод на усилията на международен научен колектив от Германия, България, Гърция, Канада, Франция и Австралия, като съръководител на екипа, заедно с проф. Мадлен Бьоме (Madelaine Böhme) от Зенкенбергския център за човешка еволюция към Университета в Тюбинген е и проф. Николай Спасов от Националния природонаучен музей при БАН. От българска страна участва и д-р Латинка Христова.Проф. Николай Спасов изнесе кратка презентация за това откритие, което преобръща досегашните представи за произхода на човека от Африка. На скайп-връзка се включваше и проф. Мадлен Бьоме от Тюбинген.Новината стана водеща в световните списания от снощи, когато точно в 21:00 излязоха две публикации в PLoS ONE.\"Тъй като ние, хората, сме егоцентрици и смятаме, че светът се върти около нас, нашата собствена история ни е много по-интересна, отколкото на който и да е древен вид. Един от важните въпроси, на които се опитва да отговори палеоантропологията, която се занимава с въпросите на физическата еволюция на човека, е кога се отделя човешката линия от линията на шимпанзето и къде\" - обяснява проф. Спасов.Според популярните теории днес разделянето е станало преди около 5-8 млн. години и това се е случило в Африка.Двете изследвания, публикувани в PLOS ONE, представят друг „сценарий“ за началото на човешката история.\"Еволюционната линия на човека се е зародила в Източното средиземноморие преди малко повече от 7 милиона години\" - заяви проф. Спасов.Доказателства за това са два фосила, открити в Гърция (край Пиргос Василисис, на юг от Атина) и в България (местността Азмака край Чирпан).В  авторите описват останките и показват, че и двете вкаменелости принадлежат към един и същи вид - изкопаемия хоминин* (представител на човека и неговите предшественици) . С помощта на компютърна томография, кояти показва вътрешните структури на фосилите, масучният колектив доказва, че има основание  да бъде смятан за пряк представител на еволюционната линия, водеща към човека. изчислява възрастта на грекопитека като използва биохронологични и геофизични методи. Възстановена е също и засушливата саванна обстановка, в която е живяло това същество. Анализите показват, че възрастта на находката от Азмака е 7.24 млн. год., а тази от Пиргос - 7.175 млн. год.Всичко това определя грекопитека като най-стария хоминин (предчовек), чиято възраст надвишава с няколко стотин години тази на сахелантропа (), открит в Чад и смятан до сега за най-древен.Колективът ще продължи работата си - предстоят разкопки в \"Азмака\" в началото на юни. Планират се и други изследвания в съседни страни, в Пиргос, Гърция, а също и в Македония есента, където има находище на същата възраст. \"Така, че нашите приятелци накрая може да се окажат прави, че човекот е настанал во Македония\" - завърши шеговито проф. Спасов.Повече може да научите в статиите на НаукаOFFNews за пресконференцията: \"\" и за откритието \"\".", "date": "2017.05.23", "title": " Човечеството е направило първите си стъпки на Балканите"}
{"url": "https://m.offnews.bg/news/Kultura_33/Galap-68-ot-balgarite-ne-sa-si-kupuvali-kniga-tciala-godina_656301.html", "text": "Поне 68% от българите и техните семейства не са купували книга през последната една година. Това показват данните на проучване, проведено от „Галъп интернешънъл“ по повод 24 май.32% твърдят, че те или семействата им са купили поне една книга в последните 12 месеца.Данните показват, че в сравнение с 2010 година, когато „Галъп интернешънъл“ отново провери дяловете, процентът на хората, които не са закупили нито една книга през последната една година, се увеличава. Разбира се засилващата се тенденция към ползване на онлайн литература вероятно също допринася за това увеличение.Затрудненият достъп до книги е другата ключова причина за отчетените резултати, тъй като възрастните, които по традиция не ползват компютри и предпочитат хартиени издания, вероятно изпитват затруднения с набавянето на книги. Според данните, делът на четящите закономерно е съставен предимно от млади хора с висше образование, населяващи по-големите градове. Жените, които са закупували книги или са вземали от библиотека, са два пъти повече от мъжете.13% от анкетираните заявяват, че са вземали книги от библиотека в последната една година. Останалите 87% твърдят, че не са.Добрите новини са, че почти половината от хората, на възраст между 18–35 г. са си купували книги през последната година, а една четвърт от най-младите са взимали книга от библиотека. Разбира се, това се дължи до известна степен на необходимост – за нуждите на образованието, например.Данните са от националнопредставително изследване на „Галъп интернешънъл“, проведено сред 819 пълнолетни българи, между 4 и 11 май, посветено на Деня на българската просвета и култура и на славянската писменост. То е част от изследователската програма на агенцията, независима от външно финансиране.Известно е, че в такива отговори хората често не са особено искрени, уточняват от \"Галъп\". ", "date": "2017.05.23", "title": " Галъп: 68% от българите не са си купували книга цяла година"}
{"url": "https://m.offnews.bg/news/Sport_18752/Tenis-i-Dzhiro-v-efira-dnes_656274.html", "text": "11:00 Тенис, Ролан Гарос (квалификации) Евроспорт 213:45 Футбол, СП до 20 г., Германия – Мексико Евроспорт 214:00 Колоездене, обиколка на Италия Евроспорт 116:00 Тенис, Ролан Гарос (квалификации) Евроспорт 218:30 Тенис, Ролан Гарос (квалификации) Евроспорт 119:00 Тенис, турнир за мъже в Женева Евроспорт 103:30 NBA, Кливланд – Бостън Диема спорт", "date": "2017.05.23", "title": " Тенис и Джиро в ефира днес"}
{"url": "https://m.offnews.bg/news/Sport_18752/550-uchastnitci-ot-21-darzhavi-se-vkliuchiha-v-Maraton-na-priiatelstvo_656320.html", "text": "С рекорден брой участници, прекрасно слънчево време и много вълнуващи емоции протече четвъртият Маратон на приятелството Плевен, провел се на 21 май в красивия северозападен български град. Над 550 бегачи от над 21 държави и на най-различна възраст се събраха тази неделя на ключовата стартова зона в центъра на града, за да премерят сили и състезателен дух в дисциплините класически маратон 42.2 км, полумаратон 21.1 км, щафета 2х10 км, 3 км градски крос „Аз мога!“ и детски маратон в три възрастови групи, с което доказаха, че активният начин на живот и спорта са все по-популярни сред най-малките. Пръв при мъжете, с време 2:30:04 часа, в дисциплина маратон 42,2 км се класира кениецът Аугустус Кипкулей Кипроно. Той успя да задмине миналогодишния първенец Димчо Мицов, който тази година зае второто място с време 2:36:34 часа. Третото място с време 2:41:59 завоюва Илия Куцаров. При жените в маратонската дистанция (42,2 км) първа финишира 18-годишната Габриела Красимирова (03:09:02), втора е Таня Димитрова, пробягала дистанцията за 3:12:02, а трета се класира Виолета Тотева с резултат 3:12:08. Победител в полумаратона (21 км) при мъжете е Йоло Николов, преодолял трасето за 1:11:23, а на второ и трето място се класираха съответно Шабан Мустафа (1:11:23) и Ивайло Каменаров (1:14:03). Безапелационен шампион при дамите в тази дисциплина за трета поредна година е Милица Мирчева, регистрирала време 1:20:22, с което подобри резултата си от 2016 г. с 1 минута. Второто място в полумаратона грабна Радосвета Симеонова с време 1:20:46, а трета се класира Анита Кръстева (1:30:05).Победител в щафетата (2x10,5 km) стана тандемът Георги и Тенчо Жекови, пробягали дистанцията с общо време 1:20:31.Най-бързите и най-атрактивните получиха стилни медали и отличия, осигурени от любезните партньори на събитието. Специални отличия получиха и най-възрастните и най-младите участници в Маратон на приятелството Плевен 2017. 66-годишната рекордьорка Бойка Арсова и роденият през 1948 година Алън Чейс отнесоха бурни аплодисменти, заради нестихващия си спортен ентусиазъм, въпреки напредналата възраст, а малките Велизара Янчева и Кирил Янчев пък се оказаха най-младите състезатели в дисциплината 3 км крос. Тазгодишното издание на Маратон Плевен безапелационно затвърди целите на събитието: насърчаване на активния начин на живот, привличане на професионални и непрофесионални спортисти от цял свят в регионалния северозападен град, както и популяризирането му като атрактивен спортен туристически център.По традиция с провеждането на Маратон Плевен организаторите от клуб „Бегач“, Eyes-Open и Община „Плевен“ спазиха и традицията за популяризация на благотворителността чрез спорта за подобряване на социалните условия и облагородяване на градската среда в Плевен. „Тази година каузата на състезанието е изграждане на рампа за велосипеди, ролери и скейтборд в града. Само преди дни пък тържествено открихме и най-голямата площадка за градски фитнес в Плевен, изградена със средства от фондонабирателната кампания в миналогодишното, трето издание на „Маратон Плевен,“ сподели председателят на клуб „Бегач“ и организатор на събитието Станислав Георгиев.„Всеки, който желае да допринесе за актуалната кауза, може да го направи като закупи брандирана тениска на маратона“ , обясни още той. Пълното класиране в основните дициплини – маратон (42 км), полумаратон (21 км), щафета (2x10,5 км) може да бъде намерено на официалния сайт на маратона - .В четвъртото си издание най-голямото състезание в региона повече от всякога утвърди името си „Маратон на приятелството“ като посрещна участници от България, Германия, Гърция, Ирландия, Буркина Фасо, Италия, Непал, Нигерия, Полша, Румъния, Сърбия, Словения, Испания, Великобритания, САЩ, Франция, Македония, Япония, Турция, Украйна и Кения. С края на Маратон Плевен 2017 г. усилията на организаторите не спират дотук. Вече тече активна подготовка за следващото пето издание със стремеж към още по-добра организация, гостоприемство и нови спортни постижения. Клуб „Бегач“, Eyes-Open и Община Плевен благодарят за любезната подкрепа и страхотните награди на партньорите Tr.Art Food Company, Deloitte, Spetema, М Car Pleven с бранда BMW, Kaufland и Vivacom. Партньори са Running Zone, Scala, Pepsi, Easy Credit, Stanimira Chocolate House, Right Rental, Авис Медика, 7Ins и БФЛА.", "date": "2017.05.23", "title": " 550 участници от 21 държави се включиха в Маратон на приятелството-Плевен"}
{"url": "https://m.offnews.bg/news/Politika_8/Liderat-na-BSP-Sofiia-pochita-zaginali-partizani-dovechera_656322.html", "text": "Лидерът на столичните социалисти Калоян Паргов и депутатът от „БСП за България“ Николай Цонков ще участват в ежегодното почитане паметта на загиналите партизани от село Войнеговци. Двамата ще бъдат пред партизанския мемориал в 20 часа, съобщиха от БСП - София. Организатори са РС на БСП „Нови Искър“ и местната структура на партията.", "date": "2017.05.23", "title": " Лидерът на БСП - София почита загинали партизани довечера"}
{"url": "https://m.offnews.bg/news/Futbol_18793/Aleksandar-Stankov-poe-tima-na-Bozhinov-v-Kitaj_656313.html", "text": "Огромно признание за един от най-добрите ни треньори Александър Станков. Кадърът на ЦСКА беше назначен начело на китайския Мейджоу Хака, където играе българският нападател Валери Божинов, информира сайтът на китайската втора дивизия.Отборът се намира на 13-о място във втория ешалон на азиатската страна и очакванията на ръководството са доста по-сериозни. Затова и се наливат солидни пари. Заплатата на Божинов, например, е 1 милион евро на година.Мейджоу Хака има едва две победи в първите 10 мача от сезона и е вкарал само 9 гола. Три от попаденията са дело на Валери Божинов. Тимът е само на две точки от зоната на изпадащите.53-годишният Станков първоначално ще бъде назначен за технически директор, но реално ще се занимава с треньорската работа в тима. В паузата ще бъде заявен във федерацията като треньор.Дашо се връща за трети път в Китай, като преди това водеше с успех Далиен Аербин и Хънан Билоус. У нас беше начело на ЦСКА, Локо Пловдив, Черно море. Той е син на легендата на \"червените\" Борис Станков, който през лятото беше сред учредителите на ЦСКА 1948.", "date": "2017.05.23", "title": " Александър Станков пое тима на Божинов в Китай"}
{"url": "https://m.offnews.bg/news/Knigi_18808/Preporachvame-vi-Proletniiat-bazar-na-knigata-otvori-vrati_656309.html", "text": "На 23 май, в навечерието на Деня на българската просвета и култура и на славянската писменост, започна най-голямото книжно изложение у нас за сезона – Пролетният базар на книгата.В НДК председателят на Управителния съвет на Асоциация „Българска книга“ Веселин Тодоров и официалните гости на церемонията - столичният кмет Йорданка Фандъкова, зам.министърът на културата Амелия Гешева, спортистите Стефка Костадинова и Валентин Йорданов и директорът на Националния център на книгата Михаела Петрова, откриха официално Пролетния базар на книгата.Веселин Тодоров обяви, че за пореден път броят на изложителите е по-голям от предходната година. Новите изложители са млади или малки издателства, които тепърва ще се разрастват и придобиват популярност.Той изрази надежда, че неприятните страни на ремонтните дейности в НДК са преодолени, така че изложителите и посетителите да се чувстват удобно.В рамките на Пролетният базар на книгата може да разгледате щандовете на 120 изложители, разположени на три етажа на площ от над 1100 кв.м. Ще се проведат и 50 премиери на най-новите книжни заглавия у нас, а също четения и срещи с чуждестранни и български автори, сред които Александър Секулов, Антон Стайков, Бойка Асиова, Божана Апостолова, Владо Даверов, Владимир Попов, Георги Господинов, Димана Йорданова, Емил Андреев, Здравка Евтимова, Ивинела Самуилова, Йордан Велчев, Йорданка Белева, Константин Трендафилов, Милен Русков, Петър Чухов, Тони Николов и др.В Мраморното фоайе вече е разположена изложбата „Под езика“ на художника Дамян Дамянов – 30 идеограми, посветени на всяка буква от българската азбука със закодиран смисъл в тях. Официалното откриване на изложбата е на 24 май от 14 часа.Йорданка Фандъкова определи София като „четящ град“, в който ежедневно се провеждат събития, свързани с книгите и четенето. През следващите дни по случай празника на българската просвета и култура и на славянската писменост ще се проведат общо 55 събития. Празничният ден ще започне с обиколка с ретро трамвай, който ще се превърне в читалня. Цел на всички акции е да насърчат хората да четат, да бъдат активни. По традиция на празника Столична община ще подари книги на училищните библиотеки.Стефка Костадинова и Валентин Йорданов също така ще представят юбилейни албуми, посветени на спортните им върхове.Михаела Петрова разкри, че с работата си през последните 2 години НДК е успяло да привлече вниманието на творците в модерното изкуство и гостите на базара на книгата ще могат да се насладят и на арт инсталацията „Над духа бдим“ - въздушната инсталация е дело на Беляна Бокова, а графитите, които маркират къде има ремонтни дейности, са на визуалните артисти от SAT Gallery.", "date": "2017.05.23", "title": " Препоръчваме ви: Пролетният базар на книгата отвори врати"}
{"url": "https://m.offnews.bg/news/Nashite-avtori_2490/I-ptitcata-razmaha-krile_656291.html", "text": "Две отворени бутилки вино. Няколко мръсни чинии в мивката. Машина за кафе. Хладилник с четири-пет магнита. Пластмасов панер за пране. Печка. Бутилка с калциеви таблетки. Паничка с вода за кучето. Всичко е на мястото си – точно там, където е решил да го постави непринуденият хаос на кухненското ежедневие. Няма го само Тери Ричардсън. А трябваше да бъде тук! Но не! Легендарният фотограф е точно там, където не трябва да бъде – в свръхмодерно студио, въвлечен в продължителна фотосесия за списание „Ролинг Стоун“ с разголената Ким Кардашиян. Да – „Ролинг Стоун“! Миналото лято легендарното издание за популярна музика действително реши да сложи на корицата си скандалната риалити птицечовка, известна най-вече с това, че е известна. Естествено, много хора бяха разочаровани от решението на емблематичното списание да компрометира митичната си репутация, но без съмнение най-вбесена бе Шинейд О'Конър. Ирландската певица изригна в интернет пространството, оповестявайки музикатa за официално мъртва. Не е за вярване – добави Шинейд, – че един от нейните убийци се оказа именно „Ролинг Стоун“!Но мъртва ли е наистина музикатa? Подобно на О'Конър, много от приятелите ми смятат сегашната епоха за разрушителна. Действително, в последните десет-петнайсет години музикалната индустрия бълва предимно синтетични продукти, произведени на поточна линия. Звезди, идоли и хитове се създават в корпоративни заседателни зали от изпълнителни директори в напреднала възраст.„Какво направи двайсет и първи век с музиката? – клатят огорчени глави моите съмишленици по меломанщина. – Навремето имахме „Пинк Флойд“, „Дъ Ху“ и „Ийгълс“. Сега имаме Бийбър, Спиърс и Майли.“Може би наистина е така..., може би не съвсем. Това, което не можем да оспорваме, е, че лицето на музиката се е променило завинаги – и то не само заради диоптрите на носталгията. Времето, в което младите хора се събираха по таванчета, блокове и квартири, пускаха пердетата, гасяха светлината и просто слушаха музика в мрака, е безвъзвратно отминало и никога няма да се върне. С отдалечаването на гледната точка някои неща изглеждат почти нереални. Ето ни например в един незарастващ спомен – десетина хлапета, събрани около стария ми грамофон. Не знам точно на колко съм. Тринайсет? Четиринайсет? Няма значение. В треперещите ни ръце някак си е попаднал първият рокалбум в живота ни – митичният „Физикъл графити“ на „Лед Цепелин“. Плочата върти улеите на своята черна винилова пелерина в хипнотичен пирует, иглата скърца, звуците пристигат... толкова странни, екзотични и неочаквани, и наводняват малката ни стая, малкия ни свят, малкитe ни души. И някак си ей така, с леко пращeне, няколко акорда и без никакво усилие, ги правят по-големи… огромни! По-обширни дори от пространството, с което разполагаше детското ни въображение. Магия! Магията на музиката – ние не можехме да ѝ избягаме. А и не искахме. Просто я оставяхме да ни настигне и да изпрати младостта ни в доброволно пленничество. Корицата на „Ролинг Стоун“ ме накара да си дам сметка, че никога не съм се замислял сериозно за ролята на музиката в живота ни. Излишно е да обяснявам какво значеше рокът за една цяла генерация, изолирана изкуствено от останалия свят. Самият ѝ достъп до нас бе една необяснима авантюра.Знаете ли кой е първият търговец на площад „Славейков“? Най-първият?! Казва се Весо Брадата – човек, който в началото на осемдесетте години се превърна в една от най-влиятелните личности сред младото поколение на София. Сигурен съм, че точно сега има хора, четящи тези редове, които го помнят идеално. Можеше да бъде открит всяка вечер пред кино „Славейков“ – стройна фигура, чиято аристократична физиономия бе перманентно захапана от елегантно интелектуализирана с фина ножичка брада. През рамото си носеше неизменната кожена чанта, натъпкана догоре с предпочитаните от него аудиокасетки „Mеморекс хром“. Работеше само с надеждни клиенти, които му бяха препоръчани от други надеждни клиенти. Не обичаше да разменя повече от няколко думи по време на търговска сделка. Смяташе, че го наблюдават хора, които се занимават с вътрешните работи на Hароднатa република (по всяка вероятност, с право). Оставяш тихомълком в ръката му листче с желания албум и отминаваш. Два дни по-късно албумът се озовава на касета „Меморекс хром“ в кожената чанта на Весо Брадата на площад „Славейков“. Цената на услугата беше три лева. Компилациите струваха повече. Весо Брадата беше енигма – мистериозна личност на неопределена възраст, разтворена в непотвърдени слухове и улична митология. Беше дошъл в столицата от тайнствения за нас Троян и в даден момент се превърна в нещо като старейшина на нашата тийнейджърска компания. Имаше навика да ни удря ненадейно по подрастващите глави с цитати от Мопасан и Ларошфуко, обичаше Реймънд Чандлър, джин с тоник и най-вече... баладите на група „Скорпиънс“. Стените на квартирата му в „Младост“ бяха покрити с двукасетъчни декове, които записваха непрекъснато. До ден днешен една от най-големите тайни на вселената си остава как и откъде успяваше да намери мълниеносно дори най-апокрифните албуми на световноизвестни и неизвестни групи. При това в епоха, в която почти нищо не проникваше през Желязната завеса. Какви бяха тези неизчерпаеми залежи от музика? Каква черна магия беше въвлечена в тяхното доставяне през девет граници в десета? Понякога имах чувството, че албумите се озовават в ръцете му още преди да са издадени. Представям си, да кажем, „Дийп Пърпъл“ в студиото… Дейвид Ковърдейл: „Ричи, мисля, че с това парче албумът ни вече е готов“.Ричи Блекмор: „Съгласен съм, Дейв – може спокойно да го изпратиш на Весо Брадата, а след това вече ще мислим и за дистрибуция на световния пазар“.Да, по онова време площад „Славейков“ беше пиаца „Сан Пиетро“, Весо Брадата беше папата, а рокмузиката беше нашата религия. Помните ли – прекарвахме цели дни в безмълвно слушане на музика. После я анализирахме до припадък. Търсехме и дори изобретявахме фройдистки метафори в проповедите на Морисън, прехласвахме се по неравноделните магьосничества на Бонъм, откривахме неоткриваемия смисъл в акордите на Хендрикс. Част от днешното поколение сигурно гледа с насмешка на нас – олющените изкопаеми, които все още са се вкопчили отчаяно в едно движение, толкова обречено, че бе изместено от корицата на собственото си издание от една разголена грухомявка с изумително висок коефициент на безполезно действие. Как да го обясня? Епохата ни беше такава, че самата музика нямаше избор – тя трябваше да стигне до нас и да надрасне първоначалните си мотиви; да се промъкне чак между спиралите на ожаднелите ни хромозоми. Бяхме кодирани завинаги, а рокендролът – нашият обединител, ни бе превърнал в съчуващи, съусещащи, съмислещи съзаклятници.Задавали ли сте си въпроса защо деспотичните общества ненавиждат музиката? Защо ИДИЛ обезглавяват тийнейджъри заради нея? Защо уахабитите са я забранили? Защо рокът е смятан за престъпление в Северна Корея? Отговорът е лесен – диктаторите, властолюбците, радикалните маниаци, убийците на светлина знаят идеално на какво е способна музиката. Тя е просветление, безстрашен провокатор, непокварена истина, фабрика за непозволено вдъхновение и покана за независимо мислене – всяко нещо, от което се страхува догмата. От хилядолетия насам една най-обикновена вибрация във въздуха кара уродливи деспоти по целия свят да вибрират от паника и страх. Те знаят, че музиката е нежният палач на мракобесието и че колкото и да я забраняват, никога няма да я надживеят.Шинейд О'Конър може и да преиграва, но факт е, че една от най-тревожните тенденции на нашето време е обезценяването на истинската музика и на нейното значение. И у нас в България, и в Америка, и навсякъде по света. Не става дума само за попмузиката. Когато дойде време да се съкращават бюджети, да се премахват програми, да се пестят пари, музиката винаги първа е изпратена на ешафода. Затварят се училища, анулират се часове, обезкървяват се оркестри, заглушават се хорове. Така е дори тук, в Щатите, където със сигурност не липсват ресурси. Нашият преход се опита да убие душата на българския музикант с бухалки, простащина и популярна халтура... безуспешно, разбира се, но раните все още кървят. „Учителите ми никога не биха могли да предположат, че ще стигнем дотук – до общество, което няма да уважава труда ни – каза ми великолепният български композитор Румен Бояджиев-син. – За броени години почвата под краката ни се разруши, разпадна се като пудра захар и ние полетяхме в безтегловност, като в онзи стар разказ на Робърт Шекли.“Вярно е, че на пръв поглед повечето музика не е доходна… но само на пръв поглед. Обърнете внимание на състоянието на държавите, които отделят средства и усилия за съхраняване и развитие на музикалното си наследство. Музиката във всички нейни вариации е безкраен източник на неизчислим доход за всяко едно общество. Тя формира тези личностни механизми и въображение, които позволяват на човека да създава, изобретява и твори. Сигурен съм, че без нея нямаше да има сапиенс в Хомо сапиенс. Няколко акорда са в състояние да свържат синапсите ни в абстрактен възел от емоции, идеи и мисли по начин, който не е съществувал никога преди в наc, и да ни накарат да надскочим собствените си ограничения. В момента в интернет циркулира много музика, която е изцяло композирана от компютри. Програми са изчислили перфектни интервали, тоналности, мелодии, преходи и контрапункти. Но въпреки това нещо липсва и нито една от тези робо-песни не се е превърнала в хит. Липсва ѝ… и винаги ще ѝ липсва човекът. Изживените, изстрадани, изсмени и изплакани композиции на живота. Когато една музика е истинска, тя пристига от много особено място в нас, което остава неразбрано дори от най-мощните компютърни процесори. В това невидимо за магнитния резонанс вътрешно пространство живеят абстракцията, чувството, съкровеният спомен, есенцията на първата целувка... мистерията на човешката душевност. Същото това красиво място, от което пристига и поезиятa. Дълбоко в себе си винаги съм вярвал, че музиката е поезия без думи, а поезията е музика без ноти. Може би затова дори лишените от слух твърдят, че са в състояние да „чуват“ музика... навярно чрез древната сетивна антена, която ни помага да откриваме ритъм, хармония и стихове във всичко около себе си.Едно от най-интересните свойства на музиката е нейната способност да ни отнеме от нещата, които разбираме, и да ни връчи тържествено на нещата, които не разбираме. Всеки път когато чуя старото госпъл парче Dragnet for Jesus нa Sister Wynona Carr, ме побиват тръпки. Защо?! Защо, при положение че дори не съм вярващ? Достатъчно ми е да се вслушам за няколко секунди в мощния, набразден от грайферите на съдбата глас, за да си дам сметка, че не е нужно аз да вярвам – достатъчно е тя да вярва. Ако вярваш много, много силно в нещо, то е обречено да се превърне в тръпкопобиваща музика…Знаете ли, поглеждайки назад, си давам сметка, че деветдесет процента от това, което съм написал през годините, нямаше да съществува без музиката. Често просто я оставям да ръководи мислите ми и покорно следвам нейните ритмични инструкции. И въпреки това толкова често усещам колко неадекватни са усилията ми да следвам нейната омаломощаваща дикция. Работата е там, че думите просто ни помагат да кажем това, което искаме да кажем, докато музиката ни помага да кажем това, което не може да бъде казано. Забелязали ли сте, че тя е толкова дълбоко вплетена в обществените ни тъкани, че някои неща просто вече не могат да съществуват без нея: сватба без „Менделсон“, първи юли без Юрая, луната без соната, Серджо без Енио, четирите годишни времена без „Четирите годишни времена“... Музиката не е изобретена – тя е открита, така както се открива континент или съдържанието на кислород във въздуха. Тя е вечно и древно присъствие, а ние сме далеч по-малки и незначителни от нея. Музиката е просто там... в голямото навсякъде. Ето я – в ораторията на птиците, в ре бемола на листата, в каданса на планинския поток, дори в дивия танц на побеснелите пулсари в далечния беззвучен космос. В момента, в който пристигнах тук, се хвърлих в маниакално преследване на музикални преживявания. Обикалях Щатите с помощта на гериатрична върволица от разпадащи се таратайки. Купувах някое двайсетгодишно, храчещо масло изчадие на американската автомобилна промишленост на безценица и когато вече не можех да го поправям, купувах следващото. Бях беден студент и за да храня тези изчадия с бензин, често не хранех себе си. Но не можех да си позволя да не се докосна до героите си. Да не усетя магията им на живо, преди да са се превърнали завинаги в минало. Често пътувах на юг – към Мемфис, Кларксдейл, делтата на Мисисипи, в търсене на автентичните корени на моята любима блус музика. Бил съм на стотици мегаконцерти на велики групи по стадиони и арени, но тези откачени пътувания... те бяха далеч по-ценни. През тези години успях да чуя отблизо музиканти, които в продължение на години бяха акомпанирали мечтите ми. Видях Джими Котън да разплаче хармониката си на тротоар на „Биъл Стрийт“. Видях гласа на Коко Тейлър да си проправя път през кълба от цигарен дим, за да разтрепери дървените стени на кръчма, която може да бъде описана единствено като барака. Но сигурно най-ценното преживяване бе свързано със самоубийствено пътуване чак до Сан Франциско. Бях чул, че там, в кръчма, наречена „Бум Бум Руум“, ще свири великият Джон Лий Хукър. Беше зима и малко след Ларами ме погълна виелица, която със сигурност бе любимата правнучка на виелицата, която отне живота на Робърт Скот на Южния полюс. След една катастрофа, от която и аз, и колата се измъкнахме само с драскотини, и след безбройни километри пързаляне между обърнати камиони при нулева видимост някак си пристигнах полужив в Сан Франциско. Измих зъбите си на олющена мивка в тоалетната на заведението и до ден днешен помня, че се уплаших, като погледнах в огледалото. Физиономията ми приличаше на брадясала панкреатична киста, а под очите ми имаше торбички, в които можех да побера Делян Пеевски. Джон Лий Хукър наистина се появи с клатушкане на сцената. Изглеждаше минимум 145-годишен. Амфорно крехък, почти нереален, с лице, сякаш изпито на големи, дълги глътки от ожаднелия живот. Трябваше да седне на стол, поставен по средата на сцената. Но в момента, в който китарата попадна в ръцете му, метаморфозата бе шокираща: пръстите му хукнаха по струните като осемнайсетгодишни хулигани, а гласът му пристигна с дълбок вулканичен грохот от никотинения си кратер и ни удари право в костите. Бях толкова близо, че виждах отражението на щастливата си физиономия в черните му очила. Джон Лий Хукър ни напусна само месеци по-късно, а моментът се оказа толкова незабравим, че въпреки отлетелите години току-що успях да го разкажа на един дъх в най-малки подробности.Но нима наистина ще ни останат само спомените? Отишла ли си е завинаги тази музика, която ни кара да ѝ вярваме, да гладуваме, да бродим като безпътни скитници в нейното търсене и да рискуваме живота си в снежни виелици, само и само за да отразим за малко щастието си в големите ѝ черни очила? Къде са трубадурите на новото време? Къде е невинният гаражен рок на шейсетте и седемдесетте? Къде са искрените, безкористни, бунтуващи се акорди, от които имат толкова отчайваща нужда смрачаващитe се хоризонти на новото столетие? Защо вече няма групи като „Куин“, „Дайър Стрейтс“, „Нирвана“ или поне „Форинър“?Всъщност нещата не са толкова потискащи, колкото изглеждат на пръв поглед. Ясно е, че всичко се промени със създаването на аудио компресията. Днес, трийсетина години по-късно, самият бизнесмодел е обърнат надолу с главата. Навремето една рокгрупа като „Блек Сабат“, да кажем, издаваше албум на пазара, подкрепяше го с турне и след това в продължение на една-две години музикантите се хвърляха да колекционират венерически болести и да мариноват вътрешните си органи в алкохол и дрога. Когато усетеха, че парите от предишния албум вече не им стигат за метадон и антибиотици, се захващаха със следващия. Сега е обратното. От албумите трудно се печели каквото и да е – тяхната основна функция е да подкрепят турнетата. Групите се издържат предимно от концертите си и нямат време за самоубийствени вакханалии.Преди интернет, MP3, Напстър, торентите, Спотифай, Ютюб и т.н. попмузиката беше една от най-конвертируемите стоки на световния пазар. Днес обаче Весо Брадата е навсякъде – във всеки дом, телефон и компютър. Достъпът до музика е неограничен, мълниеносен и извънпазарен, което, за съжаление, оставя труда дори на най-добрите музиканти неосребрен. Ако сте привърженик на дадена група, направете малка жертва и купете албума им. Иначе е много вероятно да няма следващ. И ходете на концерти! Слушайте музика на живо, за да ѝ дадете възможност да живее. Толкова обичам да прониквам в тези моменти и да оставам в тях завинаги... в малкия изпотен клуб, където музикантът си спомня нещо хубаво или тъжно, или и двете едновременно, затваря очи и дръпва струната по начин, който никога няма да бъде повторен, и някакъв снажен, самонадеян акорд се влюбва в срамежлива нота и двамата се впускат да танцуват между хората и чашите, и спомените, и въпреки че всички знаем, че любовта им е обречена и когато се разделят, никога повече няма да се срещнат, това прави танца им още по-красив и страстен... и мимолетно вечен. Усетите ли такъв момент, не го обиждайте с телефона си – той няма да го запише. Сложете проклетия апарат на масата, натиснетe копчето за запис на сърцето си и когато песента завърши, я споделете в социалната мрежа на собствените си незабравими спомени. В едно от най-любимите ми видеоинтервюта на каквато и да била тема Франк Запа каза нещо за изпълненията си на живо, което съм запомнил наизуст като стихотворение: „Аз притежавам две неща: общо механично познание за това как да използвам китарата си и въображение. Когато дойде време за солото ми, оставаме само аз и законите на природата. Нямам представа какво ще създам. Знам само горе-долу колко време имам. Това е игра, в която ти е връчено парченце от времето и възможността да го декорираш. И в зависимост от интуицията на ритъм секцията, която те подкрепя, можеш да извършиш неща, които буквално е невъзможно да си представиш…Предпочитам да сгреша някоя нота, но да имам привилегията да създам нещо, което да съществува един-единствен път.“Убеден съм че рокмузиката не е на смъртния си одър въпреки диагнозата на Шинейд; напротив – тя може да бъде открита с лекота, при това в шокиращо изобилие и неочаквани разновидности. Е, вярно е, няма да има втори „Куин“, но това всъщност е прекрасно – неща като Фреди Меркюри са безценни именно защото не могат да се случат повече от веднъж. Но само ако се огледате, ще откриете феноменални музиканти и групи и тук, и в България, и по целия свят. В последно време имах щастието да чуя на живо много млади рокгрупи като The Pretty Reckless, Halestorm, The Virginmerrys, Odd Crew... Нямаше вокодери, дръм машини и компютри – всичко бе органично, a залите бяха пълни до пръсване с хора на всякаква възраст. Когато за пръв път на британската сцена изгря рокдуетът Royal Blood, легендарният Джими Пейдж призна, че ги е следвал тайничко от концерт на концерт като фанатичен тийнейджър. Гаражният рок от седемдесетте също продължава да печели нови фенове дори днес – ако не вярвате, питайте машината за хитове The Black Keys. Има ги и скитащите трубадури на новото столетие – Джек Уайт, Асаф Авидан, Дан Ауербах, Джо Бонамаса, Бет Харт и много, много други. Вярно е, че музикално-промишленият комплекс продължава да бълва полуфабрикати, но истината е, че неговата роля е намаляла значително в сравнение с миналото. Днес е достатъчно да имаш талант, трудолюбие и лаптоп, за да достигнеш до милиони слушатели по целия свят, без да се подлагаш на робовладелчески пакт с компании като ЕМИ и Сони BMG. Не ти трябва радиоразпространение, скъп маркетинг, MTV клипове и т.н. Всичко е далеч по-опростено. Истината е, че през живота си не съм слушал толкова много музика, колкото в последните години. Монетизацията наистина е проблем, но много от най-талантливите музиканти намират начин да се възползват от новите реалности. Чикагската група ОK Go, да кажем, издълба своя собствена ниша на световната музикална сцена с евтини, но изключително оригинални видеоклипове. Тези хитри микропродукции им създадоха стотици милиони зрители, лоялни фенове и стабилен доход от YouTube. Разбира се, клиповете са само носитeл и ако песните им не бяха добри, те нямаше да имат успех. Бях на техен концерт, който беше разпродаден до последния билет. Боб Шнайдър – легендарният мултиинструменталист от Остин, Тексас, осъзна още преди двайсетина години, че има особена връзка на живо със слушателите си. Концертите му наистина са безпрецедентно преживяване – магия, която отсъства в студийните му албуми. Съответно групата му прави по 250 концерта на година... и печели много сериозни пари от тях. При това не само от билети. Обърнете внимание на снимката – на нея държа флаш драйв, направен по образа на Шнайдър. Купуваш гo за десет долара пет минути след края на концерта. На негo е записана всяка песен от спектакъла, който току-що си преживял. Зад сцената има цяла идеално функционираща минифабрика за зареждане на флаш карти, a феновете ги разграбват, за да се опитат да изживеят концерта отново още на път за вкъщи в колите си.Не ме е страх, че музиката ще загине. Загива само материята – хубавата, истинска музика е неуязвима. Защо, мислите, има „класическа“ музика? Защото безценните неща не умират – те просто стават класически и продължават да дишат с хилядолетия, а ние... ние със своята мъждукаща мимолетност се превръщаме в техния затихващ акомпанимент. Ако не сме се самовзривили или трансформирали в макропроцесори, след петстотин години пак ще продължаваме да слушаме „Бийтълс“, Чарли Паркър, Клептън и Висоцки. Те ще са се превърнали в... „класическа“ музика. Това, което наистина ме притеснява, сме ние самите. В последно време като че ли всичко се стеснява – новинарският цикъл, капацитетът ни за концентрация, времето, в което оставаме насаме със себе си, без някакъв екран пред очите си. Самата ни нервна система като че ли вече не толерира съдържание, по-дълго от четири-пет минути. Житейският ни фон е наводнен от толкова много надпреварващи се стимули, че не ни остава време за онзи толкова важен вътрешен диалог, който тренира нашето въображение. Преди година-две установих с тревога, че се отдалечавам от музиката – бях се пристрастил към радиопредавания и подкастинги на политическа тема. Слушах ги непрекъснато – в колата, докато тичах, докато пазарувах... навсякъде. Изплаших се, защото усетих, че се променям, че ставaм циничен и раздразнителен, че започвам да вземам решения в живота си, в които няма... музика. Трябваше ми усилие, за да се прибера обратно в човека, който винаги съм бил, и да стигна до извода, че никога повече няма да си позволя да живея без музика.Някои от най-добрите ми приятели са или музиканти, или са свързани с музиката. Някои станаха много известни, други – не толкова. Но нито един от тях не е забогатял от музика... поне не материално. Никой не е построил палат. Никой не кара мазерати. И това като че ли не ги притеснява. Те нямат нищо против да живеят чрез музиката, а не от нея. Тоналната им, необременена от еснафщина философия е рецепта за щастие, към което човек си заслужава да се стреми. И всички те са носители на някаква особена, заразителна енергия, която ги разграничава от сивата, безоктавна действителност и кара хората да гравитират около тях. Ако има нещо, което да съм научил от приятелите си музиканти, то е, че ако в живота ти има песен, животът ти ще бъде песен.Не смятам, че пълноценният живот е възможен без наличието на истинска музика, и затова ми се струва толкова важно да не спирате да я откривате и слушате, независимо дали е Булат Окуджава, или „Мегадет“. Между другото, ако се чудите дали някога в истoрията на човечеството Булат Окуджава и „Мегадет“ са присъствали в едно и също изречение, държа да ви уверя, че дори и да се е случвало, това със сигурност е първият път, в който се появяват в две последователни изречения.Преди няколко години момче на име Нейтън Лийч настрои китарата си и седна на дървен, боядисан в светлосиньо стол в апартамента си в Южна Каролина. Срещу него седна малката му сестра Ева. Нейтън беше метнал на гърба си леко шушляково яке, купено нa Олимпийските игри във Ванкувър, а Ева бе боса и по шорти. Много от вас сте ги виждали тези две хлапета, въпреки че едва ли знаете имената им. Нека ви припомня. В този ден те бяха решили да изпеят заедно песента на групата Family of the Year – Hero. Нещо ги бе накарало да се влюбят в композицията от момента, в който тя ги бе навестила за пръв път по радиото. За щастие, майка им грабна камерата си, за да ги запише. Минути по-късно Нейтън и Ева се превърнаха в неочаквана за самите тях интернет сензация. Днес скромното им изпълнение в YouTube има десетки милиони преглеждания. Аз съм отговорен за около стотина от тях. Между двете хлапета имаше особена връзка. С цялата си акустична непретенциозност, песента им бе толкова искрена, чиста и емоционална, че известно време я гледах всяка сутрин – просто за да започвам деня си с усмивка. Малко по-късно реших, че трябва да се свържа с Нейтън. Имах нужда от неговата помощ. Казах му, че за пръв път не пиша статия, история или разказ, а молба. Молба към хората, които все още са в състояние да четат дълги молби, да не губят вяра в музиката. Исках да разбера откъде е пристигнала тяхната песен и защо е толкова силна. Как така без видимо усилие бяха проникнали в едно чуждо произведение, за да го направят още по-хубаво и да се превърнат в част от него? Така както навремето направи Шинейд О'Конър с най-големия си хит. Говорихме дълго и за какво ли не. Нейтън ми разказа точно как са записали песента и ме увери, че са използвали само малкия му лаптоп и евтиния Blue Yeti USB микрофон, който виждате на видеото. И накрая ми каза нещо, което отдавна подозирах: че страшно обича сестра си и тя е най-добрият му приятел. Понякога дори успявала да го разсмее телепатично – без да изрече и една-единствена дума. „Според мен – каза ми Нейтън, – хората реагират по този начин на нашето видео, защото те усещат неговата автентичност.“ Днес пак слушах песента... и пак не успях да ѝ се противопоставя. Мелодията усети, че може да се довери на хлапетата, и те я вляха без никаква принуда в чаровната си двойна хармония. Неусетно песента се настани удобно между тях... простичка, хубава песен – песен за малките големи проблеми на младостта, за обречените мечти, за стремежа ни да открием мястото си в един свят, в който повечето места вече са продадени. Гледах за кой ли път двете щастливи, пеещи деца и се замислих за това колко е прекрасно, че за броени секунди няколко струни и два гласа могат да обезоръжат напълно побеснелия живот; че така, както тялото ни не може без въздух и вода, така и душата ни не може без музика; че в нейното хармонично наречие чака да бъде открито нашето спасение като човечество; и че сигурно е много, много хубаво да имаш брат или сестра – някой, за когото да се тревожиш, грижиш и обичаш по по-особен начин... Начин, който хора като мен никога няма да разберат.Нейтън и Ева нямаха сценични костюми, грим и аудиосистема. А сцената? Ето какъв бе декорът им. Две отворени бутилки вино. Няколко мръсни чинии в мивката. Машина за кафе. Хладилник с четири-пет магнита. Пластмасов панер за пране. Печка. Бутилка с калциеви таблетки. Паничка с вода за кучето. Всичко бе на мястото си – точно там, където бе решил да го постави непринуденият хаос на кухненското ежедневие. Нямаше го само Тери Ричардсън. А трябваше да бъде тук, вместо да завира обектива си в млечните жлези на Ким Кардашиян. Тя няма работа на корицата на „Ролинг Стоун“. Ким Кардашиян не е нищо повече от директор по маркетинг на собствения си задник. Ако има някой, който да заслужава корица, това са негримираните деца, които от собствената си кухня дариха със спонтанно и искрено вдъхновение десетки милиони хора по света. Но поне за мен списанието е без значение, защото съм им толкова признателен, че днес ги сложих на корицата на своята любов към музиката.В същото интервю, което вече споменах, Франк Запа сподели, че обича да слуша българска народна музика. И в това има толкова логика. Знаете ли по каква земя стъпваме? Това е земята на Орфей, на Райна, на Валя, на Никола, на Теодосий, на Веско и на толкова много други музикални вълшебници. Музиката е в хромозомите ни, в културата ни, в езика ни, в пейзажите ни, в страданието и триумфите на нашето минало. Нека не го забравяме и ние, и най-вече нашите законодатели, и в крайна сметка това, за което исках да ви помоля, е да правите музика. Изкомпозирайте, изсвирете, изпейте нещо – дори да е дървена мебел, или филе миньон с гъби, или рекламна брошура. Музиката е навсякъде и във всичко и човек трябва да се стреми към нейното създаване, независимо дали е дърводелец, готвач или графичен дизайнер.Мислите ли, че е случайно, че когато един от шедьоврите на най-големия разказвач на нашето време бе екранизиран, във филма бе включена и сцената с Моцартовия дует от „Сватбата на Фигаро“? Тя е от огромно значение и Морган Фрийман е прав – някои неща са толкова красиви, че карат сърцето да те заболи и няма как да бъдат изразени с думи. Натурата на повтарящото се ежедневие е такава, че тя неусетно ни обгражда в стени и решетки, а цинизмът, разочарованията и безнадеждността се превръщат в нейните жестоки тъмничари. Малко или повече, всеки човек носи в себе си своя Шоушенк. И затова е толкова важно да можем да се вслушаме в тези благословени гласове, които се реят по-високо и по-далече, отколкото човек има дързостта да си представи, и да дадем възможност на една красива птица да размаха крилете си в нашата безизразна малка клетка, да накара стените ѝ да се разтворят в нищото и поне за малко всеки човек в Шоушенк да се почувства... свободен.", "date": "2017.05.23", "title": " И птицата размаха криле…"}
{"url": "https://m.offnews.bg/news/Sviat-_12/Video-pokaza-momenta-na-vzriva-v-Manchestar_656298.html", "text": "Видео показа момента на взрива на концерт на Ариана Гранде в Манчестър. Кадрите са заснети от младежи на концерта.Те се намират вътре в залата, когато отвън се чува взрив. Взривът е последван от паника. Вижда се как младежите тичат към изходите, като някои от тях скачат през парапета, за да излязат по-бързо. Видеото завършва извън залата, където се вижда ранено момиче, на което оказват помощ. При атаката загинаха 22 души, а 59 бяха ранени. ", "date": "2017.05.23", "title": " Видео показа момента на взрива в Манчестър"}
{"url": "https://m.offnews.bg/news/Futbol_18793/Semejstvoto-na-Guardiola-bilo-v-Manchestar-Arena-po-vreme-na-atentat_656342.html", "text": "Съпругата и двете дъщери на мениджъра на Манчестър Сити Джосеп Гуардиола са се намирали в зала \"Манчестър Арена\" по време на терористичния акт, при който загинаха над 22 души, а повече от 50 получиха наранявания.Новината съобщава каталунския \"Ел Мундо Депортиво\". Кристина Сера и децата на бившия треньор на Барселона не са пострадали при взрива.Терористичният акт беше извършен след концерта на американската попзвезда Ариана Гранде.В залата, която е сред най-големите в Европа, е имало над 10 000 души, повечето тийнейджъри.Терористичната атака е най-голямата във Великобритания от нападението срещу лондонското метро през 2005 година, когато загинаха над 50 човека.", "date": "2017.05.23", "title": " Семейството на Гуардиола било в \"Манчестър Арена\" по време на атентата"}
{"url": "https://m.offnews.bg/news/Kultura_33/Arch-Enemy-s-kontcert-v-Sofiia-prez-septemvri_656299.html", "text": "Шведската метъл банда Arch Enemy ще посети София на 21 септември за концерт в зала \"Универсиада\", съобщиха организаторите от BGTSC.Подгряващата група за събитието ще бъде украинската Jinjer.Билетите за събитието са вече в продажба в мрежата на Eventim. Първите 70 билета са на специална цена от 40 лева, а след изчерпването им и до деня на концерта пропуските ще са по 45 лева.През март 2017 екстремните метъл гиганти Arch Enemy завършиха обиколката по представянето на албума “War Eternal” с издаването на концерта “As The Stages Burn!”, заснет и записан по време на много силното хедлайнерско шоу на групата на фестивала Wacken Open Air.Сега вече е време за следващата глава от историята на групата. Arch Enemy ще издадат своя десети студиен албум “Will To Power” на 8 септември 2017 година, а много скоро след това започва и едноименното турне в началото, на което е и дата у нас.", "date": "2017.05.23", "title": " Arch Enemy с концерт в София през септември"}
{"url": "https://m.offnews.bg/news/Kultura_33/Srabskata-metal-banda-Consecration-idva-za-shou-u-nas-na-26-maj_656341.html", "text": "Сръбската метъл банда Consecration пристига за първи път за шоу у нас.Концертът се организира от столичния клуб Grindhouse. С влияния от банди като Neurosis и Оpeth, а не по-малко и от Pink Ployd и The Cure, те определят звука си като атмосферичен рок със силни и дълбоки инструментали.Групата е създадена през 2000 г. и с времето се развива и запазва като трио с членове Данило Никодиновски (вокал, китара), Матя Дагович (ударни) и Иван Аранделович (бас).Концертът е в столичния клуб Grindhouse на 26 май, петък, с начален час 20:00 и вход от 8 лева. Скоро ще бъде обявена и и подгряваща група от българска страна.", "date": "2017.05.23", "title": " Сръбската метъл банда Consecration идва за шоу у нас на 26 май"}
{"url": "https://m.offnews.bg/news/Sviat-_12/Ajfelovata-kula-ugasva-v-pamet-na-zaginalite-v-Machestar_656340.html", "text": "Осветлението на Айфеловата кула ще бъде изгасено днес в полунощ в знак на съпричастност към близките на ранените и загиналите в атентата в Манчестър. Информацията съобщи в Туитър кметът на френската столица Ан Идалго, цитиран от ТАСС и БТА.\"Мислите ми са с жертвите, с техните семейства, с онези, които оказват помощ на мястото\" на трагедията, заяви тя.През март 2016 г. Айфеловата кула беше осветена в цветовете на белгийското знаме след атентатите в Брюксел, а през юли миналата година - в цветовете на френското знаме след атентата в Ница. Светлините на Айфеловата кула бяха изключени след атаката срещу джамията в Канада през януари и след атентата в метрото в Санкт Петербург през април. Тогава френските власти получиха критики, тъй като решението за изключването на светлините беше взето с ден закъснение. Берлин реши да не осветява с руското знаме Бранденбургската врата в памет на загиналите в Санкт Петербург, което предизвика вълна от недоволство и Франция реши да се включи в акцията в знак на съпричастност с жертвите. ", "date": "2017.05.23", "title": " Айфеловата кула угасва в памет на загиналите в Мачестър"}
{"url": "https://m.offnews.bg/news/Futbol_18793/Fen-v-Rusiia-pada-ot-3-metra-varhu-glavata-si-i-otceliava_656343.html", "text": "Фен на Спартак Москва паднал върху главата си от триметрова височина по време на последния мач на тима с Арсенал в Тула.Мъжът полежал няколко минути в безсъзнание, дошъл на себе си, разгонил разтревожените лекари от Бърза помощ, които искали да го хоспитализират и се върнал при другарите си в сектора.Пострадалият,за който се предполага, че е употребил доста алкохол преди случката, се бил качил на върха на охранителната решетка, която съмишлениците му в сектора се опитвали да изкъртят.След последния съдийски сигнал феновете на Спартак нахлули на терена, откъртили една от двете врати, късали мрежата, извадили флагчетата за корнер, а за капак изровили и чимове за сувенир. Преди това секторът за гости бил напълно опустошен, седалките изкъртени.Поведението на феновете на Спартак предизвика изключително възмущение в Русия, тъй като за поредна година те се ползват със статут на безнаказани. Подобни сцени преди Мондиал 2018 се посрещат с голяма чувствителност, тъй като има страхове от руските хулигани, които вече опорочиха Евро 2016 във Франция.Дори в клуба се плашат от тях и след последния съдийски сигнал футболистите на бегом се прибрали  в съблекалнята.", "date": "2017.05.23", "title": " Фен в Русия пада от 3 метра върху главата си и оцелява"}
{"url": "https://m.offnews.bg/news/Obshtestvo_4/Otvariat-Zapadnata-porta-na-Serdika-za-24-maj_656319.html", "text": "Археологическият парк \"Западна порта на Сердика\" ще бъде отворен за посетители утре в 12,30 часа, съобщи Столична община.\"Западна порта на Сердика\" - между ул. \"Георг Вашингтон\", ул. \"Княз Борис I\", ул. \"Пиротска\" и бул. \"Тодор Александров\", е част от историко-археологическия резерват \"Антична Сердика – Средновековен Средец\". Тя е недвижима културна ценност от национално значение.Проучването й започва през 1974 г. от екип на Музея за история на София с ръководител Магдалина Станчева. На този етап са разкрити, проучени и експонирани: част от западната крепостна стена; северната кула от портата; части от главна антична улица (декуманус); северозападна ъглова триъгълна кула; античен канал; постройки във вътрешността на укрепения град; фрагменти от мозайка на внушителна по размери сграда в североизточната част и др.Допълнително, по проекта е извършено конструктивно укрепване на ул. \"Георг Вашингтон\" с пилотни и анкерни конструкции. То позволява бъдещо археологическо проучване в източна посока. Реализирано е ново благоустрояване и озеленяване на обекта с изграждането на пространства за различни културни събития. Всички дейности са осъществени по проект „Античната история на София – културно-историческото наследство достъпно за всички”. Той се изпълнява по мярка 1 “Реставриране, обновяване и опазване на културното наследство” на програма BG08 \"Културно наследство и съвременни изкуства\".Стойността на обекта е 1 207 000 лв., без включен ДДС, от които 947 000 лв. безвъзмездна финансова помощ по програма BG 08. Работата по проекта бе завършена за 11 месеца.Утре ще бъдат направени демонстрации на антична екипировка от Сдружение за антични реконструкции \"Мос Майорум Улпие Сердице\". ", "date": "2017.05.23", "title": " Отварят \"Западната порта на Сердика\" за 24 май"}
{"url": "https://m.offnews.bg/news/Obshtestvo_4/Pozdrav-za-24-maj-Polski-diplomati-retcitirat-balgarska-klasika-vide_656323.html", "text": "По случай 24 май - Денят на българската просвета, култура и писменост, полски дипломати, заедно със семействата си, прочетоха откъси от произведения на класици на българската литература.Поляците са от посолството на Република Полша в София, от Полския институт и от Отдела за промоция на търговията и инвестициите към посолството.Усмихнатите дипломати на видео четат вечни творби на Иван Вазов, Петко Славейков, Пейо Яворов, Ран Босилек и др.Дипломатите и техните семейства са облечени в традиционни български народни носии – северняшка, тракийска, добруджанска, пиринска, родопска и шопска.Това не е първа подобна инициатива на полските дипломати. През 2016-та година те поздравиха българите за 3 март с рецитал на .", "date": "2017.05.23", "title": " Поздрав за 24 май: Полски дипломати рецитират българска класика (видео)"}
{"url": "https://m.offnews.bg/news/Futbol_18793/UEFA-natisna-BFS-za-izhvarli-vednaga-toto-igrachite_656300.html", "text": "Неприятен разговор, макар и с неофициален характер, е имало между УЕФА и БФС, съобщи пред OFFNews отлично информиран източник. Повод са станали данните за манипулиране на мачове заради черно тото в родните първа и втора лига.Боби Михайлов е бил разпитан от висши функционери защо още няма изхвърлени отбори, след като няколко доклади на европейската централа и букмейкъри бяха пращани до София.Последният от тях сигнализираше за мача Монтана - Славия (3:4). Масово се е залагало за победа на гостите, дори когато те губеха в резултата с две попадения.От УЕФА са се поинтересували дали Боби Михайлов възнамерява да изхвърли Монтана. Подобна възможност не е изключена, като според наши източници тимът от Северозападна България може да опере здраво пешкира и  са се озове дори във \"В\" група.Засилен е бил интересът на УЕФА и към още един роден клуб от елита. Не става въпрос за другия участник в мача Славия, но не може да споменем име.Както първи съобщихме, доклади имаше още през зимата за мачове и от второто ниво. УЕФА и букмейкъри сигнализираха за необикновено висока активност на среща между Царско Село и ЦСКА-София II.", "date": "2017.05.23", "title": " УЕФА натисна БФС за изхвърли веднага тото играчите"}
{"url": "https://m.offnews.bg/news/Analizi_289/Kolkoto-danak-Uikend-tolkova-i-danak-Valeri_656339.html", "text": "Въвеждането на патентен данък за апартхотели и комплекси, каквато идея , крие доста рискове и неизвестни. Преди седмица в Бургас той я доразгърна, като маркира и очакваните приходи – „стотици милиони“, които ще се влеят в бюджета.Хотелиерският бизнес отдавна е пропищял от стотиците апартаменти, особено в такива комплекси, които се отдават под наем нелегално. В този сив бизнес са замесени както българи, така и чужденци. Според Симеонов, така ще се изчисти до голяма степен бранша и ще се помогне на реалните му представители. В идеята му има доза логика, но е спорен моментът дали няма да бъдат засегнати и стотиците собственици на такива апартаменти, които ги ползват само за своята почивка. Така се залага по подразбиране, че едва ли не всеки един собственик на апартамент го отдава под наем, посочва бургаският юрист Евгений Мосинов и прави паралел с данъка, добил популярност като „уикенд“. Мосинов е категоричен в едно – идеята на Симеонов налогът да влезе в сила още от този сезон не може да се реализира, тъй като промени в данъчното законодателство се правят за следващата календарна година. „“, казва Мосинов.Той е категоричен, че всеки, който реализира приход дължи и данък. Признава и че има тенденция апартаменти в такива комплекси да се отдават нелегално под наем. Но и пояснява, че общините и сега имат проблеми със събирането на налози от тях, тъй като данъчно – задълженото лице понякога е чужд гражданин, регистриран в чужбина. Трябва да се работи в посока механизми за по-добра събираемост, отколкото за нови налози, смята юристът.„“, казва Мосинов.Проблемът с този сив сектор е огромен, споделя Георги Мицов, който е мениджър на няколко хотела по южното Черноморие, в това число и апартхотели. Той се обявява „за“ всякакви нормални данъци, защото при внасянето им, можем да очакваме държавата да се развива. Посочва, обаче, и далеч по-прост начин, по който сивият сектор в този бранш, може да бъде установен. „“, казва Мицов.Така може и да се разграничи кой ползва апартамента си само за почивка и кой – да печели от него, но извън закона. Другата опасна хипотеза, която произлиза от идеята на Валери Симеонов е реалните бизнесмени в този бранш да бъдат облагани двойно – веднъж с туристически данък, втори път – с патентен. Според Георги Мицов, това не би трябвало да се случва. Юристът Евгений Мосинов, обаче, отваря вратичка:„, казва Мосинов.И докато идеята на Валери Симеонов все още е твърде неясна как ще се прилага, кого ще обхване и какъв ще е размерът на искания от него налог, от министерството на финансите деликатно запазиха мълчание, след отправени към тях въпроси, защото предложението е от страна на вицепремиера. ", "date": "2017.05.23", "title": " Колкото данък \"Уикенд\", толкова и данък \"Валери\""}
{"url": "https://m.offnews.bg/news/Koloezdene_18819/Italiia-dochaka-parva-etapna-pobeda-v-Dzhiroto_656345.html", "text": "Винченцо Нибали от тима на Бахрейн-Мерида хвърли в екстаз италианските фенове на колоезденето, като спечели първата етапна победа за страната си в юбилейното 100-но издание на Джирото.Нибали, който е един от фаворитите за крайната победа, взе 16-ия етап от Ровета до Бормио (222 км) след зрелищно надлъгване на финалната права с Микел Ланда от Тийм Скай, като го изпревари със сантиметри, а времето им е 6:24.22 часа.12 секунди след тях на третото място финишира Наиро Кинтана от Мовистар, който също е сред фаворитите за победа в Джирото.Носителят на розовата фланелка на лидер Том Думулен от Сънуеб завърши близо две минути след тях и загуби голяма част от аванса си, който се стопи до само 31 секунди пред Кинтана и 72 секунди пред Нибала. Белгиецът имаше стомашни проблеми, но стисна зъби и завърши етапа, макар и да беше много разочарован от времето си.Етапът започна с минута мълчание в памет на жертвите от атентата в \"Манчестър Арена\", както и на починалите тези дни шампион по мотоциклетизъм Ники Хейдън и германската трианлонистка Юлия Виленер, които бяха погубени от безразсъдни шофьори, докато карат колело.", "date": "2017.05.23", "title": " Италия дочака първа етапна победа в Джирото"}
{"url": "https://m.offnews.bg/news/Kultura_33/25-godini-po-kasno-Tuin-Pijks-otnovo-e-na-ekran-a-Dejvid-Linch-e-pr_656344.html", "text": "#itishappeningagain. С този хаштаг в социалните мрежи фенове по цял свят посрещнаха продължението на емблематичната поредица \"Туин Пийкс\", която се завърна на телевизионния екран след 25 години, точно както обеща Лора Палмър в края на втори сезон.Глобалната премиера на новите части на сериала се състоя на 22 май, а в България лимитираното издание беше посрещнато със затворена премиера, организирана съвместно от HBO България и Мтел.Новият \"Туин Пийкс\" не е сериал, той няма епизоди, а части, обясни концепцията на Дейвид Линч генералният мениджър на HBO България Димитър Нойков.По време на премиерата гостите изгледаха първите две части на новия \"Туин Пийкс\" и видяха как героите са се променили 25 години, след като неочакваното убийство на Лора Палмър покосява жителите на градчето. Съгласно глобалните условия за премиерата на \"Туин Пийкс\", поставени лично от създателя на култовата поредица Дейвид Линч, прожекцията в София се състоя на голям, но телевизионен екран, броят на гостите беше ограничен до под 40, а присъстващите имаха ембарго за разпространяване на информация, снимков материал или детайли от сюжета докато не изгледат целите първи две части на новото издание.Андреа, водещата на видео блога за кино \"Дръж ми пуканките\" каза, след като гледа първата част на поредицата: \"Много харесвам въображението на Дейвид Линч. Новите части всъщност са по-странни отколкото очаквах, в тях усетих нещо много ретро. Изданието не е за всеки, но всеки, който го гледа, може да се изненада.“След 25-годишна пауза Кайл Маклоклан (Купър) Лий, Шерилин Фен, Пеги Липтън, Ричард Беймър, Дана Ашбрук, Хари Дийн Стантън и много други звездни имена продължават историята на Twin Peaks, приковавайки вниманието на зрителя с нови изненади и меко казано заплетен сюжет. И макар Дейвид Линч да не нарича завръщането на \"Туин Пийкс\" „сериал“, продължението съхранява по своеобразен начин автентичността на поредицата и обещава само едно: да бъде неповторимо.Първите 4 части вече са налични в \"HBO GO\". Сериалът беше излъчен в България паралелно с американската си премиера. Новите части очаквайте всеки понеделник от 23 часа по телевизия HBO или преди това в платформата \"HBO GO\".", "date": "2017.05.23", "title": " 25 години по-късно \"Туин Пийкс\" отново е на екран, а Дейвид Линч е приготвил не това, което си мислите"}
{"url": "https://m.offnews.bg/news/Obshtestvo_4/MON-za-zadacha-24-Uchenitcite-ne-sa-se-smutili-niakoi-sa-ia-reshili_656347.html", "text": "още\"Първоначалното проучване на случаен принцип върху изпитни работи на седмокласници от различни региони в страната показва, че видът на триъгълника ABC не е смутил учениците и те са работили по задачата, като някои от тях са я решили изцяло.\" Това се казва в отговора на Министерството на образованието след запитване на OFFNews за .OFFNews попита защо е било необходимо да се споменава какъв е триъгълникът, при положение, че това не е от значение за решаването на задачата. Нямаме отговор на този въпрос. Вместо това от МОН потвърждават, че \"видът на триъгълника АBC в задача №24 от втория модул по математика на НВО не е от значение за решаване на задачата\".\"Бихме искали да Ви уверим, че всеки чертеж на ученик, независимо от вида на триъгълника АВС, както и правилните разсъждения при определяне на търсените елементи в триъгълниците CMP и HBC ще бъдат оценени със съответния брой точки\", пишат още от министерството до OFFNews.Попитахме също кой е авторът на задачите и кой ги е проверил след това. По този въпрос обаче от МОН запазват мълчание.", "date": "2017.05.23", "title": " МОН за задача 24: Учениците не са  се смутили, някои са я решили"}
{"url": "https://m.offnews.bg/news/Sviat-_12/Britanskite-vlasti-identifitciraha-atentatora-v-Manchestar-kato-Salman_656351.html", "text": "Британските власти идентифицираха предполагаемия атентатор от Манчестър като Салман Абеди, предадоха БТА и Асошиейтед прес, позовавайки се на американски представители.За момента не се съобщават повече подробности за атентатора.При атентата на концерт на Ариана Гранде в Манчестър загинаха 22 души, а 59 бяха ранени. Отговорност за нападението пое \"Ислямска държава\". По-рано днес британският премиер Тереза Мей обяви, че полицията е идентифицирала нападателя, но не назова името му. Тя обясни, че атентаторът е извършил нападението сам и все още не е ясно дали е получил помощ за подготовката на атентата.\"Знаем, че терорист, действащ сам, е задействал взривно устройство на един от изходите на концертната зала. Той е избрал целенасочено мястото и часа, за да причини максимален брой жертви, след които много деца и юноши\", посочи Мей.", "date": "2017.05.23", "title": " Британските власти идентифицираха атентатора в Манчестър като Салман Абеди"}
{"url": "https://m.offnews.bg/news/Tenis_18788/Pokaniha-Sharapova-na-turnira-v-Toronto_656354.html", "text": "Руската тенисистка Мария Шарапова получи поредна покана за участие в основната схема на престижен турнир.Този път завърналата се след изтърпяно наказание за употреба на мелдоний петкратна шампионка в турнири от Големия шлем беше зарадвана от организаторите на надпреварата в Торонто.Турнирът е на твърда настилка и ще се проведе от 5 до 13 август. С покани към Шарапова вече се отчетоха от Щутгарт, където стигна полуфиналите, Мадрид, Рим и й предстои да играе в Бирмингам.\"Много благодаря. Нямам търпение да се завърна в Канада. С турнира в Торонто са свързани някои от най-прекрасните ми спомени. Винаги съм чувствала голямата подкрепа на организаторите и феновете.Това е един от най-големите турнири през годината и се надявам да съм в най-добрата си форма и за покажа отличен тенис\", коментира Шарапова.", "date": "2017.05.23", "title": " Поканиха Шарапова на турнира в Торонто"}
{"url": "https://m.offnews.bg/news/Istoriia_18809/5-malko-poznati-fakta-za-tcar-Samuil_656350.html", "text": "В петнадесетия епизод на историческата поредица \"Минало в минути\" водещата Мирела ни отвежда на кратка разходка из средновековната българска история. Всички епизоди от поредицата \"Минало в минути\" може да гледате .", "date": "2017.05.23", "title": " 5 малко познати факта за цар Самуил"}
{"url": "https://m.offnews.bg/news/Obshtestvo_4/Sertifikati-osvobozhdavat-uchenitcite-ni-zad-granitca-ot-priravnitelni_656338.html", "text": "Всички ученици в българските неделни училища в чужбина ще могат да учат български език и литература и да получат удостоверение, което ще ги освободи от приравнителни изпити при връщане в родината.Това става възможно по силата на споразумение между Министерството на образованието и Софийския университет, съобщи пресцентърът на МОН.Промяната се отнася до учениците от първи до дванадесети клас в над 300 неделни училища и училища по националната програма \"Роден език и култура зад граница\".Учениците ще могат да получат и сертификати за умения за владеене на езика според Общата европейска езикова рамка (А1, А2, В1, В2, С1, С2), които да им служат в другите държави за втора матура, да им дават предимство при кандидатстване във висши училища, за работа и като доказателство, че владеят български език на определено ниво.Българският ще се учи като втори или трети език в неделните училища. МОН ще организира, е проверява и ще подпомага финансово обучението по родния език. Програмите и тестовете за проверка на нивото ще бъдат разработени от Софийския университет, който ще осигури и възможност за сертифициране по Общата европейска езикова рамка след полагането на тестовете. Такива сертификати вече бяха дадени в Чикаго.Споразумението предвижда и провеждането на обучителни семинари с учителите по български език относно обучението и тестирането по български език като втори/трети език.", "date": "2017.05.23", "title": " Сертификати освобождават учениците ни зад граница от приравнителни изпити"}
{"url": "https://m.offnews.bg/news/Kultura_33/Pochina-sar-Rodzhar-Mur-izigral-Dzhejms-Bond-v-7-filma_656356.html", "text": "Актьорът сър Роджър Мур, известен с ролята си на Джеймс Бонд в 7 филма от поредицата, е починал на 89 години, съобщи Би Би Си, позовавайки се на информация от семейството му.Семейството на сър Роджър потвърди новината на \"Туитър\", заявявайки, че е починал след \"кратка, но смела битка с рака\".\"С разбити сърца трябва да съобщим ужасната новина за нашия баща сър Роджър Мур, които ни напусна днес. Всички сме съкрушени\", гласи пост от името на децата на сър Мур в \"Туитър\".Актьорът е издъхнал в Швейцария и ще бъде погребан в Монако, каквото е било желанието му. Роджър Мур е носител на награди \"Сатурн\", \"Златен глобус\" и \"Златна камера\", а през 2007 г. получава звезда на Холивудската алея на славата.Изиграл е прословутия Агент 007 във филмите: \"Живей, а другите да умрат\", \"Мъжът със златния пистолет\", \"Муунрейкър\", \"Октопуси\", \"Изглед към долината на смъртта\", \"Само за твоите очи\" и \"Шпионинът, който ме обичаше\". Той е третият актьор, изиграл Джеймс Бонд.", "date": "2017.05.23", "title": " Почина сър Роджър Мур, изиграл Джеймс Бонд в 7 филма"}
{"url": "https://m.offnews.bg/news/OFFTOPIC_18750/Majko-mila-Sinan-tragna-po-stapkite-na-Vazov_656353.html", "text": "SinanНие, разбира се, не знаем кой е Синан.Струва ни се, че и не искаме да знаем.Искаме обаче да знаем кой е пиарът му, защото ни е любопитно как изглежда човек, който може да сътвори такъв текст.Това е пиар материал на  щедро препечатан от няколко \"медии\". Насладете му се:Младата надежда на Diapason Records  тръгна по стъпките на патриарха на българската литература Иван Вазов. Изпълнителят и екипът му изкачиха Вазовата екопътека, за да заснемат видеото към най-новия му проект – All I Need и стигнаха до зашеметяващата гледка над Искърското дефиле, вдъхновила писателя за емблематичния разказ „Дядо Йоцо гледа“.Това е първата песен на английски език на . – споделя . е с модерно звучене, съобразено с европейските тенденции за модерна денс музика с лек привкус на етно мотиви.Младият изпълнител живее в Белгия и говори свободно френски и английски езици и записът на парчето става бързо и не го затруднява изобщо. – убеден е .---------ПП: На фона на уникалния изказ и глъДката свежест, това е дребна подробност, но все пак:Гледката, вдъхновила Вазов за \"Дядо Йоцо гледа\" е двайсетина километра на север, при село Очин дол. Вазов наистина е бил при Бовския водопад Скакля, но с него е свързана друга история. На поляната над водопада (където Синан тичка) Вазов срещнал кмета на Заселе, който грубо го питал какъв е и какво прави там. Вазов казал, че е поет, след което последвала знаменитата фраза, станала поговорка: \"Поет - непоет, аз съм на Заселе кмет!\".И до четирите гледни точки край Заселе, от които е сниман клипа, стига хубав път.Предполагаме обаче, че повече ще ви впечатли самолетът, на който се е качил Синан. Той от няколко години стои, задно с няколко коли за скрап на едно уширение във Владо Тричков, двайсетина километра нагоре по Дефилето. Винаги сме се питали за какво би могъл да послужи :)Заради него ще споделим и клипа, в края на краищата има и бутон за изключване на звука.", "date": "2017.05.23", "title": " Майко мила!: Синан тръгна по стъпките на Вазов..."}
{"url": "https://m.offnews.bg/news/Obshtestvo_4/10-sa-zaginali-na-patishtata-samo-za-shest-dni_656357.html", "text": "В периода 15 - 21 май са загинали общо 10 в души по време на 123 пътни инцидента, съобщи пресслужбата на МВР. Според данните са констатирани общо 15 494 нарушения, сред които 530 са неправоспособни шофьори, а 257 са употребили алкохол преди да се качат в колата.151 души са пострадали в катастрофи за изминалата седмица. Пътните полицаи са установили 186 моторни средства без винетка.Отнети са 147 регистрационни номера: за неправоспособност - 60, за употреба на алкохол – 76, за наркотични вещества и аналози - 11.", "date": "2017.05.23", "title": " 10 са загинали на пътищата само за шест дни"}
{"url": "https://m.offnews.bg/news/Zimni_18801/Hvarliha-tcial-som-na-leda-v-mach-ot-NHL-video_656358.html", "text": "Цял сом беше хвърлен на ледената площадка по време на мача от НХЛ между сензацията Нешвил и Анахайм Дъкс.Постъпката беше дело на играча на по американски футбол в отбора на Тенеси Тейлър Люън, който беше на трибуните в качеството на фен на Нешвил.Сомът полетя от трибуните, след като нападателят Колтън Сисънс оформи своя хеттрик, а Нешвил спечели с 6:3 и се класира за първи път в историята си на финал за купа \"Стенли\".Оказва се, че хвърлянето на сомове на леда е традиция от 2003 година, когато Нешвил за първи пътсе класира за плейофите.Те са взели пример от привържениците на Детройт Ред Уингз, които пък хвърляли на леда октоподи.", "date": "2017.05.23", "title": " Хвърлиха цял сом на леда в мач от НХЛ (видео)"}
{"url": "https://m.offnews.bg/news/Protesti_17652/Stotitci-na-protesten-marsh-sreshtu-modela-TcUM-snimki_656346.html", "text": "Над 300 души се събират в центъра на София на марша в подкрепа на съдебната реформа и срещу статуквото в правосъдната система.Протестът е организиран от инициативата \"Правосъдие за всеки\" и минава под наслов: \"Няма да мълчим\".Маршът започна пред Народното събрание и се отправя към ЦУМ.Демонстрантите скандират \"Няма да мълчим!\" и \"Долу Цацаров!\".Движението за автомобили по жълтите павета вече е блокирано.Сред демонстрантите са Кристиян Таков, Методи Андреев, Петър Славов, Калин Маналов, Методи Лалов.\"Моментът е преломен! Държавата ни се разпада, овладяна от олигархията, която е превзела всички власти. Имаме парламент без реформаторски партии, правителство, което явно няма намерение да продължи съдебната реформа, и правосъден министър, който я обяви за приключена само преди година\", се посочва призива за протеста.Тази сутрин София осъмна с контраплакати. В центъра на града са разлепени постери с лика на председателя на Върховния касационен съд (ВКС) Лозан Панов. Той е изобразен като кукла на конци.Лозан Панов заедно с няколко свои колеги във ВСС поиска разследване на случаите със  и срещата на Сотир Цацаров с бизнесмените Георги Гергов и Сашо Дончев. Оттогава той е мишена на постоянни нападки, както от мнозинството във ВСС, подкрепящо главния прокурор, така и от медии, свързвани с депутата от ДПС Делян Пеевски.След като поиска разследване на записите на разговорите между съдийките Румяна Ченалова и Владимира Янева, Панов получи  с текст: \"Лозан Панов отново предложи да ви викаме във ВСС по записа на двете каки. Не го приехме\". Няколко минути след като Панов оповести смс-а, Борисов се появи на заседанието на ВСС и .Панов и Борисов се срещнаха миналата седмица в Министерски съвет. На срещата председателят на ВКС предложи продължаване на дебата за съдебната реформа с нови промени в Конституцията, но идеята му срещна отпора на правителството в лицето на вицепремиера и външен министър Екатерина Захариева и правосъдния министър Цецка Цачева. Няколко часа по-късно премиерът коментира срещата със шега: \"Щях да се почувствам поласкан да ме поканят в ЦУМ\", след което отново нападна индиректно Панов в политическа атака. Той смята, че когато има междуличностни конфликти между висши магистрати и малки политически партии, които се прилепят като \"кърлежи към тях\", нищо добро не може да очаква съдебната система.", "date": "2017.05.23", "title": " Стотици на протестен марш срещу \"модела ЦУМ\" (снимки)"}
{"url": "https://m.offnews.bg/news/Obshtestvo_4/2-g-po-kasno-selo-Garmen-otnovo-na-protest-sreshtu-romskoto-geto_656359.html", "text": "2 години след масовия бой между жители на село Гърмен и жители на ромското гето близо до селото, гърменци отново излязоха на протест, предава Жителите на селото се събраха, отново обединени от недоволството срещу ромското гето. Преди две години след ексцесиите се стигна до решение за събаряне на всичките 124 незаконни постройки на ромското гето. От тях обаче са съборени едва 10, което е предизвикало гнева на местните.Те са се събрали пред общината на селото с искане за разрушаване на ромското гето. Стана ясно, че през юли ще бъде организиран референдум между местните, за да се стигне до решение за съдбата на кв. Кремиковци. Местната власт иска да изработи устройствен план на кв. Кремиковци, но част от жителите на селото се опасяват, че така се отваря вратичка за узаконяване на ромските постройки. Каква ще е съдбата на селото и кв. Кремиковци ще бъде решено през юли на местен референдум.", "date": "2017.05.23", "title": " 2 г. по-късно село Гърмен отново на протест срещу ромското гето"}
{"url": "https://m.offnews.bg/news/Futbol_18793/Pike-ne-se-e-obidil-ot-kozel_656365.html", "text": "Защитникът на Барселона Жерар Пике не се е засегнал особено от скандиранията, че е \"козел\" по време на празненствата на Реал Мадрид по повод рекордната 33-а титла на Испания.На площад \"Сибелес\" в Мадрид, където Реал празнува триумфите си, цяла нощ фенове, че дори и футболисти на Реал, скандираха \"Пике, козел, поздрави шампиона\". Причината именно Пике да се превърне в мишена на шегите са острите му коментари по адрес на Реал.\"Това не ме обижда. Трябваше да отпразнуват по някакъв начин титлата. Не дължа извинение на никого от Мадрид.Говорихме си със Серхио Рамос, всичко е нормално\", коментира Пике, който все пак злобно пожела на Ювентус да спечели финала в Шампионската лига срещу Реал.Барселона също има възможност да завърши сезона с трофей, ако спечели на 27 май финала за Купата на Испания срещу Алавес.", "date": "2017.05.23", "title": " Пике не се е обидил от \"козел\""}
{"url": "https://m.offnews.bg/news/Protesti_17652/Protestat-za-sadebna-reforma-osvirka-sgradata-na-MS-i-Sadebnata-palata_656352.html", "text": "Протестът за съдебна реформа освирка сградата на Министерски съвет, предаде репортер на ОFFNews от мястото на събитието.От близо 200 души в началото на протестните действия, за кратко време протестът се разрасна с близо 1000 души, като към него се присъединиха бившият министър на правосъдието в кабинета \"Борисов - 2\" и лидер на движение \"Да, България\" Христо Иванов и Антоанета Цонева от редиците на движението. В протеста се включи и съдия Румяна Ченалова, станала известна в скандала \"Двете каки\". Трайчо Трайков от \"Нова Република\" също се присъедини към събралата се тълпа. \"Ние сме за това да има отчетна прокуратура, да има върховенство на правото. Сега усещането не е за справедлива система. Искаме да се разследват високооставени магистрати, а това не се прави\", каза Петромир Кънчев от инициативата \"Правосъдие за всеки\". Той припомни, че организацията е поканила румънския прокурор Лаура Кьовеши, която е споделила опита си.\"Не трябва Висшият съдебен съвет да бъде толкова политизиран\", каза още той и добави, че едно от исканията на \"Правосъдие за всеки\" е да има зам. главен прокурор за разследвания по корупционни престъпления.\"Ние няма да се откажем от тези искания\", категоричен бе той.С ръкопляскания протестиращите показаха, че подкрепят председателя на ВКС Лозан Панов, членът на ВСС Калин Калпакчиев и други техни колеги, които открито изразяват позициите си.Протестът призова за незабавна оставка на главния прокурор Сотир Цацаров. С викове \"Оставка\", \"Мафия\" и освирквания гражданите изразиха недоволството си.Според протестиращите новата власт е \"погребала съдебната реформа\", а като символичен жест събралите се хора запазиха минута мълчание.Протестиращите запазиха и минута мълчание за загиналите след взрива на терорист-камикадзе в Манчестър след концерт на Ариана Гранде.Като провокация към протеста се присъедини оркестър от четирима души, които засвириха кючек сред тълпата. След площад \"Независимост\" протестът се премести пред Съдебната палата, където недоволните граждани освиркаха сградата. Маршът в подкрепа на съдебната реформа и срещу статуквото в правосъдната система е организиран от инициативата \"Правосъдие за всеки\" и минава под наслов: \"Няма да мълчим\".", "date": "2017.05.23", "title": " Протестът за съдебна реформа освирка сградата на МС и Съдебната палата (снимки и видео)"}
{"url": "https://m.offnews.bg/news/Drugi_18773/Dariavat-organite-na-Niki-Hejdan_656360.html", "text": "Трагично загиналият бивш шампион по мотоциклетизъм в \"кралския клас\" Ники Хейдън ще помогне на други да живеят.Като много мотициклетисти, и той приживе е подписал декларация, че дарява органите си за трансплантация при смърт.За това съобщиха от италианския национален център по трансплантология.Семейството на пилота, който си отиде на 22 май след сериозна мозъчна травма, е било уведомено за направеното приживе от Хейдън волеизявление и е подписало всички документи за стартиране на процедурата.Американецът почина в клиниката Буфалини в Чезена. Лекарите се бориха пет дни за живота му, след като беше блъснат от автомобил на пътя, докато кара велосипед.", "date": "2017.05.23", "title": " Даряват органите на Ники Хейдън"}
{"url": "https://m.offnews.bg/news/Futbol_18793/Ture-IAia-dariava-100-000-liri-za-postradalite-ot-atentata-v-Manchesta_656364.html", "text": "Халфът на Манчестър Сити Туре Яя и агентът му Дмитрий Селюк ще дарят 100 000 лири в помощ на пострадалите от терористичния акт в Манчестър снощи.Той беше извършен след концерта на американската певица Ариана Гранде в \"Манчестър Арена\", като в резултат на смъртоносната атака загинаха 22 души, а над 120 са ранените.Отговорност за атентата пое Ислямска държава. Сред загиналите има и осемгодишно момиченце.\"Това, че едно дете е отишло на концерт на любимата си певица и не се е върнало у дома разби сърцата ни.Туре и аз искаме да помогнем с каквото можем. Разговаряхме сутринта и решихме да дадем по 50 000 лири в помощ на жертвите на това ужасно престъпление\", каза Селюк.", "date": "2017.05.23", "title": " Туре Яя дарява 100 000 лири за пострадалите от атентата в Манчестър"}
{"url": "https://m.offnews.bg/news/Obshtestvo_4/Sastoianieto-na-Georgi-Ivanov-e-stabilno_656362.html", "text": "Състоянието на първият ни космонавт Георги Иванов е стабилно. Това предаде 76-годишния Иванов е стабилизиран, а лекарите твърдят, че няма критично увреждане на мозъка на Иванов след исхемичния мозъчен инсулт, който е получил.Медиците предвиждат, че до часове Георги Иванов може да бъде контактен и да се направи по-подробна оценка на състоянието му. Иванов е паднал при битов инцидент преди ден и е с травма на рамото и главата. Той се е чувствал добре вечерта след падането, но в 5 часа вчера му е станало зле и е постъпил превъзбуден и объркан във ВМА и не е можел да контактува.", "date": "2017.05.23", "title": " Състоянието на Георги Иванов е стабилно"}
{"url": "https://m.offnews.bg/news/Futbol_18793/Treniorat-na-Ludogoretc-Publikata-ni-e-intelektualna_656355.html", "text": "Като високо интелектуални определи феновете на Лудогорец треньорът на тима Георги Дерменджиев ден преди финала за Купата на България срещу Ботев Пловдив.Големият мач е утре от 18,30 часа на националния стадион \"Васил Левски\" в София.\"В един мач всичко се случва. В тази среща няма фаворит. Това е важен мач за нас. Излизаме максимално концентрирани и ще го изиграем така, че да се хареса на феновете. Футболистите искат да починат, защото годината беше тежка, но ще играят концентрирани.Ботев има близък до нашия стил. Разполага с добра атака и синхрон. Видя се в мачовете с Берое. Готови сме сме и за продължения, и за дузпи.Аз съм пловдивчанин, уважавам и двата отбора. Искам да просперират. Пловдив е футболен град. Знам, че ще има доста хора от Пловдив.Нашата публика е интелектуална. Нас ни подкрепят и жени, и деца. Очаквам доста хора да ни подкрепят\", каза треньорът на разградчани Георги Дерменджиев.Около 10-11 000 зрители се очакват на финала, обявиха организаторите от Професионалната футболна лига на днешната си пресконференция. \"До този момент са продадени 6500 билета, очаквам около 10-11 хиляди да присъстват на финала. Охраната ще е като за 30 000\", обяви главният мениджър на ПФЛ Атанас Караиванов.", "date": "2017.05.23", "title": " Треньорът на Лудогорец: Публиката ни е интелектуална"}
