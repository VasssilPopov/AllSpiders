{"url": "https://offnews.bg/politika/vsichki-ot-enp-se-izvinili-na-borisov-za-reaktciite-sled-ubijstvoto-na-690147.html", "text": "Всички от Европейската народна партия се извинили на премиера Бойко Борисов за реакциите си след убийството на журналистката Виктория Маринова. Това обяви премиерът в Брюксел, където ще участва в заседанието на Европейския съвет.След убийството различни политици призоваха за бързо и качествено разследване на убийството. Призивите им дойдоха на фона на информациите, които обвързаха убийството на Маринова с професията ѝ.\"ЕНП ще си пуснат извинителни туитове за това, че се поддадоха и реагираха прибързано, защото запознах всички колеги със случая. Едно голямо извинявай от всички подред. Как на базата на фалшиви новини ще има подобна реакция да се очерни една държава? Защото не сме били в хипотезата на Малта или Словакия. Благодарих на Ангела за подкрепата на немската полиция и немския съд\", каза Борисов. Според Борисов заради изборите за Европейски парламент през май догодина много от политическите партии се опитали да използват убийството за политическа атака на една от най-силните си партии в ЕНП.„Заради изборите май месец, много от политическите партии в ЕП се опитаха да използват един брутален, гаден криминален случай, който за съжаление се случи на българска гражданка. Да го използват политически за атака на една от най-силните си партии в ЕНП“, подчерта той. На въпрос остава ли подкрепата на ГЕРБ към Манфред Вебер като кандидат на Европейската народна партия да оглави Европейската комисия, Борисов заяви: \"Голямо извинявай имаше и от страна на Вебер, и от страна на останалите колеги. Ще изчакаме конгреса в Хелзинки, тогава ще коментираме\". Самият Вебер след убийството призова в туит властите в България да си свършат спешно работата.Борисов разказа, че дори казал в очите на премиера на Унгария Виктор Орбан казал, че не одобрява решенията му, свързани с на практика закриването на Централноевропейският университет в Будапеща, отношението му към неправителствените организации и някои негови изказвания.", "date": "2018.10.17", "title": "Всички от ЕНП се извинили на Борисов за реакциите след убийството на Виктория Маринова"}
{"url": "https://offnews.bg/sviat/imame-nuzhda-ot-poveche-vreme-za-sdelka-za-brekzit-obiavi-evropejskia-690149.html", "text": "\"Нуждаем се от много повече време\", за да постигнем сделка за Брекзита, призна днес главният европейски преговарящ Мишел Барние, цитиран от Ройтерс и БТА.\"Работим много през последните няколко седмици и дни и нощи с британските делегации, за да постигнем всеобхватно споразумение за Брекзит. Все още не сме постигнали такова\", посочи Барние. \"Нуждаем се от време, нуждаем се от много повече време. Ще продължим да работим през следващите седмици спокойно и търпеливо\", категоричен е той.Германският канцлер Ангела Меркел обеща да направи каквото може, за да помогне на Европейския съюз да постигне споразумение с Великобритания за Брекзита, предаде Ройтерс.Все още няма сделка, призна обаче Меркел на пристигане за срещата на върха на ЕС в Брюксел.Германският канцлер обяви, че иска \"добри отношения с Великобритания\". \"Щяхме да сме щастливи, ако сделката за излизането бе готова. Вместо това ние сме готови на 90 процента. Но аз ще се заема с въпросите в добър дух и ще опитам всичко за постигане на споразумение. Това би било най-доброто решение и за двете страни\", каза Меркел.Френският президент Еманюел Макрон увери, че \"не сме толкова далеч от сделка\". \"Постигнахме голям напредък за Брекзита, сега е време да постигнем споразумение\", отбеляза той.Австрийският канцлер Себастиан Курц, чиято страна е ротационен председател на ЕС, изрази надежда за сключване на сделка \"през следващите седмици или месеци\".\"Няма причина за драматизиране на ситуацията за Брекзита, нищо не подсказва, че преговорите ще се провалят\", подчерта Курц. Той добави, че би приветствал \"дори и малка стъпка в правилната посока\" на днешната среща на върха на ЕС.", "date": "2018.10.17", "title": "Имаме нужда от повече време за сделка за Брекзит, обяви европейския преговарящ Мишел Барние"}
{"url": "https://offnews.bg/kultura/shte-se-vidim-tam-gore-grabna-nagradata-na-cinelibri-2018-690129.html", "text": "На изискана церемония в зала 1 на НДК снощи филмът „Ще се видим там горе” на реж. Албер Дюпонтел беше удостоен с почетната статуетка „Синелибри” за върхово постижение на литературната адаптация.Зрителите присъстваха на видео обръщение от страна на автора на едноименния роман Пиер Льометр, който изтъкна качествата на екранизацията и благодари за оказаната чест.Френско-канадската приключенска драма, която има в актива си 5 награди „Сезар” и още 8 номинации, беше предпочетена от жури в състав Мартичка Божилова (председател), Херман Кох, Давид Фоенкинос, Майкъл Маккел и Анди Делиана с мотива, че е разтърсваща адаптация на също толкова завладяващ роман, удостоен с най-високата литературна награда на Франция – „Гонкур”: Филмът е амбициозна амалгама от жанрове и безспорно произведение на изкуството, което пленява с кинематографична мощ, с антивоенен плам, със социална критика, с поетичен език – и с уникалната способност да разсмива през сълзи и да държи зрителя в напрежение до самия финал.Наградата връчи заместник-кметът на Столична Община, доц. д-р Тодор Чобанов. От името на режисьора наградата прие г-н Фабиен Флори, съветник на посланика на Франция по сътрудничество и културна дейност, директор на Френския институт в България.Второ място беше отредено на копродукцията „Съпругата” на режисьора Бьорн Рунге, „защото третира по особено оригинален начин актуалната тема за равнопоставеността на половете, както и заради невероятно експресивната, безкомпромисна работа на актьорите, които дават плът и кръв на литературните персонажи и пренасят смисловия заряд на текста на големия екран.”Третата награда беше присъдена на българското заглавие в конкурсната програма „8 минути и 19 секунди” „заради нестандартния, находчив подход на създателите на филма, обединили шест кратки новели в своеобразен филмов омнибус, но преди всичко заради социалната проблематика и болезнения реализъм, който в съчетание с метафоричната сила на образите генерира внушение, отекващо много по-дълго от 8 минути и 19 секунди.”Фестивалът продължава до 24 октомври, като у нас се очаква да пристигне прочутият френски кинорежисьор и сценарист Беноа Жако, който лично ще открие премиерните прожекции на „Ева” с Изабел Юпер и Гаспар Юлиел (19 октомври, Люмиер Лидл), „Сбогом, кралице моя” (20 октомври, Френски институт) и „Вила Амалия” (21 октомври, Френски институт).Другият специален гост, с когото софийската и пловдивската публика ще се срещне, е нашумелият израелски писател Дрор Мишани, автор на бестселъра „Липсващото досие”, чиято екранизация също е част от програмата на фестивала. Освен че е майстор на психологическия трилър, Мишани е университетски преподавател, преводач, специалист в областта на детективската литература. Срещата в София е на 18 октомври от 19:00 ч. в Дома на киното и ще бъде последвана от прожекция на филма, в който блестят Венсан Касел и Ромен Дюри. Мишани ще посети и Града под тепетата на 19 октомври – срещата е от 18:00 ч. в Лъки Дом на киното.Билетите за всички фестивални събития в София и страната са в продажба през системата на epay и на касите на кината. Подробна информация за предстоящите срещи и прожекции можете да откриете на  и във Фейсбук страницата .", "date": "2018.10.17", "title": "„Ще се видим там горе” грабна наградата на CineLibri 2018"}
{"url": "https://offnews.bg/futbol/arsen-venger-pred-zavrashtane-v-nachaloto-na-sledvashtata-godina-690130.html", "text": "Бившият мениджър на Арсенал Арсен Венгер, има намерение да се завърне на работа в началото на следващата година, обяви самият той. Специалистът обаче все още не знае коя ще е бъдещета му дестинация.\"Чувствам се отпочинал и съм готов за ново предизвикателство. Има много първенства, национални отбори. Защо да не отида и в Япония? Намирам тамошната култура за много интересна\", каза Венгер.Французинът вече има опит в азиатската страна, където през сезон 1994/95 беше начело на Нагоя Грампус и спечели Купата на Императора и Суперкупата.След това беше назначен за мениджър на Арсенал, където прекара от 1996 до 2018 година. С \"артилеристите\" има 3 титли на Англия и по 7 триумфа във ФА Къп и Къмюнити шийлд.", "date": "2018.10.17", "title": "Арсен Венгер пред завръщане в началото на следващата година"}
{"url": "https://offnews.bg/obshtestvo/morski-pateshestvia-i-goreshti-filmovi-premieri-na-14-ite-dni-na-predi-690131.html", "text": "Между 3 и 5 декември в аула „Максима“ на УАСГ ще се проведе за 14-и път ежегодният фестивал за екстремни спортове и приключения „“, (аула „Максима“, УАСГ). Събитието се организира от магазини „Стената“ с подкрепата на инициативата „София – Европейска столица на спорта 2018“.Форумът отново ще събере на едно място спортисти, алпинисти, туристи, еколози, фотографи, пътешественици и всички, за които активностите сред природата са извор на вдъхновение и начин на живот.Както винаги, наситената с горещи филмови заглавия, презентации и уъркшопи тридневна програма, ще предложи преглед на най-силните спортни постижения, лични предизвикателства и каузи през годината. 2018 г. ще бъде специална за „Дни на предизвикателствата“, по две причини. От една страна, тя е Годината на Боян Петров. Ще бъдат припомнени някои знакови негови представяния на Дните и близки до сърцето му каузи.2018 г. носи нов заряд на Дните и защото за първи път водата и морето ще бъдат специален акцент на фона на една дългогодишна планинарска традиция. На фокус ще бъдат предизвикателствата пред опазването на Световния океан в международен мащаб и опита на локално ниво в България за борба със замърсяването на Черно море. Ще се запознаем със смелия мореплавател капитан Дончо Папазов, прочул се с революционни за времето си прекосявания на Черно море и Атлантическия океан. Ще си припомним и успешно завършилото тази есен предизвикателство WIND2WIN: 300 км от Дуранкулак до Резово с уиндсърф на изключителните сърфисти Илияна Стоилова и Йоан Колев, за каузата „Черно море, свободно от пластмаса“.Специалният гост от Франция Тито Томази ще заеме мястото на Нико Фаврес, на Глен Плейк и на редица други наши любими гости от чужбина, оставили диря в историята на Дните. Ще ни сподели своя опит на атлет и пътешественик с колело, разбирането си за пътуването като начин на живот, чрез разказа за своите странствания в четирите краища на света - Непал, Кабо Верде, Индонезия, Европа, Южна Америка, Киргизстан.14-тите „Дни на предизвикателствата“ ще вдъхновят любителите на екстремното кино с няколко хитови филмови заглавия точно в момента, в който те дебютират и в САЩ и Западна Европа. THE DAWN WALL за митичното изкачване на Томи Калдуел по 1000-метровата стена на Ел Кап, биографичен филм за легендарния Крис Бонингтън - Bonnington: The Mountaineer – My life story. А Land Shaped By Women –спиращи дъха сърф и сноуборд импресии от Исландия през погледа на две сноуборд дами, фрийрайд филмът ZABARDAST на Жером Тонон и още заглавия, които предстои да бъдат обявени, между тях и българска кинематография, неотстъпваща по нищо на световните образци.Както се вижда и от филмовата селекция – планината е и си остава квинтесенцията на „Дни на предизвикателствата“. Ето защо темата за сигурността в планината тази година се разгръща с нова сила. На сцената ще видим Виктор Варошкин и Георги Пенев от IFMGA - федерацията, която създава и регулира най-елитните алпийски гидове в света , за да разгледат в една презентация темата за световните тенденции в приключенския туризъм и професионалното водене във високите планини на света.Изненади очакват и все повече увеличаващите се фенове на бягането - една от тях вече е разкрита – специален гост ще бъде нечовекът Краси Георгиев, вечно бягащ с кауза, вечно постигащ немислими рекорди, ще бъде сред нас между 3 и 5 декември.Програмата всекидневно се разширява и обогатява – акцентите могат да бъдат разгледани на официалния сайт на фестивала „Дни на предизвикателствата“: . БИЛЕТИ: На предварителна продажба онлайн от Bilet.bg и на място в магазини „Стената“ на цена 25 лв.", "date": "2018.10.17", "title": "Морски пътешествия и горещи филмови премиери на 14-ите Дни на предизвикателствата"}
{"url": "https://offnews.bg/obshtestvo/slavi-za-oskverniavaneto-na-memoriala-v-hiroshima-sram-me-e-690135.html", "text": "И шоуменът Слави Трифонов се извини във фейсбук на Япония и японския народ за оскверняването на Мемориала на мира в Хирошима, извършено от техници на Софийската опера и балет, която е на турне в Страната на изгряващото слънце.Тв водещият публикува и клип с изпълнение на японската песен Shima Uta в изпълнение на Борис Солтарийски и Ку-ку бенд.Ето какво написа Трифонов в социалната мрежа:Kакто вероятно сте разбрали от новините – българи оскверниха Мемориала на мира в Хирошима, Япония, като изписаха със спрей „Локо София“ на един от паметниците. Мемориалът на мира в Хирошима е в памет на жертвите от атомните бомбардировки над Хирошима и Нагасаки в края на Втората световна война. Броят на жертвите от тези бомбардировки е между 150 000 и 240 000 души. И точно там, на мемориала - „Локо София“. Сега какво да кажа? Мога да кажа, че ме е срам. Срам ме е от постъпката на тия горди железничари, защото и аз като тях съм българин. Но сега аз на тях няма какво да кажа. Ако кажа, ще е нещо цинично.По-скоро, като всеки българин, съм длъжен да поднеса извинения към японския народ. Защото не всички българи сме като ония от „Локо София“ и това петно не може да стои върху всички българи. Сега, аз не знам до колко японци ще достигне това извинение, но дори и до един японец да достигне, пак си заслужава.Всъщност, като се замисля, извинението си заслужава и заради паметта към житейската история на точно един японец – Сейго Ямадзава - японският самурай, който приема за свой дълг да се бие, забележете - в дивизията на генерал Скобелев при атаката на Плевенската крепост по време на Руско-турската освободителна война. Да се бие за освобождението на всички българи.Mислех, мислех какво точно да бъде извинението и реших, че най-доброто извинение ще е една японска песен, изпята от българина Борис Солтарийски и изсвирена от българите от „Ку-ку бенд“.Но това не е просто песен. Това е една много специална песен. Казва се „Shima Uta” („Островна песен“) и е известна още като японската песен на мира. Нейн автор е Кадзуфуми Миядзава и тя е написана в памет на жертвите от Битката за остров Окинава през Втората световна война между армиите на САЩ и Япония. В японската песен на мира се пее за раздялата между мъж и жена. Раздяла, която не е искана, но не може да бъде избегната.", "date": "2018.10.17", "title": "Слави за оскверняването на мемориала в Хирошима: Срам ме е"}
{"url": "https://offnews.bg/sviat/gratckiat-vanshen-ministar-podade-ostavka-sled-spor-za-imeto-na-makedo-690136.html", "text": "Гръцкият външен министър Никос Кодзиас подаде оставка след спор в Министерския съвет във връзка с Договора от Преспа за името на Македония, съобщи БГНЕС, позовавайки се на съобщение от гръцкото правителство.Премиерът Алексис Ципрас е приел оставката на Кодзиас, съобщиха от пресслужбата на премиера, като допълниха, че той ще поеме овакантения пост. Кодзиас се заканил да подаде оставка след заседанието на гръцкия Министерски съвет вчера, тъй като не получил достатъчно подкрепа от премиера при разправията с Панос Каменос, коалиционен партньор и лидер на „Независими гърци“.Разминаването в позициите между Панос Каменос и Никос Кодзиас преминало в ожесточена разправия.Той казал, че в програмата на коалиционното правителство на СИРИЗА и „Независими гърци“ е имало споразумение, че въпросът за името на Македония ще влезе в гръцкия парламент след изборите, \"въпреки че Ципрас ми каза, че Договорът от Преспа е избор на правителството\", написаха гръцки медии.Според същите източници възмутеният Никос Кодзиас поискал думата и заради споменаване на фондовете в МВнР от Каменос. Според членовете на Министерски съвет, той директно обвинил Каменос, че \"се опитва да води външна политика за сметка на правителството и на страната\", пише \"Та неа\".", "date": "2018.10.17", "title": "Гръцкият външен министър подаде оставка след спор за името на Македония"}
{"url": "https://offnews.bg/temida/samoletat-s-ekstradirania-severin-krasimirov-katcna-v-sofia-690138.html", "text": "Самолетът с обвинения за убийството на журналистката Виктория Маринова Северин Красимиров кацна в София, съобщи bTV. 21-годишният мъж пристигна с полет от Хамбург.Той беше придружен от германски и български полицаи.Северин ще бъде конвоиран до Националното следствие, а утре и до Русе. Там се очаква да му бъдат повдигнати обвинения.От Северин Красимиров ще бъде взет биологичен материал за ДНК анализ, който ще бъде сравнен с пробите, взети от местопрестъплението и от дома му в Русе. ", "date": "2018.10.17", "title": "Самолетът с екстрадирания Северин Красимиров кацна в София"}
{"url": "https://offnews.bg/tehnologii/a1-prodalzhava-tendentciata-za-rast-prez-tretoto-trimesechie-na-2018-g-690140.html", "text": "• Приходите се увеличават с 5.7% до 112,5 млн. евро• EBITDA нараства с 6.6% до 40 млн. евроА1 продължава тенденцията за ръст на основните си финансови показатели и през третото тримесечие на 2018 година. Приходите на компанията са се повишили с 5.7% до 112,5 млн. евро, а оперативната печалба (EBITDA) се увеличава с 6,6% до 40 млн. евро, утвърждавайки възходящия тренд на финансовите резултати на компанията от последната над една година. Тези финансови данни изключват еднократния приход от правно споразумение на телекома през третата четвърт на 2017 година с цел реална съпоставка на резултатите.През май 2018 година А1 се ребрандира с мащабна комуникационна кампания, което спомогна за по-добра разпознаваемост на пазара на компанията и внесе позитивен импулс в продажбите на нейните услуги. Отделно през тази четвърт телекомът стартира и редица иновативни продукти за българския пазар като приложението за стрийминг на музика A1 Xplore Music, дигиталния портфейл A1 Wallet и А1 кредитна карта, които имат за цел да диверсифицират приходите на компанията. Собствените ТВ спортни канали на А1 MAX Sport също добавиха редица важни първенства в портфолиото си като УЕФА Шампионска лига и испанската La Liga и вече имат позитивно влияние върху броя клиенти на фиксирани услуги и средния приход от фиксирана линия.Поради тези причини, както и поради увеличаващия се брой на бизнес абонатите в мобилния сегмент, приходите от мобилни услуги на А1 отбелязват ръст от 0.5% до 70,4 млн. евро. Приходите от фиксирани услуги също се увеличават с 12.0% до 26,2 млн. евро за периода заради успешното предлагане на корпоративни ICT и cloud базирани решения, и повишеното търсене на допълнителни услуги от настоящи клиенти. Приходите от устройства бележат ръст с 24.0% до 14,4 млн. евро заради стабилен ръст на търсенето на все по-модерни смарт устройства.Средният приход от абонат нараства с 2.6% до 5,8 евро, а общият брой клиенти на договор за мобилни услуги се увеличава с 0.8% до над 3,5 милиона. Това компенсира в голяма степен спада в броя на клиентите на предплатени услуги от 10.2% до 513 хиляди, продиктуван от ограничението на максималния брой предплатени номера, които може да ползва всеки абонат. Така общият брой клиенти на мобилни услуги намалява с 0,8% до над 4 милиона.Броят на клиентите на фиксирани услуги отбелязва ръст от 2,3% през третата четвърт до над 1 милион, като позитивният тренд при ТВ и интернет услугите компенсира спада от намаляващата популярност на фиксираните телефонни услуги.Увеличението на оперативната печалба (EBITDA) на А1 спрямо третата четвърт на миналата година е с 6,6% до 40 млн. евро, като основната причина е ръстът във фиксирани услуги и собственото съдържание, както и по-добър резултат при продажбата на устройства.", "date": "2018.10.17", "title": "А1 продължава тенденцията за ръст през третото тримесечие на 2018 година"}
{"url": "https://offnews.bg/sviat/germania-predotvrati-mashtaben-teroristichen-plan-na-isliamska-darzhav-690148.html", "text": "Германската полиция е предотвратила изпълнението на мащабен терористичен план на \"Ислямска държава\", съобщава националният ежедневник Die Frankfurter Allgemeine Zeitung, цитиран от \"Фокус\".За привеждането на плана в действие през 2016 г. в Германия са пристигнали трима предполагаеми атентатори, чиято задача е била да подготвят нападение.По данни на NDR, WDR и Süddeutsche Zeitung, на които се позовава изданието, атентатът е трябвало да бъде извършен на музикален фестивал. Информацията е била потвърдена от Федералната прокуратура на Германия.Централна роля за извършването на атентата са имали съпрузи от ФРГ, които през есента на 2015 г. са заминали за Сирия, за да се присъединят към ИДИЛ. ", "date": "2018.10.17", "title": "Германия предотврати мащабен терористичен план на Ислямска държава"}
{"url": "https://offnews.bg/lajfstajl/pipa-midaltan-rodi-momche-690139.html", "text": "Сестрата на херцогинята на Кеймбридж Кейт Мидълтън Пипа роди момче.Бебето е родено в 13:58 часа местно време, съобщи говорителката на Пипа и съпруга й Джеймс Матюс, цитирана от Би Би Си.\"Всички са доволни и майката и бебето са в добро състояние\", посочи тя.Името на бебето не се споменава. Принц Уилям и Кейт Мидълтън са \"развълнувани\" за двойката, съобщиха от двореца Кенсингтън. Пипа Мидълтън обяви бременността си през юни. ", "date": "2018.10.17", "title": "Пипа Мидълтън роди момче"}
{"url": "https://offnews.bg/politika/radev-garantiraneto-na-sigurnostta-iziskva-adekvatni-otbranitelni-spo-690141.html", "text": "Съюзното военноморско командване на НАТО (MARCOM) оценява високо активното ежегодно участие на България в операцията “Sea Guardian” в Средиземно море, както и приноса на страната ни към Постоянните военноморски групи на Алианса.Това заяви президентът Румен Радев на съвместна пресконференция с командира на MARCOM вицеадмирал Клайв Джонстън, след като двамата проведоха среща в щаба на командването в Нортууд.Президентът посети Съюзното военноморско командване, в което се планират и контролират всички морски дейности на Алианса.С това започна работната визита на Румен Радев във Великобритания.Съвместните операции и учения, в които страната ни участва, както и сътрудничеството на Военноморските сили на България в рамките на НАТО, бяха сред темите на разговора между президента Радев и вицеадмирал Джонстън.В днешно време, в този динамичен и несигурен свят, сигурността се гарантира с изграждане на адекватни отбранителни способности. Това е нашата основна задача като съюзници, заяви президентът Румен Радев в отговор на въпрос за обстановката на сигурност в Черноморския район и предприеманите от Алианса мерки.Отбелязахме отличната организация и провеждане на тазгодишното българско национално военноморско учение с международно участие “Бриз-2018”, в което се включиха 25 бойни и спомагателни кораби от 11 държави и общо личен състав от над 2300 души, изцяло подготвено и ръководено от командири от българските ВМС, заяви Румен Радев. Президентът посочи, че към учението има подчертан интерес за участие от съюзни военноморски сили, тъй като предоставя отлични възможности за тренировка на редица сценарии на операция по морска сигурност в отговор на криза и подобряване на оперативната съвместимост.Румен Радев и Клайв Джонстън са обсъдили хода на операцията “Sea Guardian”, която се провежда в Средиземно море с цел осъществяване на свобода на мореплаването, възпиране и противодействие на тероризма. Вицеадмиралът благодари за участието на страната ни в мисиите, ученията и дейностите, осъществявани под ръководството на MARCOM.Клайв Джонстън даде висока оценка на българските офицери, заемащи високи длъжности в щаба. Държавният глава Румен Радев се срещна със сънародниците ни, работещи в Командването, и отбеляза, че придобитият им опит допринася за постигането на по-голямата съвместимост на нашите Военноморски сили.", "date": "2018.10.17", "title": "Радев: Гарантирането на сигурността изисква адекватни отбранителни способности"}
{"url": "https://offnews.bg/futbol/sapernik-v-ligata-na-natciite-ostana-bez-selektcioner-690142.html", "text": "Селекционерът на Словения Томаж Кавчич беше освободен от своя пост след снощното равенство 1:1 в домакинството срещу Кипър от Лигата на нациите, с което тимът загуби всякакви шансове да спечели групата си, в която е и България.Това обяви на пресконференция днес президентът на Словенската футболна федерация Раденко Миятович. Като причина той посочи лошите резултати на отбора в Лигата на нациите, подчертавайки, че общественият натиск не е повлиял за решението.Той добави, че все още не се знае кой ще е следващият селекционер на Словения, като ще се опита да назначи такъв за предстоящите мачове от турнира. Миятович също така отрече звездата на тима Ян Облак да е една от причините за уволнението на Кавчич.Както е известно, стражът на Атлетико Мадрид не взе участие в нито един от последните двубои на словенците, като официално не откликваше на повиквателните заради лечение на контузия.На 16 ноември Словения приема Норвегия в среща от Лигата на нациите, а три дни по-късно гостува на България в решителен двубой за “лъвовете” за по-нататъшното им продължаване в турнира. Норвегия и България са с по 9 точки в група 3 на лига С, Кипър е трети с 4, а Словения е последна с едва 1.", "date": "2018.10.17", "title": "Съперник в Лигата на нациите остана без селекционер"}
{"url": "https://offnews.bg/obshtestvo/otpadatcite-v-moreto-naj-chesto-sa-plastmasovi-zakliuchiha-biolozi-690132.html", "text": "Най-често наблюдаваните плаващи отпадъци в Черно море са пластмасовите. Това потвърди изследване, проведено между 18 и 27 септември под ръководството на д-р Димитър Беров. Той беше един от двамата морски биолози, които придружиха с моторна лодка сърфистите Илияна Стоилова и Йоан Колев, от сърф училище Акаша по време на тяхното предизвикателство WIND2WIN.В началото на септември двамата сърфисти преминаха със силата на вятъра 300-километровото разстояние между Дуранкулак и Резово за 3 дни и общо 24 часа и 15 минути, прекарани на вода.WIND2WIN e първото прекосяване на източната граница на България с уиндсърф и представлява истинско изпитание за тялото и духа. Целта на предизвикателството беше да се привлече внимание върху каузата „Черно море – свободно от пластмаса“.„Проблемът със замърсяването на Черно море с пластмаса е сравнително нов и слабо проучен. При изследвания от лятото на 2017 г. установихме, че микропластмасите във водите му са не са по-малко от тези в Световния океан. Знаехме, че има такова замърсяване, но нямахме представа, че е чак в такива мащаби“, добавя д-р Димитър Беров. Целта на екипа от учени е да продължи изследванията на плаващите пластмаси от последните години.При наблюденията между 18 и 27 септември 2018 г. в крайбрежните води се откриват значително по-малко плаващи отпадъци, отколкото при предишното изследване, проведено през август 2017 г. За сметка на това пък биолозите наблюдаваха увеличени количества пластмасови предмети, отложени по плажове и скални брегове, от което може да се заключи, че обичайните находки в открито море са транспортирани до брега от силните ветрове и вълнение с посока към българския бряг на Черно море, характерни за месец септември.Според редица съвременни изследвания пластмасите са отпадъците, които най-трудно се разграждат. През лятото основните замърсители по нашите плажове са предмети за еднократна употреба, оставени или изхвърлени от туристи, които попадат и в морските води – бутилки, капачки, найлонови пликове и други продукти от бита ни – фасове, пластмасови чаши и опаковки. (European Environmental Agency – Marine LitterWatch Data. Community: Independent / Black Sea NGO Network)Водосборният басейн на Черно море обхваща 22 страни. Само от Дунав годишно в него попадат 11.6 милиарда пластмасови предмети по-големи от 5 мм, чието общо тегло възлиза на 532.4 тона (Van der Wal et al. 2015:51). Към тях се добавят още 2.17 милиарда микропластмасови частици под 5 милиметра година (Van der Wal et al. 2015:51) като в крайна сметка 85% от всички морски отпадъци попаднали по българските плажове нашата акватория са от пластмаса.(A. Simeonova et al. 2017:112)Според прогнозите 70% от морските отпадъци се утаяват на дъното, 15% остават да плават в морския стълб или на морската повърхност, а 15% стигат до крайбрежието. (OSPAR Commission 2007:13).Как можем да помогнем за справяне с проблема?Желаещите да помогнат за наблюденията на крайбрежните води и Черноморските плажове могат да „осиновят“ плаж по българското крайбрежие и да организират мониторинг на замърсяването с отпадъци по него, обяснява д-р Димитър Беров от екипа на WIND2WIN. Полезно за целта е приложението Marine Litter Watch на Европейската агенция по околната среда (EEA).Други възможности са участие с доброволчески труд в кампаниите за почистване и наблюдение на замърсяването на българското крайбрежие, както и опознаването на проблема и приетите мерки за мониторинг в България и ЕС и настояването по скоро да се приемат промени в законодателството, които да ограничат ползването на пластмасови продукти за еднократна употреба.Усилията на сърфистите от Акаша и екипа на WIND2WIN в кампанията „Черно море, свободно от пластмаса“ ще продължи и през следващата 2019 г. година с различни инициативи, които тепърва предстои да бъдат оповестени. Очаква се в началото на 2019 г. да бъде готов и документалният филм, проследяващ целия ход на предизвикателството и дейностите на изследователския екип.", "date": "2018.10.17", "title": "Отпадъците в морето най-често са пластмасови, заключиха биолози"}
{"url": "https://offnews.bg/offtopic/ot-hiroshima-do-maroko-samo-loko-690137.html", "text": "Еманацията на родната Ганьовщина достигна нови висоти с оскверняването на Мемориала на мира в Хирошима е в памет на жертвите от атомните бомбардировки в края на Втората световна война.Още по-абсурдното е, че то е извършено от служители от техническия екип на Софийската опера и балет, която е един от малкото оазиси на култура на световно ниво у нас.Освен многобройните извинения към Япония и японския народ, вандалският акт се превърна и във вдъхновение за фейсбук хумор, който очаква следващата еманация на простащината с български адрес.А популярният рефрен сред малцината фенове на столичните железничари вече не е \"От София до Мароко - само Локо\", а по-актуалния \"От Хирошима до Мароко\".Ето и някои от най-забележителните реакции по темата в социалните мрежи:", "date": "2018.10.17", "title": "От Хирошима до Мароко - само Локо!"}
{"url": "https://offnews.bg/zdrave/zov-za-pomosht-sirak-se-nuzhdae-ot-466-34-leva-za-da-vleze-v-bolnitc-690134.html", "text": "Председателят на Националното сдружение на сираците в България Слави Михайлов се нуждае от финансова помощ, за да бъде приет за лечение в болница, алармираха негови приятели в социалните мрежи.Проблемът е, че младежът трябва да внесе спешно в НАП още 466,34 лв. за здравни осигуровки, за да се лекува след претърпяна бъбречна криза и настъпили усложнения, но не разполага с тази сума. И добавя:Дарителската сметка, на която можете да внесете сума, за да помогнете на Слави Михайлов е следната:ПЪРВА ИНВЕСТИЦИОННА БАНКАBG64FINV91501016573912BG64FINV91501016573912BGNТИТУЛЯР: СЛАВЧО МИХАЙЛОВ", "date": "2018.10.17", "title": "Зов за помощ: Сирак се нуждае от 466,34 лева, за да влезе в болница"}
{"url": "https://offnews.bg/politika/borisov-sporovete-na-patriotite-sa-ezhednevni-ne-e-interesno-da-gi-k-690144.html", "text": "Толкова ежедневни станаха спорове на Патриотите, че не намирам за интересно дори да ги коментирам. Това заяви премиерът Бойко Борисов в Брюксел, помолен да коментира трусовете в \"Обединени патриоти\". Търканията сред Патриотите в последните дни се задълбочиха, като партийната телевизия на \"Атака\" обяви лидера на НФСБ Валери Симеонов за слуга на Джордж Сорос. След това пък Симеонов заяви, че лидерът на \"Атака\" Волен Сидеров защитава интересите на Русия и работи срещу България. Ние имаме коалиционно споразумение, в което ясно е разписано какво трябва да правим четири години. В коалицията \"Обединени патриоти\" си имат свои правила, за които аз нито се интересувам, нито съм информиран, нито ми е работа да съм информиран\", посочи Борисов, цитиран от \"Фокус\". \"Отделно преди два или три дни г-н Сидеров беше с мен с Николай Бареков в Министерски съвет, днес говорих един час с вицепремиерите Симеонов и Каракачанов по темите, по които има какво да правим заедно. Оттук нататък те вече толкова ежедневни станаха техните спорове, че не намирам за интересно дори да ги коментирам\", подчерта Борисов.", "date": "2018.10.17", "title": "Борисов: Споровете на Патриотите са ежедневни, не е интересно да ги коментирам"}
{"url": "https://offnews.bg/obshtestvo/smeniat-firmata-za-remonta-na-bul-konstantin-velichkov-materialite-n-690113.html", "text": "Строителят, който трябваше да изгради първото в София обособено трасе за градски транспорт, ще бъде сменен. Това каза зам.-кметът на София Евгени Крусев, по време на проверката на ремонта на бул. „Константин Величков“. В проекта има 6 перона и поставяне на деалинатори, които да разделят градския транспорт от автомобилното трасе. Възлагането е направено юли, до момента строителят е извършил пероните и част от деалинаторите, но качеството не е на необходимото ниво, обясни Крусев. По думите му това са доказали направените лаболаторни изследвания в УАСГ. Материалите са показали недобра устойчивост на атмосферни условия по-конкретно на замръзване и на валежи и материалите въобще не бяха допуснати да бъдат поставени на обекта на \"Константин Величков\".„Софинвест“ ще доизпълни проекта, за да може до края на годината градския транспорт да се възстанови в обособеното трасе. ", "date": "2018.10.17", "title": "Сменят фирмата за ремонта на бул. Константин Величков, материалите некачествени"}
{"url": "https://offnews.bg/sviat/18-godishen-student-e-napadateliat-v-kolezh-v-krim-690133.html", "text": "18-годишен студент е нападателят от Политехническия колеж в кримския град Керч, обяви лидерът на Крим Сергей Аксьонов. 19 души загинаха, а над 50 бяха ранени при взрив, последван от стрелба в колежа. Властите първоначално определиха нападението като терористичен акт, но след това го обявиха за масово убийство.По думите на Аксьонов нападателят е идентифициран като студента от четвърти курс Владислав Росляков.Той се е самоубил след нападението. Тялото му е намерено в библиотеката на втория етаж на колежа.\"В колежа разказаха, че той никога не се е отличавал с агресия, не е имал проблеми с полицията, получавал е стипендия\", обясни Аксьонов.Росляков е имал разрешение за оръжие, получено преди около месец.\"Той е имал навършени 18 години, преминал е през всички комисии и през всички необходими процедури, в това число и преглед при психиатър, събрал е всички необходими документи и е получил разрешение за оръжие - всичко е било легално и официално\", обяви представител на местните власти, цитиран от РИА Новости.Причините за нападението все още се изясняват.Заради трагедията в Крим е обявен тридневен траур. ", "date": "2018.10.17", "title": "18-годишен студент е нападателят в колеж в Крим"}
{"url": "https://offnews.bg/sviat/otkriha-vtora-bomba-v-lichnite-veshti-na-napadatelia-ot-kerch-690143.html", "text": "Разследващи атаката в кримския град Керч са открили втора бомба сред вещите на нападателя Владислав Росляков, съобщи РИА Новости. Устройството е било обезвредено. При взрив на самоделна бомба и последвала стрелба загинаха 19 души, а над 50 бяха ранени. 18-годишният Владислав открил огън с пушка, а след това се самоубил.Разследващите проверяват дали той е действал сам, или за случилото се са допринесли други.Властите първоначално определиха случилото се като терористичен акт, но след това го промениха на масово убийство.", "date": "2018.10.17", "title": "Откриха втора бомба в личните вещи на нападателя от Керч"}
{"url": "https://offnews.bg/zdrave/borisov-iska-zakonodatelni-promeni-za-ulesniavane-na-donorstvoto-690120.html", "text": "Министерството на здравеопазването да изготви предложения за законодателни промени, които максимално да улеснят донорството в България – това е разпореди министър-председателят Бойко Борисов по време на днешното правителствено заседание, съобщават от пресслужбата на Министерския съвет.След като по-рано днес се срещна с близките на Адриан Петков, премиерът Борисов възложи на министър Кирил Ананиев да направи консултации в Народното събрание и да се започне работа по темата. „Има още 15 чакащи за бял дроб и 1200 за бъбреци“, отбеляза министър-председателят и добави, че може да се направи така, че много човешки животи да бъдат спасени.Стенограма от заседанието на правителството в сряда:БОЙКО БОРИСОВ: Ананиев, как продължи срещата със семейството на Адриан?КИРИЛ АНАНИЕВ: Изразиха родителите на Адриан благодарност от разговорите днес, защото са преминали в добронамерен и полезен дух.БОЙКО БОРИСОВ: Свържи се с депутатите от Патриотичния фронт, с депутатите от ГЕРБ, разясни им конкретния случай и ги запознай с идеите, които семейството предлага за донорството. Както вече възложих на Даниела Дариткова, която е председател на здравната комисия в НС и на теб, като министър, отворете дебат за промяна – така че когато има предварително заявено желание за донорство, да не се стига до ситуации семействата да отказват, както в случая предлагат родителите на Адриан. Отворете дебата в парламента, стартирайте кампания за донорството, да се чуят позиции и „за“, и „против“. Проследете европейската практика.КИРИЛ АНАНИЕВ: Възложил съм утре до обяд шефа на Агенцията по трансплантации да даде конкретни текстове, които да ги обсъдим в ръководството на министерството и да ги предадем по най-възможно бързия начин на Комисията по здравеопазване в Народното събрание.БОЙКО БОРИСОВ: Защото на практика сега има още 15 чакащи за бял дроб и 1200 за бъбреци, а в същото време особено след катастрофи или подобни инциденти може да се направи така, че много човешки животи да бъдат спасени. Седнете, отворете темата, още веднъж ви казвам, и вземете най-правилното решение, за да не се стига хора да чакат с месеци за донор с мисълта, че всеки ден ти е предпоследен, ако не се намери такъв.", "date": "2018.10.17", "title": "Борисов иска законодателни промени за улесняване на донорството"}
{"url": "https://offnews.bg/politika/upravliavashtite-sas-speshni-zakonodatelni-promeni-za-ulesniavane-na-d-690115.html", "text": "Управляващите подготвят спешни законодателни промени, които да облекчат процедурите по донорство у нас. Това стана ясно от брифинг в Министерския съвет след среща на премиера Бойко Борисов с роднини на 29-годишния Адриан Петков, който почина, докато чакаше за белодробна трансплантация. За законодателните промени съобщиха министърът на здравеопазването Кирил Ананиев и председателят на здравната комисия към парламента - Даниела Дариткова от ГЕРБ. \"Решението на Комисията по здравеопазване е в спешен порядък да се ангажира със законодателни промени, които да облекчат процедурите по донорство в България. Смятаме, че всичко това ще даде добра нормативна основа, за да се развие системата за донорство и това да стане мисията, която да продължи семейството на Адриан, въпреки преживяната загуба\", коментира Дариткова. Ще бъде направена и кампания в подкрепа на донорството. \"Трябва да се проведе донорска кампания, защото без да имаме донори няма как да спасяваме хората. И ще направим всичко възможно да изградим необходимия капацитет донорствотои трансплантациите да се извършват в България. Свързал съм се с мои приятели от други страни, които да ни помогнат това да се случи в България\", коментира Кирил Ананиев.Здравният министър добави, че България годишно трябва да има по 70 донора, за да стане редовен член на „Евротрансплант, а в момента са под 10. „Ако съберем необходимото донорство, можем да ползваме клиниките в Европа, които са на много високо равнище. Започнали сме работа по този въпрос и по изграждането на капацитет у нас, но той отнема продължително време\", добави той.Братът на Адриан – Алберт Петков, каза след срещата, че е доволен от разговора и постигнатото решение след него.Здравният министър Кирил Ананиев пък съобщи, че е възложил съм проверка по случая с починалия Адриан Петков.\"За да разберем кой е сгрешил и да си понесе отговорността, така че да не се повтарят грешките\", уточни той.Ананиев каза още, че е разпоредил да бъде направен регистър на всички хора, които имат нужда от белодробни трансплантации. \"Да бъдат наблюдавани през цялото време, за да имаме пълна информация за състоянието им по всяко време\", добави министърът.", "date": "2018.10.17", "title": "Управляващите със спешни законодателни промени за улесняване на донорството"}
{"url": "https://offnews.bg/drugi/petobojtcite-stanaha-nomer-1-za-septemvri-690121.html", "text": "Спечелилите бронзови медали на Световното първенство за мъже петобойци Явор Пешлеевски и Тодор Михалев бяха определени от журналистите за Спортисти на месеца за септември. Двамата медалисти от щафетата на шампионата в Мексико получиха доверието на една трета от гласувалите медии.След петобойците се наредиха състезатели с титли, медали и престижни класирания на световни и европейски първенства: европейската шампионка до 23 г. на скиф Десислава Георгиева, четвъртата на обръч от световното по художествена гимнастика в София Боряна Калейн, европейският шампион за мъже в супермото и мотокрос Майкъл Иванов, шестата в многобоя от световното по художествена гимнастика Катрин Тасева и др.Това е първи случай в последните 17 години, в който модерният петобой получава престижното признание в основаната преди 20 години анкета. За последно Цанко Хантов заслужи приза „Спортист на месеца“ в началото на века. Ювелирното бижу „Златна България“ бе връчено днес на Пешлеевски и на Михалев на специална церемония в Пресклуб България, двамата бяха наградени и с по един уикенд за двама в Пампорово.„Благодарим на журналистите за оказаното доверие. Това е нещо ново за нас като преживяване. Продължаваме с още по-големи амбиции към изпитанията през следващата предолимпийска година, когато се разиграват квотите за Токио 2020,“ каза Михалев, а Пешлеевски допълни, че двамата са били малко изненадани, но са окачвали подобно признание.„За мен тази класация не е изненада. Модерният петобой в България методично върви нагоре и печели все повече призови места. Миналата година двамата бяха шести, сега са трети в света. Младежите ни също са с много успехи, двама от тях в момента са на олимпиадата в Буенос Айрес, където сме с пълна бройка квоти. Дано всичко това бъде правилно оценено. Надяваме се на повече внимание и финансова помощ от държавата, тъй като нашият спорт е с не малки разходи, а и всяка година имаме честта да организираме големи състезания.Миналата година бяхме домакини на Световна купа и веднага след това ни гласуваха да приемем кръг от този най-класен на планетата турнир и през 2019 г. Кръговете за трофея ежегодно са само четири плюс един финал. Това е огромно признание, а наред с това следващото лято ще организираме и първото в историята световно първенство за младежи до 19 и до 17 г.,“ заяви Андрей Кузманов, президент на БФ модерен петобой. Той благодари на Столична община и лично на кмета Йорданка Фандъкова за безценната помощ при организацията но Световната купа миналата година.„Вярваме, че големият пробив с медалите на Явор и Тодор ще бъде оценен, тъй като декларираните приоритети на държавата са да подпомага спортове с доказани успехи и заслужили доверието да бъдат домакини на най-престижните световни шампионати. Щастлив съм че преди месец лично президентът на МОК Томас Бах лично ме поздрави за медалите на двамата български петобойци по време на визитата си у нас,“ каза още шефът на родната федерация.Генералният секретар на БФМП Камелия Александрова изтъкна, че успехите на родния петобоя са се превърнали в трайна тенденция през последните години. На срещата с медиите бяха дадени и подробности за начина, по който ще се определят 36-имата участници при мъжете и при жените на олимпиадата в Токио 2020. Това са последните олимпийски шампиони, медалистите от световните първенства и шампионите от континенталните първенства следващата година, допълнени с от 7 до 9 състезатели от световната ранглиста.Междувременно лицата на българските бронзови медалисти от Мексико грейнаха на два билборда пред Спортното министерство.„Защо да има реклами на водка, цигари и казина, а да няма на заслужилите ни спортни герои. Това е нашето признание към тези момчета, но и начин да популяризираме българските успехи и модерния петобой, който е сред най-древните спортове. Много е важно какви идеали има едно общество…“ каза президентът на федерацията Андрей Кузманов.", "date": "2018.10.17", "title": "Петобойците станаха номер 1 за септември"}
{"url": "https://offnews.bg/obshtestvo/sofijskata-opera-se-izvini-na-iaponskia-narod-i-uvolni-tehnitcite-osk-690116.html", "text": "Софийската опера и балет се извини на японския народ за поругаването на Мемориалния парк на мира в Хирошима, за което японските власти са арестували двама служители от техническия екип на операта. Става дума за осветители, пътуващи с трупата по време на турнето ѝ в Страната на изгряващото слънце. Те са надраскали надписа \"Локо София\" на паметника на хилядите жертви в града.Според него извършителите \"трябва да понесат с цялата тежест на закона последствията от действията си\".Двамата техници ще бъдат уволнени.Ето и цялата позиция на Софийската опера и балет:Софийска опера и балет изразява искреното си възмущение и потрес от извършеното посегателство срещу Мемориалния парк на мира в гр. Хирошима, за което японските власти проверяват двама служители от техническия екип на турнето на Операта в Япония.Осъждаме този вандалски акт, който засяга по недопустим и непристоен начин паметта на жертвите на атомната бомбардировка от 06.08.1945 г. Това е ужасно поругаване по хулигански подбуди на символа на една световна трагедия.Поднасяме извиненията си на японския народ, който стана жертва на необмислените постъпки на български граждани, решили да изразят футболните си пристрастия по крайно обиден и неуместен начин. Те трябва да понесат с цялата тежест на закона последствията от действията си.Софийска опера и балет категорично се разграничава от извършителите, като същите нямат място в трупата ни и затова прекратяваме напълно отношенията си с тях. Изразяваме готовността си за всякакъв вид съдействие на японските власти при провеждане на разследването по случая.Признателни сме за щедрото гостоприемство, с което бяхме посрещнати на японска земя. Изразяваме искреното си съжаление, че плодотворната ни съвместна дейност вече 20 години, посветена на красотата и изкуството, както и последните триумфални успехи на представленията на „Кармен“ и „Турандот“ на Софийската опера и балет в Япония, бяха помрачени от този неприятен инцидент.С уважение, Акад. Пламен Карталов", "date": "2018.10.17", "title": "Софийската опера се извини на японския народ и уволни техниците, осквернили мемориала"}
{"url": "https://offnews.bg/futbol/as-na-iunajted-dade-povod-za-nov-skandal-okolo-mourinio-690123.html", "text": "На \"Олд Трафорд\" няма спокойствие. Мениджърът на Манчестър Юнайтед влезе в нов конфликт, този път с вицепрезидента на \"червените дявили\" Ед Уудуърд. Ябълката на раздора е Хуан Мата.Специалния настоява клубът да поднови договора на 30-годишния халф, но босът на манчестърци не счита това за приоритет.Мата е сред ключовите играчи за Моуриньо, които се смята, че имат голяма сила и влияние в съблекалнята на отбора. Въпреки това, за Уудуърд футболистът не представлява ключов елемент за бъдещето на Юнайтед.Португалският специалист все пак се надява да успее да се разбере с вицепрезидента, както двамата направиха преди няколко месеца по темата с Маруан Фелайни, който в крайна сметка поднови своя договор и остана на \"Олд Трафорд\".", "date": "2018.10.17", "title": "Ас на Юнайтед даде повод за нов скандал около Моуриньо"}
{"url": "https://offnews.bg/politika/goranov-i-simeonov-protiv-kvotite-za-hora-s-uvrezhdania-v-chastnite-fi-690119.html", "text": "Министърът на финансите Владислав Горанов и вицепремиерът Валери Симеонов изразиха резерви относно промените в Закона за хората с увреждания, който беше приет на заседанието на правителството в сряда.Мотивите им са, че не може да се задължава частният сектор да има квоти за приемане на хора в неравностойно положение на работа.По време на дискусията на заседанието на правителството двамата са изразили становища против текстовете, но премиерът Бойко Борисов е заявил, че приема така предложения вариант от социални министър Бисер Петков.Правителствената пресслужба публикува стенограма от заседанието:", "date": "2018.10.17", "title": "Горанов и Симеонов против квотите за хора с увреждания в частните фирми"}
{"url": "https://offnews.bg/izvan-terena/nikol-na-grigor-reklamira-kiselo-mliako-690128.html", "text": "Половинката на най-добрия ни тенисист Григор Димитров - Никол Шерцингер, влезе в ролята на секси краварка.Американската певица участва в реклама на Müller, в която си говори с крава и хвали достойнствата на новия млечен продукт на компанията Quark Yogurt с повишено съдържание на протеини.Никол Шерцингер е лице на марката Müller от 2012 година насам и участвала в рекламните кампании и на други продукти на германската компания.", "date": "2018.10.17", "title": "Никол на Григор рекламира кисело мляко"}
{"url": "https://offnews.bg/politika/pravitelstvoto-reshi-po-kratki-proverki-za-nerednosti-s-evrofondovete-690111.html", "text": "Правителството прие изменение на Наредбата за администриране на нередности по Европейските структурни и инвестиционни фондове, съобщава правителствената пресслужба.Целта е съкращаване на срока по чл. 10, ал. 3 от Наредбата, съгласно който определеният тримесечен срок за приключване на проверките по сигнали за нередности може да се удължава до три месеца.Промяната е продиктувана от направен анализ, че увеличаване на броя на подадените сигнали за нередности би довело до забавяне на темпа на изпълнението на програмите. По тази причина срокът по разпоредбата се редуцира от 3 месеца на 45 дни.В последните седмици темата за правилното изразходване на евросредства стана основна след  по тяхно разследване. Аферата гръмна, след като стана ясно, че разследването касае унищожаването на документи. Малко по-късно от ДАНС съобщиха, че започват проверка по случая, а след това прокуратурата запорира и блокира парични преводи на стойност около 14 млн. евро на фирми и търговци около строителната компания \"Джи Пи Груп\".Около компанията се разрази скандал и с ремонта на . Въпреки заявеното от местната власт, че няма нарушение в изпълнение на поръчката, стана ясно, че нередности .В същото време премиерът Бойко Борисов разпореди частната компания да бъде оттеглена от всички обществени поръчки. Само ден след това от фирмата обявиха, че се отказват от две спечелени обществени поръчки и се заканиха да търсят правата си в съда за това, че са \"сатанизирани\".", "date": "2018.10.17", "title": "Правителството реши: По-кратки проверки за нередности с еврофондовете"}
{"url": "https://offnews.bg/ikonomika/nek-prodava-oborudvane-ot-belene-na-aetc-kozloduj-690108.html", "text": "„Национална електрическа компания“ ЕАД ще може да продаде на АЕЦ „Козлодуй“ ЕАД ротор високо налягане от турбина К-1000-60/1500-2М, съобщава правителствената пресслужба.Роторът е част от старото оборудване за АЕЦ „Белене“ и в момента се намира на площадката. Продажбата ще бъде извършена чрез пряко договаряне между двете дружества. Това е регламентирано в решение на Министерския съвет, взето на днешното му заседание.Възможността за подобна сделка е регламентирана в Правилника за упражняване правата на държавата в търговските дружества с държавно участие в капитала. В неговите текстове е посочено, че началната цена за продажбата се определя от независим оценител след прието решение на Министерския съвет.Роторът високо налягане от турбина К-1000-60/1500-2М е от съществено значение за изпълнение на програмите за продължаване на експлоатационния ресурс на двата блока на АЕЦ „Козлодуй“ и увеличаване на мощността им до 104%. По време на плановия годишен ремонт на 5-ти блок за 2018 г. е доказано, че роторът може да бъде използван за нуждите на централата. Производител на ротора високо налягане е ПАО „Турбоатом“, който е и собственик на всички необходими лицензионни и квалификационни документи. Доставката на ротора от друг производител е несъвместима със съществуващото оборудване и ще доведе до съществени технически затруднения при експлоатацията.", "date": "2018.10.17", "title": "НЕК продава оборудване от Белене на АЕЦ Козлодуй"}
{"url": "https://offnews.bg/politika/tcvetanov-namekna-che-balgaria-triabva-da-goni-ruski-diplomati-zaradi-690110.html", "text": "Зам.-председателят на ГЕРБ Цветан Цветанов намекна, че България трябва да изгони руски дипломати заради отровения бивш руски агент Сергей Скрипал и дъщеря му Юлия във Великобритания.След отравянето властите в Обединеното кралство обявиха, че Русия стои зад станалото, а в резултат на това много европейски страни изгониха руски дипломати. България обаче реши да не го прави. През март премиерът Бойко Борисов обяви, че ще изчака повече доказателства и след това може да бъдат предприети действия срещу Русия.Попитан дали вече има достатъчно доказателства по случая, Цветанов отговори: \"Това, което мога да кажа, е че доказателствата са много по-ясни. Тук може да се каже, че трябва да се съобразим с това, което направиха всички развити европейски държави\".Той обаче каза, че не иска да отнема функциите на изпълнителната власт и не отговори директно дали България ще гони дипломати. \"Но е много притеснително това, което излезе като доказателства и позициите на държави като Австрия, Германия, Великобритания\", каза още Цветанов.В началото на тази седмица премиерът Бойко Борисов се срещна с срещна с посланика на Великобритания у нас Ема Хопкинс и тогава тя му предоставила допълнителна информация относно разследването по случая \"Скрипал\".Още през март зам.-председателят на ГЕРБ имаше позиция, че България трябва да е солидарна с европейската общност по случая с отравянето на Скрипал. Лидерът на \"Атака\" Волен Сидеров, който е част от управляващата коалиция, пък настояваше да не се гонят руски дипломати от България.", "date": "2018.10.17", "title": "Цветанов намекна, че България трябва да гони руски дипломати заради Скрипал"}
{"url": "https://offnews.bg/ikonomika/preduprezhdenie-ot-api-vnimavajte-na-112-km-na-magistrala-trakia-690126.html", "text": "Шофьорите, пътуващи в посока Бургас, да карат внимателно и със съобразена скорост при 112-ти км на магистрала „Тракия“ в района на Цалапица, предупреждават от Агенция Пътна инфраструктура (АПИ). Движението се осъществява само в аварийната лента поради ремонтно-възстановителни дейности на греда на надлеза над автомагистралата, повредена след удар от извънгабаритен товар. Очаква се предвидените дейности да завършат до 8 ноември 2018 г.Агенция „Пътна инфраструктура“ припомня, че поради ремонт на съоръженията при 17-ти и 18-ти километър в посока Бургас движението се осъществява двупосочно в платното за София. Двупосочно е и движение в платното за София между 35-ти и 41-ви км на АМ „Тракия“ поради ремонт на двата виадукта при 37-ми и 38-ми километър. Ремонтни дейности се извършват и на моста над река Елшишка при 89-ти км и превозните средства преминават двупосочно в платното за Пловдив. За улеснение на трафика в края на всяка работна седмицата в тези участъци има реверсивно движение. В петък - две ленти в посока Бургас и една за София, а в неделя - две ленти за София и една за Бургас.В момента на АМ „Хемус“ се ремонтира долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София.За улеснение на трафика и повишаване безопасността на движение при 9-ти км на АМ „Хемус“ в петък има две ленти в посока Варна и една за София, а в неделя се осигуряват две ленти за София и една за Варна.Заради ремонтните дейности по съоръженията е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно.", "date": "2018.10.17", "title": "Предупреждение от АПИ: Внимавайте на 112 км на магистрала Тракия"}
{"url": "https://offnews.bg/politika/s-nad-163-mln-lv-shte-se-finansira-speshnata-pomosht-690107.html", "text": "С над 163 млн. лв. ще се финансира развитието на спешната медицинска помощ в България по Оперативна програма „Региони в растеж“ 2014-2020 г. За целта Министерският съвет даде съгласието си ръководителят на Управляващия орган на програмата да подпише договор за безвъзмездна финансова помощ с Министерството на здравеопазването за изпълнението на проект „Подкрепа за развитие на системата за спешна медицинска помощ“, съобщават от правителствената пресслужба.237 обекта от системата на спешната медицинска помощ в цялата страна ще бъдат обхванати от предвидените по проекта дейности, които включват ново строителство, реконструкция, ремонт, преустройство, подобряване на достъпа за лица с увреждания до сградите и на прилежащото околно пространство. Така ще се обновят сградният фонд и оборудването в спешните отделения на лечебни заведения с над 50% държавно участие в капитала, 27 центъра за спешна медицинска помощ и разкритите към тях 170 филиала и 6 изнесени екипа. Ще бъдат купени 400 съвременни линейки с оборудване и апаратура, отговарящи на Медицинския стандарт „Спешна медицина“ и на най-добрите европейски практики и изисквания за своевременност, достатъчност, качество и безопасност.Проектът „Подкрепа за развитие на системата за спешна медицинска помощ“ е с голяма обществена значимост и е един от най-мащабните и важни по оперативната програма. Изпълнението му ще осигури подходяща и ефективна здравна инфраструктура, допринасяща за подобряване на качеството и безопасността на медицинската помощ и за осигуряването на равнопоставен достъп до качествена медицинска помощ.", "date": "2018.10.17", "title": "С над 163 млн. лв. ще се финансира спешната помощ"}
{"url": "https://offnews.bg/razsledvane/otvariat-novo-kranche-za-pari-pri-dostavkite-na-mliako-i-plodove-v-uch-690088.html", "text": "Допълнително кранче, от което за определени хора ще потекат допълнителни приходи от схемите за доставка на плодове и мляко в училищата \"Училищен плод\" и \"Училищно мляко\", се отваря с нова проектопромяна в наредбата, регламентираща тези програми на Министерството на земеделието, храните и горите.Колкото и парадоксално да звучи, само за 16 месеца ведомството на Румен Порожанов пренаписва за 4-и (ЧЕТВЪРТИ) път условията по схемите, за които страната ни получава и евросредства.Новият вариант на наредбата бе качен преди ден за обществено обсъждане.За какво иде реч?Предложените промени предвиждат възможността да се отнеме правото на директора на училищата да установява качеството на млечните продукти, доставени по схема \"Училищно мляко\", и да се даде на трето лице, с което фирмата доставчик на млечните продукти сключва договор, съгласуван с директора.Реално от плещите на съответния ръководител на учебното заведение отпада отговорност, за която той досега не е получавал пари, но не така стоят нещата за новоизмисленото от МЗХГ \"трето лице\". Според новите правила то ще получава възнаграждение. Идва и въпросът дали външно лице, което има договор с доставчика на млякото/плодовете и реално приходите му зависят от него, би извършвало по-стриктен контрол на качеството на продукцията от директора, който е пряко заинтересован от живота и здравето на учениците си. Децата обикновено се оплакват на учителите или родителите си, ако има проблем с млечните продукти. Те от своя страна се обръщат към директора. Към въпросното \"трето лице\" според промените в наредбата би могла да се прехвърли и друга важна дейност. Към момента доставчикът на млякото и плодовете трябва да използва собствени или наети транспортни средства, които разполагат с хладилна камера, за да доставя млечните продукти. Доставките трябва да се организират така, че да бъдат приети незабавно от персонала на учебното заведение, без да се прекъсва температурният режим.С предложените от МЗХГ изменения това задължение на доставчиците може да се прехвърли на третото лице - същото, което ще отговаря за качеството на млечните продукти.И стигаме до важната тема за парите!И ножа, и хляба след промяната на наредбата ще са в доставчика на млякото/плодовете. Причината е, че Държавен фонд \"Земеделие\" именно на него ще възстановява разходите, в случай че е сключил договор с трето лице. Фиксираният размер на това плащане е до 7 стотинки за индивидуална порция за всеки ученик от 1-и до 4-и клас. При регламентираните по схемата 50 доставки в рамките на годината, това означава, че \"третото лице\" ще получи 1400 лева дори и да извършва дейността само в едно училище (бел. ред. - изчислението е на база средно голямо школо с 4 паралелки по 25 ученици от първи до четвърти клас).А това едва ли ще е така, тъй като фирмите доставчици вероятно ще изберат да работят с малко на брой контрагенти за учебните заведения, които снабдяват.На практика третото лице ще е напълно зависимо от фирмата с договор по схемите \"Училищен плод\" и \"Училищно мляко\" и големите играчи по въпросните програми ще определят условията на играта с доставките. Някои от тях са спечелили поръчки за стотици учебни заведения, което би могло да осигури десетки и дори стотици хиляди левове за контрагентите им по логистиката на продуктите.Каква би могла да бъде причината за промените? Първите измененията в наредбата от май месец дадоха възможност на няколко големи млекопреработватели да си разделят учебните заведения в страната, на които да доставят млечни продукти.Фирмата \"Млечни продукти Тракия\" ще снабдява 922 обекта. Производителят \"Зоров 91\" ще доставя на 385 учебни заведения, мандрата \"ЧЕХ\" на 483, а \"Полидей\" ще зарежда с мляко 310 обекта. Част от тези производители обаче е възможно да не притежават необходимата логистика, за да доставят в цялата страна. Миналата година Схема \"Училищно мляко\" се изпълняваше предимно от търговци, които разполагаха с хладилен транспорт, а училищата, които снабдяваха, бяха в близост до склада на доставчика.Сега се получава така, че избран производител трябва да достави млечни продукти от Хасково до Ямбол, а оттам до Сливен и Бургас.Повдига се въпросът защо ДФЗ трябва да плаща за нещо, което от старта на схема \"Училищно мляко\" е било за сметка на доставчика. Първопричината за всички изменения в наредбата също не е ясна, тъй като програмата имаше 94% успеваемост - нещо, за което Франция ни дава за пример, тъй като тя успява да реализира едва 4% от схемата.", "date": "2018.10.17", "title": "Отварят ново кранче за пари при доставките на мляко и плодове в училищата"}
{"url": "https://offnews.bg/politika/kabinetat-dava-3-6-mln-lv-za-sportna-zala-v-kardzhali-690104.html", "text": "Правителството одобри допълнителни разходи по бюджета на Министерството на младежта и спорта за 2018 г. в размер на 3 663 000 лв. Със средствата ще бъде финансирано изграждането на многофункционална спортна зала в гр. Кърджали по проект, представен от областния управител на Област Кърджали по реда на Наредба № 2 от 08.05.2014 г. за финансово подпомагане на строителството и ремонта на спортни обекти и съоръжения.В проекта се предвижда изграждане на многофункционална спортна зала, която да се използва основно, но не само, за тренировъчна и състезателна дейност по волейбол, баскетбол и футзал. Реализацията на проекта ще доведе до устойчиво развитие и популяризиране на физическото възпитание и спорта сред подрастващите и активно занимаващите се със спорт в област Кърджали. Ще се създадат условия за създаване и изпълнение на тренировъчни и състезателни програми и възстановителни режими, както и за организиране и провеждане на състезания.", "date": "2018.10.17", "title": "Кабинетът дава 3.6 млн. лв. за спортна зала в Кърджали"}
{"url": "https://offnews.bg/medii/bnt-shte-izlachi-a-sega-nakade-v-pamet-na-rangel-valchanov-690127.html", "text": "БНТ ще излъчи любимия на няколко поколения българи филм \"А сега накъде?\" на режисьора Рангел Вълчанов в неделя, 21 октомври, от 14:50. Поводът е 90-тата годишнина от рождението на големия режисьор, която се навърши на 12 октомври.Премиерата на лентата е на днешната дата (17 октомври) точно преди 30 години.Скоро след представянето му, филмът печели четири награди: специалната награда (Варна, 1988), наградата на критиката (Варна, 1988), наградата на УНИАТЕК (Карлови Вари, Чехословакия, 1988) и наградата на СИДАЛК (Карлови Вари, Чехословакия, 1988). Сценарият на „А сега на къде?“ е дело на Рангел Вълчанов и Георги Данаилов, музиката е на Кирил Дончев, а оператор е Радослав Спасов.Кинокритиците определят филма „А сега накъде?“, появил се в навечерието на 1898 година, като учебник по народопсихология. Той разказва за 26-ма кандидат-студенти на изпит по актьорско майсторство, готови на всичко, за да постигнат мечтата си. Постепенно това малко общество е въвлечено от правилата на невидимата комисия в различни колизии, а играта на актьорите се превръща в метафора за смисъла на победата и поражението, изкуството и живота.В лентата участие записват едни от най-популярните актьори от съвременното кино и театър, които по това време все още са студенти: Георги Стайков, Михаил Билалов, Ани Вълчанова, Николай Ишков, Теодор Елмазов, покойният вече Чочо Попйорданов, Николай Урумов и много други. 20 години след премиерата на „А сега накъде?“, героите се събират и във втория филм „А днес накъде?“, дело на същия творчески екип.Рангел Вълчанов започва работа по продължението на „А сега накъде?“ през 2006 г., като заглавието остава последно във филмографията му. В творческата му биография са вписани 17 роли в киното, 12 сценария и 33 български филма, на които е режисьор. Сред тях: „Инспекторът и нощта“, „Вълчицата“, „Лице под маска“ и „Шанс“, „Следователят и гората“, „Лачените обувки на незнайния воин“, „За къде пътувате?“. Избран е за филмов режисьор номер 1 на България през XX век. За работата си е удостоен с орден „Стара планина“ (1999), получава наградата на София за цялостен принос в световното киноизкуство (2006), отличен е с орден „Св. св. Кирил и Методий“ и с Държавна награда „Св. Паисий Хилендарски“ (2008). Година преди кончината му, на 30 септември 2013 г., е избран за действителен член на Българската академия на науките.", "date": "2018.10.17", "title": "БНТ ще излъчи 'А сега накъде?' в памет на Рангел Вълчанов"}
{"url": "https://offnews.bg/medii/martina-gancheva-e-novata-vodeshta-na-sabudi-se-po-nova-690095.html", "text": "Журналистката Мартина Ганчева е новата водеща на неделното издание на предаването \"Събуди се\" по Нова телевизия.Досега предаването имаше две водещи - Мира Иванова в събота и Лора Крумова в неделя. Крумова наскоро роди второто си дете и в момента е в отпуск по майчинство. След това и в двата почивни дни предаването пое Мира Иванова.На мястото на Крумова телевизията в привлякла водещата от Bulgaria ON AIR Мартина Ганчева. Тя ще се появи в новата си роля на 21 октомври. В последните седмици Ганчева правеше репортажи за \"Събуди се\".„Мартина Ганчева е журналист със задълбочени познания в сферата на международните политически отношения, историята и литературата, следи отблизо културния живот в България и Европа. Прави впечатление умението й с лекота да разговоря със своите събеседници. Сигурна съм, че с дългогодишната водеща на „Събуди се“ Мира Иванова, която по традиция открива уикенд формата на NOVA в събота, ще са отличен екип“, коментира Вяра Анкова, генерален директор „Информация“ в Нова Броудкастинг груп.„Събуди се“ е като многотомна енциклопедия, която нямам търпение да разлистя. В предаването има всичко, но най-ценното са авторите и разказите им за хора, които вълнуват - богата палитра от лични истории с неподозиран край“, споделя самата водеща. Професионалният й път започва в БНР като стажант, а първият досег с телевизията се случва през 2004 година в телевизия „ДЕН“. В последните 7 години е била водещ и продуцент в Bulgaria ON AIR. Преводач е и на автобиографията на настоящия румънски президент Клаус Йоханис. ", "date": "2018.10.17", "title": "Мартина Ганчева е новата водеща на 'Събуди се' по Нова"}
{"url": "https://offnews.bg/futbol/germania-udari-danoto-bundestimat-zagubi-6-macha-za-edna-godina-690102.html", "text": "Германският национален отбор за първи път в историята си допусна шест загуби в рамките на една календарна година.Снощи актуалният световен шампион Франция обърна Бундестима с 2:1 в среща от Група 1 на Лига А в новия турнир на УЕФА – Лигата на нациите.Тони Кроос даде аванс на гостите в 14-ата минута с гол от дузпа, но Антоан Гризман (62, 80-дузпа) направи пълен обрат.Тимът губи два поредни мача за първи път от 18 години, след като миналата седмица допусна тежко поражение с 0:3 от Холандия.За оправдание на Льов и неговите момчета трябва да се отбележи, че реферът Мажич отсъди скандална дузпа-фантом за Франция при резултат 1:1.", "date": "2018.10.17", "title": "Германия удари дъното, Бундестимът загуби 6 мача за една година"}
{"url": "https://offnews.bg/politika/gerb-bili-pritesneni-ot-naprezhenieto-mezhdu-ataka-i-nfsb-690094.html", "text": "Председателят на парламентарната група на ГЕРБ Цветан Цветанов призна, че е притеснен след поредната ескалация на напрежението между Атака и НФСБ, които са част от коалиция \"Обединени патриоти\" и от управлението на страната.По-рано днес депутатите от НФСБ - формацията на вицепремиера Валери Симеонов, обявиха, че снемат доверието си от Волен Сидеров. До това се стигна, след като снощи по партийната телевизия на Атака се въртяха надписи, които обявяваха Симеонов за слуга на Джордж Сорос. Нападки имаше и срещу Цветанов.Лидерът на групата на ГЕРБ в парламента коментира решението на депутатите от НФСБ да снемат доверието си от Сидеров:Според него \"винаги е имало леко различни мнения\" между формациите в \"Обединените патриоти\". \"Смятам, че това е тема, която те трябва да решат\", каза още той.Цветанов обаче подчерта, че се надява всички лидери в управляващата коалиция да се придържат към коалиционното споразумение, което са подписали.Той каза още, че ГЕРБ имат ангажимент да изпълнят всичко, залегнало в управленската програма и коалиционното споразумение между ГЕРБ и \"Обединените патриоти\".Цветанов за последно говорил със Сидеров в неделя, а темата била отлагане на коалиционния съвет. \"Тогава разговарях с Каракачанов, Симеонов и Борисов няколко пъти, отложихме коалиционния съвет, защото имахме ангажименти\", обясни зам.-председателят на ГЕРБ.Попитан за това дали лидерът на Атака настоява бившият координатор на партията Светлозар Лазаров да стане главен секретар на МВР, Цветанов отговори, че за пръв път чува подобно нещо.Той обясни, че темата с новия главен секретар е важна, но няма развръзка за момента. \"Остава сегашното положение. И министърът на МВР, и премиерът правят консултации. Към настоящия момент няма име, което да се счита за фаворит\", добави Цветанов.", "date": "2018.10.17", "title": "ГЕРБ били притеснени от напрежението между Атака и НФСБ"}
{"url": "https://offnews.bg/politika/1-3-mln-lv-dava-pravitelstvoto-za-hramove-690105.html", "text": "Правителството одобри допълнителни разходи по бюджета на Министерския съвет за 2018 г. в размер на 1 300 000 лв.От тях 200 000 лв. са за довършителните дейности по новостроящия се катедрален храм „Св. Св. Кирил и Методий“ в гр. Ловеч, а 500 000 лв. - за довършителни дейности по новостроящия се храм „Св. Николай Чудотворец“ в гр. Бургас, кв. Меден рудник.С останалите 600 000 лв. ще бъде направен основен ремонт на Пловдивдска духовна семинария „Св. Св. Кирил и Методий“.С постановлението на правителството, храмовете и семинарията ще се превърнат в духовен център на областните градове, съчетавайки религиозна, просветна и социална дейност.", "date": "2018.10.17", "title": "1.3 млн. лв. дава правителството за храмове"}
{"url": "https://offnews.bg/politika/radan-kam-priatelite-malkite-ni-razlichia-shte-vi-pratiat-pri-polezni-690086.html", "text": "Днес, за пръв път от десетилетие, ние сме на път да се разделим завинаги. Това пише в писмо до своите \"консервативни приятели\" зам.-председателят на ДСБ Радан Кънев в блога си. В текста му се казва: Скъпи приятели (и го казвам без всякаква ирония),Гледам слайдовете на “спрялата” Алфа ТВ и си мисля за вас.С част от вас ни раздели отношението към новия проект на г-жа Кунева и Даниел Вълчев преди шест години. За кратко - днес всички знаете кой е Даниел. С други - отношението към Бойко преди три. Вярвам, че сега - докато му сърбате попарата - нямате никакво съмнение кой е той. С някои ни разделя само разбирането ви, че властта е ценност, на всяка цена. А с други - способността ви да намествате политическите си убеждения според временните настроения на мнозинството. Това е философия, която ми е чужда.И все пак, винаги съм бил убеден, че това, което ни събира, е много повече. Повече от десетилетие споделяме убеждението, че личната и икономическа свобода са основата на богатството и щастието на хората. Че без законност свободата няма шанс да даде своите плодове. Че единствената гаранция за свободна и правова България е в принадлежността ни към единна Европа и съюзите на Западния свят. И преди всичко - че тези ценности са невъзможни извън естествените ограничения, които християнската етична система и културната традиция на конституционната демокрация поставят пред поривите и страстите на тълпата, пред естествената склонност на човека да използва както властта си, така и безвластието на институциите, за да твори зло на другите, докато се стреми към изгода за себе си. Тази вяра в естествените ограничения, прочее, се нарича консерватизъм…Днес, за пръв път от десетилетие, ние сме на път да се разделим завинаги. Вместо да спорим как да преминем реката, да се озовем, враждуващи, на двата ѝ бряга. Да бъдем от двете страни, обикновени редници в една дълга и тежка борба, чийто изход ще определи как ще изглежда държавата ни, континентът ни, светът на децата ни, след няколко десетки години.Това би било тъжно. И не заради мен или заради вас - ние сме твърде незначителни в тази голяма игра. Тъжно, защото националният интерес на България ще загуби съюзници и ще спечели врагове там, където ги няма.Но би било, макар през сълзи, и доста смешно. Защото, нали ви казах, гледам слайдовете на Волен по партийната му телевизия. И искам да ви кажа, че той е много по-добър от вас в играта на полезните идиоти.Вие говорите за “консервативен и християнски ЕС” (и няма лошо) - но отборът, към който се стремите, иска да няма ЕС изобщо. И Сидеров печели.Вие говорите против бюрокрацията и корупцията на Брюксел - но отборът, към който се стремите, се състои от безкрайно по-бюрократичните и корумпирани национални правителства на Орбан, Салвини, Борисов и Бабиш, изпълнен от професионални крадци и мошеници. И в тази компания Волен се чувства, за разлика от вас, у дома си.Вие сте против прекаления либерализъм, който част от администрацията на ЕС опитва да наложи без демократичен процес, но отбора, към който се стремите, безогледно раздухва тоталните лъжи на кремълската пропаганда, които са много по-лесно смилаеми за съответната публика. И в този процес Волен е професор, а вие - тройкаджии във втори курс.Не, не можете да надцакате Волен и Шиши на техен терен. Консервативните сайтчета със спомени за мъдри мисли и стари военни маршове нямат никакъв шанс пред съвсем реалната, създадена днес, тук и сега машина за пропаганда на “Sputnik” и “Russia today”, която обучава и насочва авторите на черните слайдчета. В света на голямата лъжа вашите малки полуистини се губят и не носят полза. Уплашените, объркани хора, с чиито гласове се надявате да се върнете във властта, са готови да повярват, че Меркел иска да засели България с евреи и араби едновременно, а Валери е “човек на Сорос”. Не, откажете се. Това е загубена битка. Където вие издадете сайтче, Волен ще пусне телевизия. Където свенливо критикувате ЕС, той ще разкрие световния еврейски заговор. Където предложите малка популистка мярка, той ще обещае национализация. И не на последно място - където докоснете пръст, Волен ще целуне гъз.Гледах без злорадство как Дани Вълчев ви (и ни) изигра. С тревога гледам как ви мачка Бойко. Не ми причинявайте гледката как губите от Сидеров...И преди всичко - просто не сте добри в тази игра. Защото сте свестни хора и знаете, че със страховете на множеството не трябва да се злоупотребява. Ние сме от едно поколение.И всички помним: FEAR LEADS TO ANGER. ANGER LEADS TO HATE.  ", "date": "2018.10.17", "title": "Радан към приятелите: Малките ни различия ще ви пратят при полезните идиоти"}
{"url": "https://offnews.bg/sviat/19-dushi-sa-zaginali-pri-vzriv-i-strelba-v-kolezh-v-krim-video-obnov-690122.html", "text": "19 души са загинали при взрив и стрелба в кримския град Керч. Първият заместник на началника на Росгвардия Сергей Меликов определи експлозията в Политехническия колеж в град Керч като „терористичен акт“.„Трагичните събития, които се случиха в Керч, засягат и Росгвардия. Ние сме участници в изпълнението на онези задачи, определени ни като нормативна база. Мога да кажа, че подразделенията на Росгвардия изпълняват функции при изпълнение на последиците от този терористичен акт“, заяви Меликов пред журналисти, съобщава \"Фокус\".По думите му, в учебното заведение е задействано самоделно взривно устройство, което е било последвано от стрелба.Загиналите при инцидента са 19, а пострадалите – 52-ма, като 20 от тях са хоспитализирани с наранявания от различна степен.По-късно властите определиха случилото се като масово убийство. На място работят медицински екипи, полиция, спасители и инженери.\"Излязохме навън и след няколко минути започнаха взривове. Отначало на първия етаж, след това на втория етаж. Всички започнаха да викат, чухме стрелба. Звуците се приближаваха, започнаха да стрелят по студентите. Всички изтичахме в сградата, но там се включи противопожарната аларма\", разказва Виктория, свидетел на атаката пред РИА Новости. \"Започнахме да прескчаме оградата. Видяхме няколко ранени момичета. До нас простреляха момче. Той не можеше да върви сам, не можеше да си стъпи на крака. Пренесоха го през оградата. Част от студентите прескочиха оградата, друга част влезе в изоставена сграда, счупиха стъклата и влязоха там\", допълни тя. По-късно кримските власти обявиха, че нападателят е идентифициран като студента от четвърти курс Владислав Росляков. Той се е самоубил след нападението. Тялото му е намерено в библиотеката на втория етаж на колежа.Причините за нападението все още се изясняват.", "date": "2018.10.17", "title": "19 души са загинали при взрив и стрелба в колеж в Крим (видео, обновена)"}
{"url": "https://offnews.bg/politika/elena-joncheva-pravitelstvoto-e-v-agonia-boriat-se-za-postove-i-vlia-690089.html", "text": "\"Правителството е в агония. Тече битка за постове и разпределение на финансово влияние\".С тези думи депутатът от БСП Елена Йончева коментира поредния скандал между съпредседателите на \"Обединените патриоти\", които са част от управлението на страната - Волен Сидеров и Валери Симеонов. По думите ѝ правителството на ГЕРБ и патриотите е бедствие за България. \"Това правителство си отива, но то остава след себе си катастрофа във всяка една сфера, включително в здравеопазването\", добави тя.Йончева каза още, че битката на БСП оттук нататък ще бъде как да започне възстановяването на България.По-рано днес депутатите от НФСБ снеха доверието от лидера на \"Атака\" и председател на парламентартаната група на \"Обединените патриоти\" Волен Сидеров. Причина за това станаха надписите, които се излъчваха по партийната телевизия на Атака, според които вицепремиерът Валери Симеонов е човекът на Джордж Сорос в българското правителство.", "date": "2018.10.17", "title": "Елена Йончева: Правителството е в агония, борят се за постове и влияние"}
{"url": "https://offnews.bg/knigi/interesna-kniga-bezhanskata-kriza-i-balkanite-690087.html", "text": "На 10 октомври 2018 г. в Информационния център на Министерството на отбраната се състоя премиерата на колективната монография Бежанската криза и Балканите, 2015-2016 (съставители Александър Костов, Ирина Огнянова, Бисер Банчев, изд. Парадигма, 2018 г., 362 стр.).Изданието е резултат от изпълнение на проект „Съвременните Балкани и предизвикателствата пред България“, финансиран от Фонд „Научни изследвания“ - МОН и изпълняван от ИБЦТ – БАН. Ръководител на проекта е чл. кор. проф. дин Александър Костов.Тя е продължение на издадените през 2012 г., през 2015 и през 2017 г. колективни монография, посветени на актуалното развитие на Югоизточна Европа през ХХI век. Балканските реакции на „Бежанска криза са разгледани в няколко последователни и паралелни измерения през призмата на геодемографските процеси в света и в региона, историческото наследство, свързано с движения на големи маси хора на Балканите през предното столетие, реакциите на отделните държави и моделите на конфликт и взаимодействие между тях. Приложен е интердисциплинарен подход като проблемът е изследван от гледна точка на историята, политологията, международното право и социологията.Първият раздел поставя акцент върху глобалните измерения на проблема и търси отговор на въпроса по какъв начин бежанската и мигрантската криза от 2015-2016 година се вписва в глобалните миграционни процеси в Европа и света от края на ХХ и началото на ХХI век. Текстовете във втората част на монографията представят различните стратегии и тактики на балканските държави за справяне с мигрантската вълна.", "date": "2018.10.17", "title": "Интересна книга: Бежанската криза и Балканите"}
{"url": "https://offnews.bg/ikonomika/vlakove-hitachi-v-anglia-veche-se-obsluzhvat-ot-balgarski-lokomotiv-na-690090.html", "text": "Българският частен жп завод за производство на маневрени локомотиви \"Експрес Сервиз\" вече обслужва и британските пътнически влакове на компанията GWR (Great Western Railway). Русенското предприятие изнесе свой акумулаторен локомотив в новото депо на Hitachi в Stoke Gifford.Депото обслужва новите бимодални влакове Hitachi на пътническия оператор GWR (Great Western Railway).Това е четвъртият акумулаторен локомотив на \"Еспрес Сервиз\" в Англия и от русенската фирма не крият, че се надяват да оборудват и други депа с това безопасно и екологично решение.Маневрените машини на българския производител са изключително икономични и на практика оперативният разход за гориво е от порядъка на 2-3 лева за ден работа. \"Експрес Сервиз\" произвежда локомотиви за контрагенти от цял свят, сред които и клиенти от Швейцария, Китай, Бразилия, Германия, Литовските държавни железници и софийския Метрополитен. Държавната ни жп компания БДЖ обаче не е купила нито една машина от българския производител. Интересно е дали обяснението за това не е, че са изключително икономични и че от тях няма как да се краде нафта.", "date": "2018.10.17", "title": "Влакове Hitachi в Англия вече се обслужват от български локомотив на батерия"}
{"url": "https://offnews.bg/medii/televizia-alfa-vazstanovi-izlachvaneto-si-690092.html", "text": "Партийната телевизия Алфа възстанови излъчването си два дни и половина след като то бе прекъснато по воля на самата медия.Телевизията, която има лиценз за обществен оператор, прекъсна програмата си в неделя. На черен фон на екрана се изписваше надпис, който призоваваше за спирането да бъде попитано правителството.Набързо стана ясно, че нито една държавна институция, вкл. СЕМ, не е намесена в прекъсването на сигнала. Във вторник, отново чрез текстови съобщения от екрана, телевизията изсипа .Малко преди обед днес телевизията отново започна да излъчва.Междувременно от СЕМ коментираха, че не са информирани за спирането на \"Алфа\" и са изпратили запитване до медията.", "date": "2018.10.17", "title": "Телевизия Алфа възстанови излъчването си"}
{"url": "https://offnews.bg/ikonomika/ek-otpusna-sredstva-za-podpomagane-na-proizvoditelite-na-plodove-i-zel-690097.html", "text": "Европейската комисия одобри нова държавна помощ за сертифициране на стопанства в сектор „Плодове и зеленчуци\" по стандарта GLOBALG.A.P.\".Размерът на помощта е до 1 200 лв. с ДДС на бенефициент годишно и до 5 000 лв. на организация на производителите за дейности по сертифициране и удостоверяване въвеждането на добрите производствени практики.Подпомагането е насочено към малки и средни земеделски стопани и към признати групи на производители в сектор \"Плодове и зеленчуци\" за първоначално въвеждане на стандарта GLOBALG.A.P.Целта на помощта е чрез подкрепа на земеделските стопани да се оптимизира процесът по производство на качествени селскостопански продукти в сектора, да се намали използването на химически суровини и да се сведе до минимум вредното въздействие върху околната среда.Предвижда се схемата да се прилага до 31 декември 2020 г., след решение на Управителния съвет на Държавен фонд „Земеделие\".", "date": "2018.10.17", "title": "ЕК отпусна средства за подпомагане на производителите на плодове и зеленчуци"}
{"url": "https://offnews.bg/interviu/roditelskite-sreshti-sa-otzhivelitca-vsiako-uchilishte-ima-svobodata-690091.html", "text": "Г-н Стаматов, какво Ви провокира да предложите ?Тази идея ми хрумна преди доста време. С учителската колегия на училището, което ръководя, от няколко години – може би пет-шест – мислим в тази посока: че родителските срещи в този им вид, в който се събират големи групи хора на едно място и пред всички фронтално от учителя се очаква да изкаже за всеки ученик накратко нещата за неговото развитие, не се получават в правилната посока. И след всяка родителска среща, която обикновено продължава между два часа и два и половина, и двете страни не са удовлетворени, защото родителите очакват да се отдели повече време на всяко от децата, а учителят, преподавайки в 8-9 паралелки, препуска от клас в клас, за да изрази своето становище. Като прибавим факта, че електронната комуникация – не само електронният дневник – вече е силно напреднала, е видно, че в големите градове е изключително излишно събирането на родители и учители в този формат.Но спирането на необходимостта от родителски срещи не означава спиране на срещи с родители. По-скоро е необходимо да излезем от това клише, че е необходимо да загубим задължително времето на една голяма група хора по едно и също време на дадено място. Това клише, може би от 50-те години на миналия век, днес е тотално безсмислено. Днес родителят иска да му се разреши проблемът сега, в момента, за което използва всички възможни съвременни електронни начини за комуникация – имейл, обаждане, SMS, Viber – и очаква бързо разрешаване. Почти никой вече не чака да се съберем на едно място, да поставим даден проблем и да чакаме неговото развитие. И това е нормално – всеки вече живее доста динамично и бързо. За мен родителските срещи са голяма отживелица в този си вид и трябва да подходим доста гъвкаво и съвременно към днешната комуникация с родителите.В момента всеки класен ръководител и учител имат регламентирани часове за консултация – време, което все още родителите не използват ползотворно, за да се консултират с учителя или класния ръководител какви са плюсовете и какви са пропуските в подготовката на децата. Това време остава празно от работния ангажимент на учителя. Учителят е в училище, чака и много рядко са тези случаи, в които осъществява някакви контакти. А точно това е времето, в което всеки учител може да сподели много по-обстойно информацията за съответното дете или клас.Как да се организира работата така, че евентуално при спиране на общите срещи родителите да не получават достатъчно информация? Какво да се направи, ако те не могат да стигнат до училището в часа за консултация?Подобни фронтални конкретни срещи на родителя с учителя, които са всяка седмица в точно регламентирано време, са най-подходящото време за консултиране, защото в гимназиалния етап – имам предвид след седми клас – броят на родителите, които идват на родителска среща все повече намалява и се стига до почти нулево присъствие в 11. и 12. клас, а там също има какво да се каже и сподели с родителите.Задължителният характер на сегашните родителски срещи вече не работи и не е ефективен. В същото време, трябва да се сподели напредъкът на всеки ученик и евентуалната необходимост от наблягане по даден предмет или за акцент в неговата подготовка. Избягвам от думата „изоставане“, защото допускам, че всеки ученик напредва в своето развитие.Това, според мен и според много голяма група колеги, трябва да става в отделни дни от седмицата, но в никакъв случай при събиране на целия клас.Как ще смогнат учителите? Това са много ученици.Всеки учител има всяка седмица по един час. Това е така нареченият втори час на класа или час за консултация, който е регламентиран в неговото работно време. Още след 15 септември всеки учител изписва кой е този час, изнася се на видно място в училище, в сайта на училището и оттам достига до родителите, обикновено чрез електронния дневник веднага след началото на учебната година. На първата родителска среща винаги се споделя кога е този час за подобно консултиране и срещи. Това е времето, в което трябва да стане тази комуникация. В момента голяма част от родителите, които са силно заети – а бих казал, че те са 70-80% от хората в големите градове – са затруднени да присъстват на родителски срещи. Но пък при гъвкавост в консултациите по отношение на графика и съгласуване на свободното време на двете страни, нещата могат да се получат.При нас, например, всеки учител има служебен телефон, с който осъществява връзка при необходимост с всеки родител. Това е основната цел на тези телефони, които са получили колегите. Обикновено каним онези родители, чиито деца имат повече проблеми. Това е регламентирано като необходимост: след направени три забележки да поканим родителя за разговор - и се документира в съответните дневници за комуникация с родителите. Прави се за по-голяма група деца, които по някаква причина не са до такава степен послушни. За едно училище – което и да е то – броят на подобни срещи е между 15 и 20%. Има училища, където броят на тези деца е много по-голям.Споменахте липсата на интерес в 11. и 12. клас. В същото време, майка на ученик в начален клас ми сподели, че присъства на всички родителски срещи, но, уви, на тях не чува нищо за детето си, а за организационни въпроси и събиране на пари. Съгласете се, това дразни. Как срещите да не отблъскват родителите и те да не се чувстват използвани за покриване на различни нужди в училището?При нас много отдавна спря да се говори за финансовия елемент на родителските срещи – може би от четири, пет години, даже и повече. Най-вероятно на много места продължава да го има това като казус и проблем.При малките ученици – от първи до четвърти клас – необходимостта от родителска среща според мен е само в началото на учебната година. След това всеки ден родителят се среща с класния ръководител и с учителя в занималнята и получава ежедневна информация за подготовката на детето си. Сутрин оставя детето и за няколко минутки двете страни си казват това, което имат да си кажат, вечер е същото в другата група, в занималнята. Там комуникацията между родителя и учителя е до такава степен тясна и ежедневна, че наистина е излишно наличието на групови родителски срещи, на които родителите да се чувстват като на събрание на квартала, на входа или на каквото и да е.Колкото до събирането на пари, това е, първо, отживяла, след това – изключително лоша система, в която на родителските срещи се говори за пари. Изключвам ситуацията, на която на родителите все пак им се налага да събират средства за помагала и за допълнителни учебници, защото не всички класове са на едно ниво и в определени училища за да си много по-напред, трябва да учиш не само по общообразователния учебник, но да имаш и друг, който е на далеч по-високо ниво.Това ние сме го решили по следния начин: всеки клас има касиер и той осъществява с групата на класа тази необходима комуникация – за закупуване на помагала и учебници. Но това, мисля, че не е акцентът на майката, с която сте говорили. Въпреки всичко, подобни неща не трябва да бъдат тема на родителски срещи, а там да става дума за общността – какви потребности има даденият клас, какви са необходимостите от излизане извън училище, например за посещения на културни събития. В никакъв случай акцентът не бива да бъде насочен към пари.Как да се направи тази реорганизация на родителските срещи – необходимо ли е Министерството на образованието да разпореди нещо, или всяко училище може да реши въпроса самостоятелно, като избере и приложи модела, който смята за най-добре работещ?В момента няма регламент. И според мен не е добре да има регламент за сформиране на родителски срещи и тяхното провеждане. Всяко училище има свободата самò да създаде система, която да бъде най-ефективна за самото училище. Така че намесата на министерството би била изключително излишна. Това, което обаче министерството би могло да направи, е в посока квалификация на всички учители за съвременен разговор с родителите. Това е нещо, за което не е направено нищо във времето по различни причини. Обикновено винаги се говори за квалификация по отношение на методите на преподаване – да е по-интересно, да е по-интерактивно, но винаги остава на заден план комуникацията със самия родител. Това е доста специфично, защото едни са родителите в София, други са в едно малко селище с 1000 жители. Комуникацията и на двете места е важна, за да няма неудовлетвореност на родителите по отношение на представянето на развитието на детето. Тази комуникация трябва да бъде на съвременно, днешно ниво. Управлението на класа и управлението на комуникацията с родителите в много от случаите стои изостанала във времето, бих казал – 60-те, 70-те години на миналия век: поучителност, назидателност, авторитарност и нищо, нищо позитивно. А успешен е този класен ръководител, този учител, който успее да влезе в добрата комуникация с родителя и да не използва тези три негативни акцента.", "date": "2018.10.17", "title": "Родителските срещи са отживелица, всяко училище има свободата самò да ги отмени"}
{"url": "https://offnews.bg/politika/spored-nfsb-siderov-raboti-sreshtu-balgaria-no-koalitciata-ne-se-razp-690078.html", "text": "\"Интересите на Волен Сидеров са да защитава само интересите на Русия и да работи срещу България - в никакъв случай това не е патриотизъм\". Това казазам.-председателят на парламентарната група на \"Обединените патриоти\" и зам.-председател на НФСБ Валентин Касабов. По думите му обаче парламентарната група на патриотите \"засега не се разпада\". От партията засега нямали намерение да напускат управляващата коалиция.Той обясни, че поводът за  \"са поредните му лъжи в телевизията му и надписите, които вървят от вчера\". Касабов говори за надписите, които в момента излизат в ефира на партийната телевизия на \"Атака\". От снощи там въвдят няколко надписа, според които вицепремиерът Валери Симеонов е човекът на Джордж Сорос в българското правителство.\"Има поредица от лъжи и действия на Волен Сидеров срещу „Обединен патриоти\", срещу голямата коалиция и срещу България\", каза днес Касабов.\"След снемането на доверието, следващата стъпка е на Коалиционен съвет да се обсъди председателството на Волен Сидеров\", каза друг депутат от партията на Симеонов - Борис Ячев. Той коментира, че до решението се е стигнало защото през последните месеци Сидеров е атакувал не само Валери Симеонов, но и други министри.\"Телевизия „Алфа“ продължава да излъчва от вчера слайдове с клевети по отношение на вицепремиера Валери Симеонов и по отношение на други представители на управляващата коалиция, визирам Цветан Цветанов. Не можем да приемем клеветата, че Валери Симеонов е вицепремиер на Сорос\", заяви Борис Ячев.Според Ячев целта на Сидеров е да разбие управляващата коалиция. \"За интереса попитайте този, който стои в дъното на атаката\", каза той и добави, че \"коалицията е стабилна що се отнася до народни представители от НФСБ и вицепремиера Валери Симеонов\".\" Ако някой не е съгласен с действията на парламентарната група и с позициите на „Обединени патриоти“ в изпълнителната власт, негово право е да си търси политическо поприще\", добави Ячев.Третата партия в \"Обединените патриоти\" - ВМРО, обяви, че няма желание да взима страна \"в конфликта между НФСБ и Волен Сидеров\" и за тях е \" фундаментално важно единството на патриотичните сили\".\"Нямаме желание да вземаме страна в този конфликт. Достатъчно неприятно е, че между двама наши партньори има такова напрежение, търсим разговор на коалиционен съвет и се надяваме събитията да са обратими\", коментира депутатът от партията Искрен Веселинов.На въпрос дали има основания да се иска оставката на Волен Сидеров, той уточни, че в рамките на коалиционния съвет ще се води разговор за всеки един от проблемите.В понеделник телевизията на \"Атака\" спря предаванията си и на черен екран с бял надпис излизаше посланието: \"Телевизия \"Алфа\" спря. Питайте правителството защо\". От \"Атака\" запазиха мълчание за причината за спирането. Работещите в телевизията също не коментираха темата, а от СЕМ обясниха, че не са налагали глоби или други санкции на медията.", "date": "2018.10.17", "title": "Според НФСБ Сидеров работи срещу България, но коалицията не се разпада"}
{"url": "https://offnews.bg/obshtestvo/fandakova-naredi-vatreshen-odit-na-relsite-na-grafa-690099.html", "text": "Пълна проверка на обстоятелствата, довели до необходимостта от изменение на проекта за релсовия път по ул. „Граф Игнатиев“ в хода на изпълнение на строително-монтажните дейности, ще извършва дирекция „Вътрешен одит“ по заповед на кмета Йорданка Фандъкова. На 29 юни 2018 г. Специализираният експертен съвет по устройство на територията е разгледал искане от „Столичен електротранспорт“ ЕАД за необходимостта от преработка на проекта в частта „релсов път“. По реда на чл. 154 ал. 5 от Закона за устройство на територията експертният съвет е възложил изготвянето на нов инвестиционен проект, с който да се намерят решения за отводняването на релсовия път, промяна на кривите при ул. „Алабин“, така че трамваите да могат да се разминават без светофар, и цялостно решение за околорелсовата еластична виброизолационна система, в съчетание с носеща конструкция тип „плаваща плоча“, което е довело до промяна на един от влаганите материали, както и изпълнение на дренажна система, обяснява Фандъкова. Процедурата при замяна на материал е подробно разписана в Закона за обществените поръчки – изготвят се заменителни таблици и „анализна цена“. Цената на новия материал се доказва от изпълнителя и се одобрява от възложителя, Столична община.Столична община заплаща реалната пазарна цена, а не оферираната за материал, който няма да бъде вложен. Обществения интерес е да не бъде платено повече за нещо, което струва по-малко, при промяна на материалите, и това е разписано като процедура в договора, уточнява столичният кмет. ", "date": "2018.10.17", "title": "Фандъкова нареди вътрешен одит на релсите на Графа"}
{"url": "https://offnews.bg/politika/bsp-sofia-poiska-ostavkata-na-fandakova-690118.html", "text": "Поредният скандал, свързан с ремонта на столичната улица \"Граф Игнатиев\", е доказателство, че отговорността за всички проблеми по него, както и по извършените досега ремонти на ремонтите в София, я носи изцяло Столична община. По тази причина ние, общинските съветници от групата на БСП, настояваме кметът Йорданка Фандъкова да поеме персонално тази отговорност и да подаде оставка, заявяват в позиция, изпратена до медиите, от столичната структурата на БСП.  В позицията се казва още: Очевидно Столична община не разполага с необходимия административен капацитет, за да се справи с управлението на града. А вече стана ясно, че и безобразно нарушава Закона при провеждането на обществените поръчки, както и при реализирането на самия инвестиционен процес. В последните години сме свидетели на многобройните опити на управляващите в Столична община да прехвърлят отговорността за проблемите, свързани с ремонтите на ключови обекти в града, на инвеститора, на надзора, беше ни показвано как кметът Йорданка Фандъкова инспектира, след това смело заплашва със санкции и с прекратяване на договори. Днес обаче категорично стана ясно, че всъщност самите управляващи в Столична община стоят в основата на всички проблеми. В разследване на телевизия bTV беше показана скандална промяна на предмета на обществената поръчка, а именно - материал, който е използван за ремонт на трасето на столичната улица \"Граф Игнатиев\".  Това е драстично нарушаване на Закона за обществените поръчки. Тук вече не говорим нито за визия, нито за естетически критерии, нито за недовършен обект. Става въпрос за конкретно нагло нарушение на Закон, което е престъпление.Вече сме поставени пред хипотезата на една незаконно провеждаща се обществена поръчка с всички реални последици от това – не признаване на европейските средства с всички последващи негативи. И тук дори не става дума за репутационния риск. Става въпрос за възможни финансови щети по отношение на Столична община.Затова кметът Йорданка Фандъкова трябва персонално да поеме отговорността и да подаде оставка. Няма да приемем ново бягство от отговорност на кмета с възможността удобно да се скрие зад \"бушон\", за какъвто може да бъде използван заместник-кметът по транспорта Евгени Крусев. Няма да приемем и ново прехвърляне на отговорността на изпълнителя на обекта и несправедливо опетняване на строителния бранш в България.Настояваме и за ясни отговори от страна на кмета Фандъкова на два въпроса:1. На какво основание е променена виброизолационната подложка, която е елемент на обществената поръчка за ремонт на ул. \"Граф Игнатиев\" и заради която един от кандидатите за изпълнение на обекта е бил отстранен?  2. Вярно ли е, че този материал е бил закупен предварително, за да може да бъде вложен и от кого?Тъй като днешният скандал, свързан с ремонта на ул. \"Граф Игнатиев\", води до обосновани съмнения за наличие на престъпни действия, ние, общинските съветници от групата на БСП, настояваме съответните органи в лицето на Прокуратурата и на всички институции, имащи отношение към контрола и начина, по който се разходват европейски средства, да се самосезират и да направят необходимите проверки. Вярваме, че те ще извършат тези проверки и ще бъдат обективни в изводите си.Българското общество има нужда от това!София повече не може и не трябва да бъде заложник на личните интереси на управляващите от ГЕРБ!", "date": "2018.10.17", "title": "БСП София поиска оставката на Фандъкова"}
{"url": "https://offnews.bg/obshtestvo/balgaria-e-naj-zastrashenata-ot-bednost-darzhava-v-es-690125.html", "text": "България е страната с най-висок риск от бедност или социално изключване в Европейския съюз, сочат данни на Евростат за 2017 г. Според данните 38,9% от българите са застрашени от бедност при 22,5% средно ниво за ЕС.Държавата, в която са най-малко застрашени от бедност, е Чехия с 12,2%, следвана от Финландия с 15,7%. 41,6% от децата и 48,9% от хората над 65 години у нас са застрашени от бедност, показват данните на Евростат. По тези показатели сме съответно на предпоследно и на последно място в ЕС. При показателя за риска от бедност при децата на последно място е Румъния с 41,7%.Почти няма разлика за риска от бедност при жените и мъжете. Все пак жените у нас са заплашени от бедност в малко по-голяма степен - 40,4% при 37,2% при мъжете. 64% от безработните са заплашени от бедност. В същото време обаче от бедност са заплашени и 23,3% от работещите. По този показател България е на предпоследно място в ЕС. След нас е само Румъния, където 26,8% от работещите са заплашени от бедност. Според данните на Евростат от бедност са заплашени 23% от домакинствата с деца. При домакинствата без деца процентът е малко по-нисък - 21,9%.", "date": "2018.10.17", "title": "България е най-застрашената от бедност държава в ЕС"}
{"url": "https://offnews.bg/politika/kabinetat-dava-1-mln-lv-za-remonta-na-pravitelstvenia-earbas-690098.html", "text": "Кабинетът отпусна средства за базово техническо обслужване на правителствения Еърбъс A319, съобщиха от пресслужбата на Министерския съвет.Отпуснатите средства са 991 128 лева и отиват в бюджета на Авиоотряд 28. С тях ще бъдат покрити разходите по извършване на базово техническо обслужване на самолет Еърбъс A319.С цел поддържане на постоянна летателна годност, повишаване безопасността и сигурността на полетите, базовото техническо обслужване на самолет Еърбъс A319 се извършва периодично на всеки 2 години. От 28 май 2009 г., когато самолетът е приет за експлоатация в Авиоотряд 28, са извършени 5 базови технически обслужвания, като последното, правено през тази година, е с най-голям обем от изпълнени дейности и поради това, продължителността и стойността на прегледа е най-висока.Извършването на базово техническо обслужване осигурява продължаване на летателната годност, висока безопасност и сигурност на полетите със специално предназначение, като при неизпълнение на тези дейности самолетът трябва да бъде спрян от експлоатация.", "date": "2018.10.17", "title": "Кабинетът дава 1 млн. лв. за ремонта на правителствения Еърбъс"}
{"url": "https://offnews.bg/sviat/evropejskite-lideri-obsazhdat-brekzit-na-sreshta-na-varha-v-briuksel-690067.html", "text": "Европейските лидери обсъждат Брекзит, това е единствената тема през първия ден на Европейския съвет, който се провежда днес и утре в Брюксел.Срещата, която започва тази вечер, британският премиер Тереза Мей ще представи на останалите лидери британските виждания, след което Европейският съвет ще продължи във формат 27.Главният преговарящ Мишел Барние ще информира ръководителите за актуалното състояние на преговорите по споразумението за оттегляне на Обединеното кралство. Шансовете то да бъде постигнато са почти нулеви.Председателят на ЕС Доналд Туск вече подчерта, че по-вероятно от когато и да било е, да не се стигне до сделка, припомня БНР. ", "date": "2018.10.17", "title": "Европейските лидери обсъждат Брекзит на среща на върха в Брюксел"}
{"url": "https://offnews.bg/futbol/loko-sofia-se-razgranichi-ot-vandala-v-hiroshima-690096.html", "text": "Ръководството на Локомотив (София) осъди остро вандалската проява на фен на клуба в Хирошима. Както е известно, в понеделник \"Мемориалът на мира\" в поразения с атомна бомба в края на Втората световна война японския град осъмна с графит \"Локо София\".\"Ръководството на \"ФК Локомотив София 1929 АД\" остро осъжда вандалската проява с надписа \"Локо София\" върху Мемориала на мира в Хирошима.Подобни прояви на запалянковски страсти върху паметник на културата са крайно грозни и не хармонират с нашите разбирания за фенско поведение\", пишат от ръководството на клуба в декларация, разпространена от БТА.\"С възмущение посрещнахме новината за хулиганската проява срещу Паметника на мира в Хирошима. Намираме за възмутително и крайно неуместно изразяването на футболни пристрастия върху този световен паметник на културата на ЮНЕСКО в памет на жертвите на ядрените бомбардировки.Категорично осъждаме посегателството и поднасяме извинения на приятелска Япония\" - коментираха пък във вторник вечерта от българското външно министерство.", "date": "2018.10.17", "title": "Локо София се разграничи от вандала в Хирошима"}
{"url": "https://offnews.bg/politika/barekov-kani-karakachanov-i-simeonov-v-kishinev-gotov-da-im-plati-pat-690093.html", "text": "Лидерът на „Презареди България\" и член на европейското ръководство на консерваторите /АКРЕ/ Николай Бареков е готов да плати с лични средства пътуване на Красимир Каракачанов и Валери Симеонов до Кишинев. Целта е двамата като председатели на ВМРО и НФСБ да вземат участие в най-висшия форум на европейските консерватори, става ясно от съобщение на Бареков до медиите. С огромна тревога наблюдавам всекидневните скандали в консервативно-патриотичната част на българското управление. Оказва се, че искайки да направя добро за консервативната идея в България и в Европа, съм на път да разпадна цяло правителство на „стабилността\", без дори да присъствам на територията на България, а много често и на територията на европейския континент, пише Бареков. Той благодари на Сидеров и Атака, че откликнали на поканата му и \"ще присъстват на форума на консерваторите в Кишинев, на който ще представим идеята за създаване на голям консервативен блок, който да поведе битката срещу неолиберализма на предстоящите европейски избори\".Обръщам се и към колегите ми от България с молбата да не изпитват ревност към моята позиция, носеща ми легитимация в Европа, защото ще положа необходимите усилия опитът, натрупат в най-висшите консервативни среди, да бъде предаден на моите политически наследници в България, обещава Николай Бареков. ", "date": "2018.10.17", "title": "Бареков кани Каракачанов и Симеонов в Кишинев, готов да им плати пътя с лични средства"}
{"url": "https://offnews.bg/obshtestvo/pensioneri-izlizat-na-protest-pred-ms-690047.html", "text": "Протест, организиран от пенсионерски организации, ще се проведе днес пред сградата на Министерски съвет. Митингът им ще започне в 11 часа. Те искат от юли догодина минималната пенсия да стане 55% от минималната работна заплата, установена за същата година.Пенсионерите настояват още да се приеме закон за възрастните хора. Организатори на протеста са Съюз на офицерите и сержантите от запаса и резерва, Съюз на пенсионерите – 2004, Национално сдружение \"Гражданско общество в България\" и още десет организации. ", "date": "2018.10.17", "title": "Пенсионери излизат на протест пред МС"}
{"url": "https://offnews.bg/politika/prezidentat-i-saprugata-mu-zaminavat-pri-kralitca-elizabet-ii-690046.html", "text": "Президентът Румен Радев заминава днес за Великобритания, където ще бъде на тридневно работно посещение по покана на Нейно Величество кралица Елизабет II, съобщават от президентския прессекретариат.Държавният глава ще бъде придружаван от съпругата си Десислава Радева.Президентът и върховен главнокомандващ на Въоръжените сили ще посети щаба на Съюзното военноморско командване на НАТО-MARCOM в Нортууд, в което се планират и контролират всички морски дейности на Алианса. Румен Радев ще проведе среща с командира на MARCOM вицеадмирал Клайв Джонстън. Очаква се двамата да обсъдят съвместните операции и учения, в които България участва, както и сътрудничеството на Военноморските сили на България в рамките на НАТО.По-късно президентът Румен Радев ще се срещне с наши сънародници, живеещи във Великобритания.Утре българският държавен глава ще има аудиенция при Нейно Величество кралица Елизабет II. ", "date": "2018.10.17", "title": "Президентът и съпругата му заминават при кралица Елизабет II"}
{"url": "https://offnews.bg/obshtestvo/2000-nelegalni-imigranti-sa-preskochili-ogradata-za-6-mesetca-690070.html", "text": "2000 нелегални имигранти са прескочили оградата на границата ни с Турция за 6 месеца,  като се позовава на статистика на МВР. На браздата явно има опашка от преминаващи, тъй като в последната половин година властите са задържали 2000 души, а броят им расте.1142 от арестуваните са задържани във вътрешността на страната. Очевидно е, че всички те са успели да преминат през уж строго охраняваната гранична бразда. А със сигурност има и нелегално преминаващи, които избягват ареста и стигат безпрепятствено до Западна Европа, пише вестникът.Повечето .Статистиката на МВР за тази година доста сериозно се разминава с твърденията на управляващите за нулев натиск по границата. През юни премиерът Бойко Борисов се кълнеше, че у нас може да се влезе само през граничните пунктове. Данните на МВР обаче сочат тъкмо обратното - оттам се влиза най-рядко. Миналия месец 77 от общо 98-те хванати на вход са задържани на зелена граница, посочва още изданието.През април полицията е арестувала 148 граждани на трети страни. Почти половината от тях - 70, са установени едва след като се влезли у нас. Как са успели да преминат границата не става ясно, но през следващите месеци тези случаи са все повече.През август броят им вече е 311 от общо 458 задържани, а месец по-рано - 169 от 277. Последните публикувани данни за септември сочат общо задържани 464 души. 293 от тях са арестувани в страната. През май и юни се регистрира понижение и на общия брой задържани, и на заловените във вътрешността на страната. Процентът им обаче е все така голям. През май например са арестувани общо 106 души. Повече от половината от тях - 64 - във вътрешността на страната.През юни арестуваните са 108, 47 - далече от границата.Случващото се в България обяснява защо Европейската агенция за гранична и брегова охрана \"Фронтекс\", която има свои представители и по южната българска граница, отчете ръст от 40% на броя на нелегалните мигранти, които са влезли в ЕС през Турция или т.нар. Източен средиземноморски маршрут в първите девет месеца на годината спрямо същия период през 2017 г.Има рязък скок на незаконните преминавания на сухоземната граница на Турция. От началото на годината по този път в Европа са пристигнали 40 300 души, основно от Сирия, Ирак и Афганистан. \"Фронтекс\" отчита спад на мигрантите, които влизат в Стария континент през Средиземно море. Броят на чужденците, пристигнали оттам, е намалял с 1/3 спрямо същия период на 2017 г. и те вече са 100 100 души. Според \"Фронтекс\" основна причина за това е понижаването на миграционния натиск в централната част на Средиземно море, отчита още изданието.", "date": "2018.10.17", "title": "2000 нелегални имигранти са прескочили оградата за 6 месеца"}
{"url": "https://offnews.bg/temida/sadat-v-kipar-zasedava-po-deloto-za-falita-na-olimpik-690071.html", "text": "Започва делото за ликвидацията на застрахователя „Олимпик”. Процесът ще се гледа от съда в кипърската столица - Никозия, .Отнемането на лиценза на застрахователната компания от кипърския надзор засегна 200 хиляди българи и около 10 хиляди кипърци. Очаква се днес съдът да назначи постоянен ликвидатор.Властите в Кипър категорично отказаха да отговарят на въпроси как се е стигнало до фалита на компанията.bTV разполага с документ от сметната палата, според който още през 2015 г. одиторите са предупредили застрахователния надзор в Кипър, че „Олимпик” може да се изправи пред сериозни финансови проблеми.", "date": "2018.10.17", "title": "Съдът в Кипър заседава по делото за фалита на Олимпик"}
{"url": "https://offnews.bg/112/niakolko-rabotnitci-postradaha-pri-intcident-v-zavod-arsenal-690072.html", "text": "Няколко души са пострадали при инцидент в Арсенал, не е ясно какво е състоянието им, съобщава БГНЕС.Инцидентът се случил преди минути и е станал в Завод 3 на оръжейницата.Трима души за откарани в Центъра за спешна медицинска помощ. Общо пострадалите са петима, двамата са леко и не се нуждаят от медицинска помощ.Това е втори подобен инцидент в завода тази година. В същия .През 2016 година при голяма авария , а няколко бяха ранени. Официалната версия за инцидентите е производствена авария.Завод \"Арсенал\" е държавно дружество под шапката на Министерството на икономиката.Очаквайте подробности!", "date": "2018.10.17", "title": "Няколко работници пострадаха при инцидент в завод Арсенал"}
{"url": "https://offnews.bg/obshtestvo/nov-skandal-s-remonta-na-grafa-zaradi-smiana-na-podlozhkata-na-tramva-690068.html", "text": "Нов скандал избухна около ремонта на столичната улица \"Граф Игнатиев\". От организацията \"Спаси София\" настояват зам.-кметът по транспорт Евгени Крусев да подаде оставка, заради нередности със смяна на проектанта на трамвайното трасе и на вибрационната подложка за трамвайните релси. От организацията твърдят, че при подмяната на подложката се получава разлика в цената от 160 000 лева в полза на отхвърлената.Няма съществена разлика в цените на двата материала, контрира Крусев по бТВ. Материалът за ремонта се избира от експертен съвет, едни от най-изявените имена, обясни още Крусев. При одобрената промяна е сменен материалът и геометрията на железния път, която е важна за сигурността, обясни и инж. Илия Илиев, управител на проектантска фирма.В текста на \"Спаси София\" се казва:  Отговорили сме на австрийското посолство през август, заяви обаче Евгени Крусев, като показа документ в тв ефира. ", "date": "2018.10.17", "title": "Нов скандал с ремонта на Графа, заради смяна на подложката на трамвайните релси"}
{"url": "https://offnews.bg/futbol/ot-levski-uverili-stoianovich-che-shte-ima-dve-novi-popalnenia-prez-z-690073.html", "text": "От Левски са уверили треньора Славиша Стоянович, че ще може да привлече поне двама нови футболисти по време на зимната пауза, пише \"Тема спорт\".Специалистът вече е провел среща с шефовете относно януарската селекция. В интервю за сръбски вестник той обяви, че е дал изискванията си за подсилване на тима.Стоянович посочи, че в момента разполага с голяма бройка играчи, но иска тя да се увеличи и към нея да бъде добавена класа, за да може отборът да се бори за титлата. В момента Левски е лидер в класирането, като има аванс от 2 точки пред втория Лудогорец и 3 пред ЦСКА.Основната задача пред шефовете е да осигурят класен централен нападател. В момента Левски има петима такива - Станислав Костов, Илия Димитров, Сержиу Буш, Ривалдиньо и Луан Виана.От тях на ниво се представя само първият. Благоевградчанинът има 8 гола в 11 шампионатни мача. Той дели върха в листата на стрелците с Клаудиу Кешерю. Младокът Димитров, който има 1 гол - за 1:0 над Ботев в Пловдив, в момента лекува контузия.Същото е положението и с Буш и Ривалдиньо - те се възстановяват от контузии, но за разлика от юношата на клуба все още не са успели да реализират в Първа лига. Виана пък пристигна преди повече от месец, но не е в добра физическа форма и не е направил официален дебют.", "date": "2018.10.17", "title": "От Левски уверили Стоянович, че ще има две нови попълнения през зимата"}
{"url": "https://offnews.bg/temida/germania-ni-vrashta-severin-krasimirov-dnes-690066.html", "text": "Заподозреният за зверското убийство на русенската тв водеща Виктория Маринова – Северин Красимиров, се очаква да бъде върнат в България днес.Съдът в германския град Целе уважи искането на българската прокуратура 21-годишният мъж да бъде екстрадиран у нас. Красимиров не е възразил на връщането си. Германските власти са влезли в комуникация с правосъдното министерство, за да бъде уредено физическото предаване на Красимиров, съобщи бТВ. Очаква се той да пристигне в София с полет от Франкфурт, като през цялото време ще бъде конвоиран от служители на \"Съдебна охрана\".Красимиров ще бъде отведен в Русе, където ще му бъдат повдигнати обвинения за изнасилване и убийство, извършено с особена жестокост. Той даде показания пред съда в германския окръг Целе, в които потвърди, че е ударил Виктория, обясни, че не е искал да я убие и категорично отрече да я е изнасилвал. Северин трябва да бъдат разпитан и от българските разследващи органи. Трябва да бъдат назначени допълнителни експертизи, сред които особено важната - психиатрична. Негови близки казаха, че е умствено изостанал и че е приемал медикаменти, съобщи БНР. Експертите трябва да установят точно какво е състоянието му и може ли той да носи наказателна отговорност. Бившият съпруг на Виктория Маринова Свилен Максимов призова в ефира на Нова тв да не се търси отмъщение. Най-човешкото в момента е да искаме да си отмъстим, но нека превърнем гнева в нещо позитивно. Да спрем спиралата на насилието, Виктория би искала така, заяви той. ", "date": "2018.10.17", "title": "Германия ни връща Северин Красимиров днес"}
{"url": "https://offnews.bg/drugi/aleksandra-nacheva-specheli-olimpijsko-zlato-690065.html", "text": "Александра Начева спечели пети златен медал за България от младежките олимпийски игри в Буенос Айрес.17-годишната ни състезателка триумфира в тройния скок на турнира по лека атлетика в аржентинската столица, след като се справи с конкуренцията на испанката Мария Висенте. Двете имаха равен резултат записвайки по 13.76 метра в най-добрите си първи серии опити, но нашето момиче имаше преднина заради по-слабия попътен вятър (0,9 срещу 1,6 метра в секунда).Днес обаче Начева не остави съмнения в превъзходството си, след като постигна страхотния резултат от 13.86 метра във втория си опит с попътен вятър 1,4 метра в секунда, докато основната й конкурентка записа 13.67 и така зае второто място с общ резултат 27.43.Регламентът в турнира бе по-различен от обичайния в леката атлетика, тъй като крайното класиране се определя от сбора от двата най-добри резултата на състезателките след двете им серии опити, а Начева събра общо 27.62 и така се окичи със златното отличие. По този начин българката, която е световна шампионка при 20-годишните, донесе десети медал за България от младежката олимпиада.Страната ни вече има 5 златни, 3 сребърни и два бронзови, след като преди това титли в отборните мултинационални състезания спечелиха стрелецът Кирил Киров, бадминтонистката Мария Делчева и двойката акробати Мариела Костадинова и Панайот Димитров, а Костадинова и Димитров станаха шампиони и на смесени двойки. Адриан Андреев спечели сребро на двойки в тениса, вицешампион е и щангистът Христо Христов, а третото ни сребро дойде от Валентин Андреев. Бронзовите ни отличия са на Галя Шатова (вдигане на тежести) и Едмонд Назарян (борба). В последния ден от турнира по лека атлетика Веселин Живков зае 16-о място в крайното класиране на 200-метровия спринт с 21,47 сек. в днешните серии и общо 43,47.Приключиха и мултинационалните микс щафети в модерния петобой с наше участие. Двойката Зорница Стоилова/Шчаба Бом (Унг) зае престижното 11-о място в крайното класиране с 1086 т., докато тандемът Христо Панайотов/Екатерина Тарева (Киргизстан) се нареди 17-о място в окончателната подредба с 1057 т. По-късно тази нощ Татяна Воложанина ще завърши своите изпълнения в многобоя на художествената гимнастика, а Горяна Стоева ще се боксира на полуфинал срещу Адижат Гбадамоси от Нигерия.", "date": "2018.10.17", "title": "Александра Начева спечели олимпийско злато"}
{"url": "https://offnews.bg/politika/deputatite-na-valeri-simeonov-sneha-doverie-ot-siderov-690074.html", "text": "Народните представители от НФСБ снеха доверието от Волен Сидеров като председател на парламентарната група на „Обединени патриоти“. Това става ясно от позиция на Народните представители от НФСБ, изпратена до медиите.По повод поредното нарушение от Волен Сидеров на решението на Политическия съвет на Коалиция „Обединени патриоти“ от 11 септември 2018 г., с което „се одобрява и подкрепя дейността на представителите на Коалицията – членове на Министерския съвет“, подписано от тримата председатели на партиите от Коалицията, народните  mредставители от НФСБ заявяват, ще се представляват от заместникпредседателите на партията Валентин Касабов и Борис Ячев.От партията посочват, че публичните изявления и поведението на Волен Сидеров в страната и чужбина (вкл. в Русия) по никакъв начин не следва да се обвързват с ПП НФСБ.", "date": "2018.10.17", "title": "Депутатите на Валери Симеонов снеха доверие от Сидеров"}
{"url": "https://offnews.bg/obshtestvo/bez-voda-v-chasti-ot-4-stolichni-rajona-dnes-690020.html", "text": "\"Софийска вода” временно ще прекъсне водоснабдяването в части на столицата днес, съобщиха от дружеството. Подмяна на водомерен възел в с. Кокаляне налага спиране на водоподаването от 10:00 до 13:00 часа на местност „Дебело гуно“, местност „Бяла нива“, местност „Китката“; ул. „Държов дол“, ул. „Лъката“; кв. „Кокалянски ханчета“ – ул. „Буката“. Във връзка с подмяна на спирателен кран на бул. „Мадрид“ в кв. „Подуене“ се налага спиране наводоподаването от 09:00 до 21:00 часа на бул. „Мадрид“ от бул. „Евлоги и Христо Георгиеви“ до ул. „Черковна“ – нечетни номера.Поради подмяна на водомер на ул. „Войводина могила“ в кв. „Княжево“ се налага спиране на водоподаването от 09:30 до 16:30 часа на ул. „Полк. Стойно Бачийски“ от № 92 до № 122; ул. „Войводина могила“, от ул. „Поибрене“ до ул. „Звездица“; ул. „605-та“ ул. „Селище“; бул. „Цар Борис III“, от ул. „Владайско въстание“ до ул. „Войводина могила“.Изграждане на сградно водопроводно отклонение на ул. „Кукуряк“ в ж. к. „Овча купел“ налага спиране на водоподаването от 09:00 до 18:00 часа на ул. „Кукуряк“, от ул. „662“ до ул. „688“.", "date": "2018.10.17", "title": "Без вода в части от 4 столични района днес"}
{"url": "https://offnews.bg/tehnologii/svetovniat-lider-v-softuerite-za-optimizatcia-za-tarsachki-semrush-idv-690081.html", "text": "На 27 октомври тази година, от 10 до 15 часа, в Интер Експо Център, София ще се проведе първият уъркшоп на световната компания Semrush - лидер в софтуера за оптимизация за търсачки и анализ на конкуренцията онлайн. Събитието се организира с любезното съдействие на Serpact в България.Програмата на събитието ще започне с представяне на софтуера от Fernando Angulo - Head of International Partnerships at SEMrush и една изключително интересна тема: The meaning of Digital Strategy and practical insights on how to build one. В нея Фернандо ще покаже как се създава практически една успешна стратегия по дигитален маркетинг с помощта на софтуерните инструменти на Semrush.SEO експертите от  също ще представят свои теми, но този път свързани в последователност.Никола Минков ще представи Technical SEO with SEMRush Audit Tool in 2018, където той ще разясни в детайли как да подобрим сайта си на техническо ниво, така че търсачките да го обходят и иденксират по-добре, както и да се подобри значително потребителското преживяване по страниците на сайта.Дидо Григоров от своя страна ще представи темата: Content Marketing and Semantic Content Optimization with Semrush in 2018. Той ще даде детайлни насоки за как се създава качествена стратегия за съдържание за потребители и за търсачки, как да използваме инструментите на Semrush - SEO Content Template, SEO Writing Assistant, Gap Analysis, Keyword Magic Tool, Keyword Difficulty Tool, за семантична оптимизация на съдържание и подобряване на релевантността му по таргетирани заявки, както и значително подобряване на шанса за въвеждане в т.нар Featured Snippet на Google.Гост лектор на събитието ще бъде Любомир Попов, собственик на SEM.bg. По време на презентацията си той ще покаже на посетителите как да си създадат PPC ( Pay Per Click) кампания стъпка по стъпка, така че тя да бъде ефективна, като приложи най-добрите практики чрез информацията от инструментите на Semrush за всяка стъпка до създаване на цялата стратегия.Събитието ще завърши с панела Website Clinic, където ще се анализират уебсайтове със софтуера в реално време от Никола Минков и Дидо Григоров. Експертите ще дадат критични съвети за подобряване на обхождането на резултатите по техническите фактори за качествено оптимизиран сайт, най-добрите практики при създаването на стратегия и архитектура на съдържанието и създаване на самото съдържание и разбира се за подобряване на линк профила.", "date": "2018.10.17", "title": "Светoвният лидер в софтуерите за оптимизация за търсачки SEMrush идва в България благодарение на SEO агенция Serpact"}
{"url": "https://offnews.bg/obshtestvo/esenno-slantce-na-zapad-poveche-oblatci-v-iztochnata-chast-ot-stranat-690033.html", "text": "Повече облаци в източната част от страната, предимно слънчево време в Западна България, прогнозират синоптиците за днес. Максималните температури ще са между 20 и 25 градуса.По Черноморието облачността ще е по-често значителна. На отделни места, главно по южното крайбрежие, ще превали. Ще духа до умерен североизточен вятър. Максимални температури на въздуха ще са около 20-23 градуса, а сред вълните от 2-3 бала - до 18-20 градуса. В планините ще грее слънце, вятърът ще е до умерен, а термометрите ще се качат до 16 градуса на височина 1200 метра и до 9 градуса на 2000 метра. ", "date": "2018.10.17", "title": "Есенно слънце на запад, повече облаци в източната част от страната"}
{"url": "https://offnews.bg/futbol/dimitar-penev-vreme-beshe-da-se-znae-zashto-tezi-emblemi-niamat-iasno-690079.html", "text": "Легендата на ЦСКА Димитър Пенев коментира събитията около откупената емблема на \"червените\" в типичния си стил.Ето какво каза Стратега от Мировяне по време на празненството на Сашо Манов във Военния клуб по повод 90-годишния юбилей на служителя и дългогодишен журналист.\"Въпроса за емблемата трябва по-продължително да го коментираме. Време беше да се знае защо тези емблеми нямат яснота. Още при решаването на емблемата, все още другата емблема съществува.Не зная защо съществува другата емблема и как ще продължи от тук нататък. ЦСКА нямаше да стане по-богат, но щеше да стане по-богат, ако тези пари отиват в школите.Надявам се много от хората, които са работили и имат известни суми да получават, смятам, че всеки от тях ще отдели някой лев, пак да има помощ за школите\", каза Пенев.", "date": "2018.10.17", "title": "Димитър Пенев: Време беше да се знае защо тези емблеми нямат яснота"}
{"url": "https://offnews.bg/nashite-avtori/olimpijskata-distciplina-izbivane-na-zhurnalisti-690082.html", "text": "Хашоги го нарязали и го изнесли, нали така? Или не е така?Че знае ли, Бога ми, човекът - кого са нарязали и кого не са нарязали в наше време! Нищичко, Господи помилуй, не знаем ний, нищичко не ни е ясно, каквото ни кажат – на това веруваме и на това подаваме ухо и това ни е в тиквите!Защото дали са нарязали Хашоги в Истанбул или не са го нарязали и дали са го изнесли или са го оставили там – на дъската за рязане на журнилисти – това ний можем да научим само от други журналисти и от техните материали в пресата и така да се каже – в печата.М-да.Свобода на словото. Ще научим някои неща, ако има наоколо ненарязани и неизнесени журналисти от посолствата в Истанбул и непребити на крайбрежните алеи в Русе.Хашоги бил непримирим противник на принц Мохамад бин Салман. Имал лични конфликти с него.Това го научаваме от някой още неубит журналист.Когато пишеш за списание, вестник, сайт, когато работиш за телевизия, радио или каквато и да било друга медия...когато искаш да си независим пишещ и говорещ човек, който отразява, коментира, описва, анализира, разплита или заплита случаи от световната или местната оправия – ти си лесен човек!О, да.Лесен, защото обичаш да ядеш, да спиш и да си жив.Ще речете – като всеки друг! Да, но всеки друг отива на работа, работи на струга, с лопатата или със своята електронно-изчислителна машина и получава накрая надницата си или месечното си възнаграждение. И яде и пие на воля, радва се на плодовете на своя труд, защото те са полезни за него, но дважди по-полезни за тоя, който му е дал работата!А този, що пише или говори по телевизора син, той има за плодове на своя труд едни често доста горчиви дренки и глогинки...И те не се харесват на всички и понякога предизвикват на лицата на ядящите твърде кисели физиономии.Пишещият и говорещият, журналист и писател, коментатор и умник – често произвежда неща, които дразнят душевните стомаси и то най-вече на тия, които имат много и искат още повече.Но този, рекох вече, е лесен човек и ние само ще се посмеем и ще го оставим да се пече на слънце окачен на някой плет!Защото говорещият и пишещ човек, тоя, който иска да е правдив и да казва горчиви истини – той е:1. Хранещо се живо същество 2. Притежава уникалната способност да умира лесно при определени обстоятелства. 3. Наивно, но силно се стреми да запази живота си.И какво се прави в такива случаи?Имаме, да речем, известно количество такива – пишещи, говорещи, искащи да казват горчиви истини, да предизвикват кисели физиономии на лицата на саудитски принцове или на други ояли се типове. Те създават проблеми. Не оялите се типове, а пишещите и говорещите.И ние първо правим така – атакуваме ги по първа точка.Как? Ами лесно – правим така, че да стане ясно на тия – пишещите и говорещите горчиви истини – че няма да има какво да ядат, ако не пишат и говорят така, както трябва.Не плащаш с месеци на един пишещ и говорещ истини, унижаваш го, правиш всичко възможно той да не взема стотинка със своето писане и говорене. Даваш му, още повече, да се разбере, че неговото писане и говорене е пълно лайно и няма никакво значение!И той скоро ще се отучи от това писане и говорене на горчиви истини – и ще започне да пише и говори благи и двойно-маслени лъжи. Или въобще ще спре да пише, а камо ли – да говори. Ще се захване да дои овце в някое риалити или да пише проекти, та да дои европейските там както им викат (да речем – институции).Но има и гадове, казвам ви!Не спират да пишат и да говорят горчиви истини като им земеш храницата и ги оставиш на вода и слънчев лъч от небесата!Продължават, защото са жилави аскети, постници и йогини, кръвожадни вегани и безхлебници!Пишат и говорят, а ти не им давай пари колкото си щеш – те само се смеят и продължават да пишат и говорят горчиви истини – а последните десет лева са видели в джеба си преди половин година.Жилава и проклета гад, казвам ви – ти ги мориш от глад и унижения, а те продължават да си правят своето: казват и пишат от тия, очеизваждащите и горчивите нещица!(защото, запомнете, като не се плаща на един журналист – то е най-вече унизително; когато тропа по вратата и чака да вземе - пък не взима – това се прави не да се умори от глад, а най-вече да му се покаже колко нищожен и незначителен е; и как като нищо може да бъде уморен от глад!).И така – като ни се види така нанагорно с някой такъв жилав гад – който пише ли пише и говори ли говори въпреки глада и униженията – тогава се предприемат мерки по втора точка!Пишещият и говорещ горчиви истини е живо същество и има наивното и невинно намерение да остане такова – живо.Тогава ти взимаш един какъв да е друг пишещ и говорещ...или даже може и да е всякакъв – но важното е името му да се свързва с писане и говорене на неудобни неща...и го убиваш някъде или даже не някъде ами на конкретно място – я на крайбрежна алея, я в посолство в Истанбул.Хм, апропо, Истанбул се казва така, защото така викали на гръцки защитниците на града към 1453, когато отстъпвали, за да се скрият зад стените от турските пълчища: Ис тин полин! (Към града!)И като пречукаш и разчлениш някой пишещ и говорещ горчиви истини – веднага след туй правиш всичко възможно, та всички, които пишат и говорят горчиви истини да разберат това.А и всички хора да разберат това.А хората са сметкаджии. И пишещите и говорещите също. И веднага си правят сметката. И тя е следната: Пишеш и говориш горчиви истини+разгневяваш някой принц или който и да било друг крупен мръсник=намират те нарязан на парчета в чували или обезобразен на някоя крайбрежна улица.И ти започваш, както си пишеш и говориш, и предъвкваш кора кашкавал от миналата седмица, да си мислиш колко тъжно ще изглеждат повехналите цветенца на малкия ти гроб, сутрин......И някак ти става едно такова – тъжно и космично... И със замах се отказваш от цялото това писане и говорене на тъжни и горчиви истини – защото ти е омръзнало все ти да си убит и преебан и гладен и заплашен и прецакан...Въобще: Защо все аз, защо все аз!? – казваш си.И отиваш да садиш лук в някое риалити или да газиш лук в някоя държавна институция.И после с носталгия си спомняш за героичните времена, когато си писал и говорил горчиви истини и си рискувал пълнотата на стомаха си и целостта на кожата си. И си казваш: Ах, ах, какъв глупак бях!Та така с пишещите и говорещите.А дали са нарязали горкия Хашоги...това ще разберем от тия, които пишат и говорят горчиви истини......или от тия, които искат да ги наплашат. До смърт.", "date": "2018.10.17", "title": "Олимпийската дисциплина избиване на журналисти"}
{"url": "https://offnews.bg/112/zapechataha-za-nerednosti-dve-avtoshkoli-vav-vratca-690083.html", "text": "След извършени проверки на всички автошколи на територията на област Враца, два центъра за подготовка на шофьори са запечатани за установени нередности, съобщават от полицията във Враца.Проверките бяха планирани и проведени по идея на ръководството на ОД МВР Враца и в тях се включиха служители на сектор „Противодействие на икономическата престъпност“ при ОД МВР Враца, представители на Изпълнителната агенция „Автомобилна администрация“-София и НАП - Велико Търново.Запечатаните автошколи са на територията на гр. Враца. Проверяващите са установили нередности във водената документация при подготовката на водачите, което поставя въпроса, дали записаните за обучение са преминали реална теоретична подготовка в двете школи. При проверките си в двата пункта, в дните и часовете обявени за теоретична подготовка, проверяващите не са установили воденето на такава, както и липсата на курсисти.Проверена и иззета е водената в центровете документация, която ще бъде задълбочено проверена и анализирана. Ще бъдат проверени и финансовите постъпления и начина на тяхното отчитане пред НАП. Съставени са актове и са издадени заповеди за принудителна административна мярка.Двете школи са запечетани.Извършените проверки на територията на област Враца имат за цел да проверят качеството на обучението в школите за шофьори, а една от причините е зачестилите катастрофи с жертви и пострадали в област Враца.", "date": "2018.10.17", "title": "Запечатаха за нередности  две автошколи във Враца"}
{"url": "https://offnews.bg/obshtestvo/naprezhenie-v-plovdiv-butat-nezakonni-kashti-izdignati-varhu-kanal-690084.html", "text": "Събарянето на незаконни къщи в пловдивския квартал \"Шекер махала\" започва местната власт.Акцията се провежда, след като за някои от нелегалните обекти години наред общината е водила дела и решението за премахването им, е одобрено от съда преди дни. Полицейското присъствие в района е засилено, съобщи Нова тв. От рано сутринта се събраха недоволни хора, които казаха, че няма да позволят на багерите да съборят домовете им.В махалата пристигнаха два булдозера и множество камиони, които ще премахнат незаконните постройки днес. Част от обитателите, на постройките, са започнали сами да събарят домовете си, още преди да дойдат машините.Ромите откровено споделиха, че не плащат данъци, а само ток и вода.Засега ще бъдат бутнати 10 незаконно построени къщи, но се очаква разрушаването на постройките в махалата да продължи. “Незаконните постройки са общо 20 на брой. Навремето тук имаше канал, който беше покрит преди десетина години. След това, изникнаха и постройките върху него. Има пропадане на канала, запушване, а водата не може да се изтича“, обясни кметът на район “Северен“ в Пловдив.", "date": "2018.10.17", "title": "Напрежение в Пловдив, бутат незаконни къщи, издигнати върху канал"}
{"url": "https://offnews.bg/politika/radev-nalozhi-veto-na-zakona-za-darzhavnata-sobstvenost-690075.html", "text": "Президентът Румен Радев наложи вето върху част от Закона за изменение на Закона за държавната собственост, приет от 44-то Народно събрание на 10 октомври 2018 г.Справедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения. Поради това законовите правила трябва ясно и точно да регулират разпореждането с държавната собственост.С приетия закон се създава възможност за скрита приватизация на дружества от забранителния списък по Закона за приватизация и следприватизационен контрол.Президентът налага вето с разбирането, че е недопустимо правната уредба да се превръща от средство за защита в законодателни решения, които увреждат обществения интерес.Мотиви към ветото:", "date": "2018.10.17", "title": "Радев наложи вето на закона за държавната собственост"}
{"url": "https://offnews.bg/112/shestima-sa-postradalite-pri-intcidenta-v-arsenal-690077.html", "text": "Шестима души са пострадали при  в „Арсенал“, съобщава \"Фокус\", като се позовава на ръководството на завода.От там поясняват, че инцидентът е станал при локално запалване, причините за което се изясняват.И шестимата пострадали са мъже, те са откарани в Спешния център на Казанлък.Единият от пострадалите е в по-тежко състояние, но без опасност за живота. Останалите са с различни повърхностни наранявания, също без опасност за живота.Пострадалите са на възраст от 23 до 60 години: Димитър Д., Михаил Б., Десислав И. Георги Г., Румен П. и Митко С.Най-тежко е пострадал 23-годишният Димитър Д.Няма опасност за разрастване на аварията, уточняват от завода.Това е втори подобен инцидент . В същия Завод 3 през март при пожар загина един работник.През 2016 година при голяма авария загинаха двама души, а няколко бяха ранени. Официалната версия за инцидентите е производствена авария.Завод \"Арсенал\" е държавно дружество под шапката на Министерството на икономиката.", "date": "2018.10.17", "title": "Шестима са пострадалите при инцидента в Арсенал"}
{"url": "https://offnews.bg/obshtestvo/sv-prorok-osia-predskazal-mnogo-na-izrailskia-narod-690021.html", "text": "Църквата почита днес Свети пророк Осия. Той пророкувал много за израилския народ. Осия му предсказвал големи бедствия от враговете, асирийски плен и после обръщане към Бога, края на Аароновото свещенство и старозаветните жертви , а също и завръщането на младенеца Иисус от Египет, Неговото възкресение на третия ден и победата Му над смъртта.Всички тези пророчества са записани от Осия в неговата книга, която се състои от 14 глави. Като изречени чрез Светия Дух, всички те се нареждат сред другите боговдъхновени книги на Свещеното Писание.Пророк Осия живял дълги години и в дълбока старост починал 820 години преди Рождество Христово, като е погребан с мир. ", "date": "2018.10.17", "title": "Св. пророк Осия предсказал много на израилския народ"}
{"url": "https://offnews.bg/politika/ninova-pokaza-vizia-za-balgaria-na-ruskia-poslanik-690101.html", "text": "Председателят на НС на БСП се срещна днес с Н.Пр. Анатолий Макаров извънреден и пълномощен посланик на Руската федерация.По време на разговора бяха обсъдени двустранните отношения между България и Русия, както и възможностите за задълбочаване на икономическото сътрудничество между двете държави. В рамките на разговора бе дискутирана и възможността България да бъде мост в отношенията между Русия и Европейския съюз. Корнелия Нинова представи на посланик Макаров проекта \"Визия за България\", като ключов документ в алтернативната управленска програма на БСП. Корнелия Нинова уточни, че \"Визия за България\" поставя акцент върху формирането и въвеждането на ефективни политики, които са в интерес на българските граждани. Председателят на БСП изтъкна, че проектът внася нова перспектива в образованието, науката, здравеопазването и икономиката, като поставя и приоритети в областта на вътрешната сигурност, обществения ред и външната политика. ", "date": "2018.10.17", "title": "Нинова показа Визия за България на руския посланик"}
{"url": "https://offnews.bg/futbol/stotitci-uvazhiha-iubiliara-sasho-manov-690100.html", "text": "Директорът на Музея на спортната слава на стадион \"Българска армия\" Александър Манов беше уважен от стотици приятели на своя 90-годишен юбилей, който той отпразнува във Военния клуб в София - мястото, на което е основан ЦСКА през 1948 година, информира официалният сайт на клуба.На рождения ден присъстваха представители на ръководството и феновете, червени легенди, футболистите от първия отбор, заедно със старши треньора Нестор Ел Маестро и неговия щаб и представители на всички клубове от ОСК ЦСКА.Във Военния клуб беше и цялото семейство на бате Сашо, включително и правнукът му Виктор, който е едва на два месеца.Доайенът на спортната журналистика Александър Манов отразява успехите на състезателите по всички видове спорт на ЦСКА още от създаването на клубовете, след което започва работа в любимия ЦСКА и вече повече от 3 десетилетия е част от голямото червено семейство.Той получи поздравителни адреси от министъра на спорта Красен Кралев, Министерството на отбраната и 68-ма бригада “Специалните сили”.", "date": "2018.10.17", "title": "Стотици уважиха юбиляра Сашо Манов"}
{"url": "https://offnews.bg/bojni/menidzharat-na-habib-sravni-konar-s-prostitutka-690106.html", "text": "Продължават словесните престрелки между лагерите на звездите от UFC Хабиб Нурмагомедов и Конър Макгрегър.Двамата се сразиха на ринга в Лас Вегас, като победата грабна дагестанеца с руски паспорт, след като успя да задуши ирландската звезда в четвърти рунд. Няколко дни след мача Макгрегър поиска реванш, но от лагера на Нурмагомедов засега отказват, като отклониха предложението за хонорар от 15 млн. долара.\"Всички обсъждат реванш, но Конър се предаде в боя. Как да му дадеш реванш?\", каза мениджърът на Хабиб Али Абдел Азис пред TMZ.\"Знаете ли кое ме дразни най-много? Не приказките му за мен или Нурмагомедов. Дразня се от репликата му, че всичко било просто бизнес. Конър е проститутка. Готов е на всичко за пари. Това съм го казвал и друг път. Не съм си сменял мнението\", заяви агентът.\"Бизнесът си е бизнес. Ако реваншът донесе пари на Хабиб и той го поиска, ще има. Все пак няма да се бия аз, а той. Ще се опитам да направя всичко, което поиска като условия, защото той ми е и приятел, освен клиент\", заявява още мениджъра.", "date": "2018.10.17", "title": "Мениджърът на Хабиб сравни Конър с проститутка"}
{"url": "https://offnews.bg/politika/pravitelstvoto-prie-zakona-za-horata-s-uvrezhdania-690103.html", "text": "Правителството одобри проект на Закон за хората с увреждания, с който се уреждат обществените отношения, свързани с насърчаването, защитата и гарантирането на равноправното и пълноценно упражняване на техните права. С предлаганата нормативна уредба по нов начин се дефинират областите и средствата за необходимата подкрепа за социално приобщаване на хората с увреждания.Проектът на Закон за хората с увреждания въвежда нова индивидуална оценка, която е комплексна и ще отразява потребностите на човека с увреждане, изследвайки неговото здравословно състояние, функционалните затруднения и наличието на бариери при изпълнение на ежедневните му дейности, както и вида на необходимата подкрепа.От 1 януари 2019 г. на хората с увреждания над 18 годишна възраст ще се предоставя месечна финансова подкрепа, която ще компенсира разходите, породени от увреждането и представлява сума, в зависимост от степента на увреждане. Размерът на финансовата подкрепа ще се определя в зависимост от линията на бедност. През 2019 г. хората с над 90% степен на увреждане с право на чужда, които получават социална пенсия за инвалидност, ще получават 57% от линията на бедност или 198 лв. на месец.Със законопроекта се предвижда от 1 януари 2021 г. да се създаде Държавната агенция за хората с увреждания като нова структура към Министерския съвет. Тя ще изготвя индивидуалната оценка на потребностите на хората с увреждания и ще има водеща роля при координацията на цялостната държавна политика за техните права. Новата структура ще е правоприемник на сегашната Агенция за хората с увреждания. Към нея ще бъдат насочени служители от Агенцията за социално подпомагане, които до настоящия момент изпълняват политиките по социално-икономическа защита на хората с увреждания.Предвижда се разработване и изпълнение на Национална програма в подкрепа на работодателите за финансиране на дейности по приспособяване и/или оборудване на работни места и осигуряване при необходимост на достъп до тях, с цел стимулиране и подпомагане на работодателите за наемане на хора с трайни увреждания. С проекта на Закона за хората с увреждания се регламентира защитената заетост за хора с тежки и множество увреждания. Предвижда се създаване на центрове за защитена заетост, като механизъм в подкрепа на трудовата интеграция на хора с тежки и множество увреждания.Предвижда се изграждане на информационна система за хората с увреждания, която да служи за наблюдение и анализ на социално-икономическия статус на хората с трайни увреждания, за планиране на дейности, свързани със задоволяване на индивидуалните им потребности и за разработване на секторни политики. Информационната система ще поддържа профил на всеки човек с трайно увреждане с възможност за индивидуален достъп до персоналните данни за лицето чрез идентификация по реда на Закона за електронната идентификация.Със законопроекта се създават възможности за публично финансиране на проектен принцип на дейности за изграждане на достъпна среда, с цел премахване на съществуващи пречки и прегради пред достъпността и в подкрепа на мобилността на хората с увреждания, по реда на Национална програма за достъпна жилищна среда и лична мобилност.Предвижда се от 01 януари 2020 г. финансирането и предоставянето на помощни средства, приспособления, съоръжения и медицински изделия за хората с увреждания да премине към системата на здравеопазването.", "date": "2018.10.17", "title": "Правителството прие Закона за хората с увреждания"}
{"url": "https://offnews.bg/tenis/nadal-ne-triabva-da-sravniavat-rodzhar-s-men-a-s-rod-lejvar-690076.html", "text": "Световният номер при мъжете Рафаел Надал смята, че Роджър Федерер напълно справедливо е определян за най-добрия тенисист в историята.\"Не ми е неприятно, когато другите говорят за това. Аз съм първият, който го казва. На 100 процента съм сигурен, че е справедливо да определят Роджър за номер 1.Другите тенисисти трудно ще повторят неговите постижения. Не съм гледал Род Лейвър, който също има големи успехи. Когато се говори за най-добрите в историята, трябва да сравняват не мен и Роджър, а Род Лейвър и Роджър.Винаги повтарям същото - всички говорят само за турнирите от Големия шлем, а тенисът не се изчерпва с тях. Роджър има изключителни рекорди и извън тези състезания\", каза Надал. В момента Федерер има 20 титли от Големия шлем, а Матадора и Новак Джокович са веднага след него съответно със 17 и 14.", "date": "2018.10.17", "title": "Надал: Не трябва да сравняват Роджър с мен, а с Род Лейвър"}
