{"url": "https://offnews.bg/sviat/orban-zavede-chak-noris-na-kontrateroristichno-obuchenie-v-ungaria-vi-692869.html", "text": "Унгарският премиер Виктор Орбан заведе холивудския актьор Чък Норис на контратерористично обучение по време на визитата на звездата в Унгария като част от благотворителна инициатива. Орбан закара актьора с автомобил до мястото на обучението, което беше запечатано от видео, качено на Фейсбук страницата на премиера. Видеото показва и разговора между двамата, в който Орбан казва на Чък Норис, че всъщност той е \"уличен боец\" и е отраснал в малко село, като покани звездата при следващата си визита в Унгария да го посети. Двама обсъждат и управлението на Унгария, като Чък Норис сравнява Орбан с Доналд Тръмп. \"90% казват за мен негативни неща. Либералите ме мразят\", казва Орбан. Чък Норис го пита \"Като Тръмп ли?\", на което премиерът отговаря \"Малко повече\". След като наблюдава тренировката пък Чък Норис казва, че това е най-доброто обучение, което е виждал. ", "date": "2018.11.28", "title": "Орбан заведе Чък Норис на контратерористично обучение в Унгария (видео)"}
{"url": "https://offnews.bg/futbol/bivsh-saotbornik-i-priatel-na-berbatov-okachi-butonkite-692852.html", "text": "Бившият нападател на Тотнъм и националният отбор на Ирландия Роби Кийн, официално прекрати кариерата си. Той е автор на 325 гола в 737 мача с екипите на Уулвърхемптън, Ковънтри, Интер, Лийдс, Ливърпул, Селтик, Уест Хям, ЛА Галакси, Астън Вила и Атлетико Калкута.Бившият капитан на Ирландия е и рекордьор по мачове и голове за страната си, записвайки 146 мача и 68 гола до отказването си през 2016 година. Кийн играе за кратко и във Вила, където бе съотборник със Стилян Петров.\"\", каза Кийн.", "date": "2018.11.28", "title": "Бивш съотборник и приятел на Бербатов окачи бутонките"}
{"url": "https://offnews.bg/ikonomika/za-sedma-poredna-godina-biaha-otlicheni-naj-dobrite-balgarski-firmi-692855.html", "text": "На тържествена церемония в галерия Софийски арсенал бяха връчени ежегодните награди в престижния конкурс „Най-добра българска фирма на годината“. Надпреварата отличава за седма поредна година най-успешните български компании. Организатор е Първа инвестиционна банка (Fibank), която си е поставила за цел чрез него не само да популяризира българския бизнес, но и да представи най-впечатляващите и устойчиви модели на предприемачество, за да могат те да се превърнат в еталон и вдъхновение. Победителите сред близо 300 фирми участници бяха определени от жури в състав: г-н Чавдар Златев, главен директор Корпоративно банкиране, член на УС на Fibank и Изпълнителен директор, Кънчо Стойчев – социолог, президент на световната асоциация Gallup International и председател на Съюз „Произведено в България“, финансистът Емил Хърсев, издателят на „24 часа“ Венелина Гочева, Лъчезар Богданов – управляващ партньор  „Индъстри уоч“, Йордан Матеев – Изпълнителен директор на Сдружението за модерна търговия и Ваня Манова - мениджър на Mastercard за България и Македония. В своите оценки журито се ръководеше от критерии като устойчиво развитие, възможности за справяне в конкурентна среда, потенциал за навлизане на нови пазари и иновативност. Всички участвали в конкурса компании имат български капитал, български мениджмънт и представляват български бранд.  Първа награда за „Средна и голяма фирма“ спечели „Прогрес“ АД – фирма със 100-годишна история в производството на висококачествени технически отливки от чугун. „Велпа“ ЕООД - производител на велпапе и опаковки, зае второто място в категорията. „Радиком“ ЕООД, които произвеждат подправки, нишестета, зърнени закуски и готови хранителни смеси, са трети в надпреварата.  Призът за най-добра компания в категория „Микро и малка фирма“ отиде при троянската мебелна фабрика „Гадевски“ ООД, която има дългогодишен опит в производството на маси и столове от масивна дървесина и изнася за цяла Европа. Нейни подгласници са „Палинико“ ООД - производител на поръчкови редуктори, зъбни колела и всякакъв вид задвижващи елементи, и „Ивелико“ ЕООД – млада компания, която разработва софтуерни продукти и услуги.  „Мобайл Системс“ ООД спечели наградата на публиката чрез онлайн гласуване. Компанията е на пазара за разработка на софтуерни приложения от 2001 г., а основният продукт на фирмата - OfficeSuite, се ползва от над 300 млн. потребители по цял свят.Призът „Най-успешна българка в бизнеса“, с който организаторите от Първа инвестиционна банка от миналата година стимулират жените предприемачи у нас, отиде при Симона Сребранова – управител на „Симонас Кардс“ ЕООД, водещ производител на идентификационни, банкови и гифт карти. Сред номинираните тази година почти 300 фирми има много предприятия за мебели и текстил, за елементи и оборудване в машиностроенето, софтуерни и телекомуникационни компании, строителни, инженерингови и проектантски фирми. В състезанието по традиция се включиха много производители на хранителни продукти и напитки, търговци на едро и дребно, земеделски производители и транспортни фирми.", "date": "2018.11.28", "title": "За седма поредна година бяха отличени най-добрите български фирми"}
{"url": "https://offnews.bg/kultura/kraliat-na-valsa-andre-rijo-otnovo-v-balgaria-prez-iuni-692842.html", "text": "Андре Рийо и неговият оркестър „Йохан Щраус” се завръщат в България. Кралят на валса представя изцяло нова програма в „Арена Армеец” на 8 юни 2019г., 20:00ч.През юни тази година холандският цигулар представи спектакъла си пред близо 22 000 български почитатели на два концерта в София, като се превърна в първия изпълнител, продал зала „Арена Армеец” за три дни., казва Андре Рийо.С повече от 100 представления на година Рийо предоставя перфектно забавление със световноизвестни мелодии, поднесени с финес и с очарователното му чувството за хумор, и с участието на международни солисти от най-висок клас. Заедно с 60-те музиканти от неговия оркестър „Йохан Щраус”, който е най-големият частен оркестър в света, харизматичният холандец обикаля петте континента повече от 30 години.Световното турне на Андре Рийо премина през САЩ и Канада, Аржентина, Астралия и ще приключи през декември във Великобритания. Четири екипа се грижат за поддръжката, маршрутите и транспортирането на тази огромна продукция от континент на континент – сценичните конструкции, фантастичните декори, техника, инструментите и приказните костюми на музикантите.Продал над 40 млн. CD и DVD копия, отбелязал 30 първи места в различни класации и с над 500 платинени награди, Андре Рийо е наистина „маестрото на масите”, за какъвто го провъзгласява New York Times. Неговите видеа достигат милиарди гледания в YouTube. Повече от 3 700 000 са последователите на „Краля на валса” във Facebook.През юли 2018 година Андре Рийо изнесе за пореден път своите годишни концерти на открито в родния му Маастрихт. За първи път за 13-те концертни вечери повече от 150 000 негови почитатели от над 80 страни присъстваха на пищните спектакли на централния площад Фрайтхоф. Тази година е събрал над 700 000 зрители на концертите си, като така 2018 се превръща в най-успешната година в кариерата му, а Рийо – в един от най-аплодираните артисти в света. са в продажба в системата на Ивентим.", "date": "2018.11.28", "title": "Кралят на валса Андре Рийо отново в България през юни"}
{"url": "https://offnews.bg/obshtestvo/noi-otnovo-konsultira-sanarodnitcite-ni-v-gartcia-692850.html", "text": "В град Кавала, Гърция, се проведе консултационен ден по въпросите за социалното осигуряване и преноса на осигурителни права в Европейския съюз за българите, живеещи и работещи в градовете Кавала и Ксанти и околностите.Нашите сънародници се интересуваха основно от условията за придобиване на право на българска пенсия, зачита ли се гръцкият стаж при определянето на правото на нея, възможностите за ранно пенсиониране, изискванията за стаж при отпускане на пенсия у нас и възможността за заплащане на осигурителни вноски при недостигащ стаж.Поставени бяха и въпроси, свързани с правилата на координация на системите за социална сигурност, съдържащи се в европейските регламенти и прилагането им съобразно конкретиката на всеки един случай.На разположение на заинтересованите лица бяха експерти от териториалните поделения на Националния осигурителен институт (НОИ) в Благоевград и Кюстендил, ръководени от Илиан Георгиев, директор на териториалното поделение на НОИ в Благоевград. Първият екип отговаряше на въпроси свързани с пенсии, а вторият на въпроси от областта на краткосрочните плащания.От посолството на България в Атина участие взе Димитър Божилов, ръководител на службата по трудови и социални въпроси. Предварителната подготовка на проявата се осъществи в сътрудничество между НОИ, Генералното консулство на България в Солун и дружество „България“ в Кавала.През октомври т.г. подобен консултационен ден по въпроси, свързани с правилата за получаване на пенсия в южната ни съседка, бе проведен в Солун.", "date": "2018.11.28", "title": "НОИ отново консултира сънародниците ни в Гърция"}
{"url": "https://offnews.bg/sviat/putin-za-intcidenta-v-kerchenskia-proliv-provokatcia-organizirana-ot-692858.html", "text": "Руският президент Владимир Путин обвини за сблъсъка в Керченския пролив в неделя украинския президент Петро Порошенко. Той обяви, че случилото се е \"провокация, организирана от сегашната власт, включително от действащия президент, в навечерието на президентските избори в Украйна\", съобщи РИА Новости.\"Рейтингът на действащия президент е много нисък. Има шанс да не стигне даже до втория тур и затова трябва да направи нещо, за да обостри ситуацията и да създаде непреодолими препятствия за неговите конкуренти, преди всичко от опозицията\", коментира Путин по време на икономически форум в Москва. Путин посочи, че сблъсъкът е бил изцяло провокиран от украинските кораби, които са отказали да комуникират с руските морски граничари и са нарушили териториалните води край южните руски брегове.Според украинската страна корабите са идвали от друга страна и са се намирали в международни води. Руският президент подчерта, че граничарите са изпълнили \"прецизно и перфектно\" своя дълг, защитавайки територията на Русия.\"Те и не можеха да действат иначе, защото тогава трябваше всички те да бъдат дадени под съд. Но те изпълниха законните си функции по защита на териториалната цялост на Руската федерация, заяви Владимир Путин.Той нарече случилото се \"един граничен инцидент и нищо повече\".Според него Украйна в предишни години е имала много по-сериозни основания да обяви военно положение, например по време на конфликта в Донбас.\"Тогава фактически имаше война, и не беше въведено никакво военно положение, а сега, заради неголям инцидент в Черно море, въведоха военно положение. Явно това се прави в навечерието на изборите и това е абсолютно очевиден факт\", каза Путин, като нарече случилото се \"нечистоплътна игра вътре в страната с цел сломяване на политическите противници\".Според него Украйна сега използва инцидента за разпалване на антируски настроения, което се харесва и на Запада. ", "date": "2018.11.28", "title": "Путин за инцидента в Керченския пролив: Провокация, организирана от Порошенко, за да стане пак президент"}
{"url": "https://offnews.bg/sviat/vsichki-pleneni-ukrainski-moriatci-sa-arestuvani-za-2-mesetca-692861.html", "text": "Всички пленени украински моряци са арестувани за 2 месеца, реши съдът в анексирания от Русия Крим. Сред арестуваните е служителят на Службата за сигурност на Украйна Андрей Драча. Пред съда той обяви, че не е имал намерението да нарушава границите и законите на Русия.Днес бяха арестувани още Владимир Лисовой, командира на бронекатера \"Никопол\" Богдан Небилица, командирът на бронекатера \"Бердянск\" Денис Гриценко, командирът на буксира Олег Мелничук, Вячеслав Зинченко, Андрей Шевченко, Юрий Безязичний и Евгений Семидоцкий. Вчера бяха арестувани още 12 от пленените в Керченския пролив украински моряци - Андрей Оприско, Сергей Цибизов, Юрий Будзило, Владимир Терешченко, Виктор Беспалченко, Владимир Варимеза, Михаил Власюк, Богдан Головаш, Сергей Чулибу, Владислав Костишин, Сергей Попов, Роман Мокряк. Вчера бяха арестувани и тримата украински моряци, които са приети в болница след обстрела - Андрей Ейдер, Андрей Артемянко и Василий Сорока. Според медийни публикации Василий Сорока и Андрей Драч са служители на украинското контраразузнаване. Присъствието им сред пленените беше потвърдено от украинските власти. Според руските служби Сорока и Драч са \"координирали провокацията\". От украинската Служба за сигурност обявиха, че присъствието на такива специалисти на военни кораби е обичайна практика - както за Украйна, така и за Русия.  ", "date": "2018.11.28", "title": "Всички пленени украински моряци са арестувани за 2 месеца"}
{"url": "https://offnews.bg/politika/ninova-tova-e-naj-malchaliviat-biudzhet-692818.html", "text": "Лидерът на БСП Корнелия Нинова определи бюджета за догодина като \"най-мълчаливия\" досега. Тя за пореден път обвини управляващите, че не участват в дебатите по окончателното му приемане, въпреки че имаше няколко изказвания от управляващото мнозинство.По думите на Нинова, ако тези дебати бяха в друга европейска държава, хората щяха да решат, че БСП са управляващи.Изказването ѝ дойде по време на обсъждането на бюджета за Държавното обществено осигуряване (ДОО), който вече е изцяло приет от депутатите. Мнозинството отхвърли идеята на БСП всички пенсии да бъдат преизчислени спрямо средно осигурителния доход за 2013 г.\"Според бюджета прагът на бедност е 348 лв. Тоест за да живееш, не добре, да живееш, ти трябват поне 348 лв, официално, обявено от бюджета за 2019 г. от правителството на ГЕРБ и ОП, подкрепено от Воля. И в същото това решение на бюджета казвате, минимална пенсия 219 лв. Е, как точно ще стане това?\", попита Нинова.Според нея тяхното предложение не е популистко. Било разумно за финансовата стабилност на България и съобразено с параметрите на бюджета.Веднага след Нинова, за да защити бюджета, на трибуната излезе депутатът от ГЕРБ Тома Биков, той започна изказването си с думите \"драги зрители\", като така намекна, че Нинова търси медийно внимание. По думите му, за да се вдигнат пенсиите и майчинските, трябва да се увеличат и осигуровките. Депутатът призна, че всички искат да увеличат пенсиите, но все пак трябва да бъдат реалисти.\"Ние трябва да вземем от хората, които работят, а вие в същото време казвате - дайте да дадем и за деца. Родителите на тези деца също са работещи. Ние трябва да вземем от тях, за да направим едно чувствително увеличение\", добави той.Малко след това социалистът Антон Кутев определи дебата като \"парламентарен цирк\". ", "date": "2018.11.28", "title": "Нинова: Това е най-мълчаливият бюджет"}
{"url": "https://offnews.bg/112/mazh-pochina-v-aresta-na-natcionalnata-sledstvena-sluzhba-692859.html", "text": "69-годишен мъж е починал в ареста на Националната следствена служба вчера.От пресцентъра на правосъдното министерство заявиха пред OFFNews.bg, че мъжът е извеждан многократно за лечение в болници, докато е бил в ареста. Вчера, след негово оплакване, е извикана линейка.Към момента е констатирано, че няма данни за насилие. Предстои да излязат данните от аутопсията, твърдят още от  правосъдното министерство. От ведомството ще предоставят утре още информация по случая.  Информацията за починалия арестант беше разпространена първо във фейсбук страницата на Десислава Иванчева. Съобщението там гласи: \"Току-що научихме, че в сградата на Национална следствена служба има починал, при доста странни обстоятелства, човек. Моля, проверете случая, тъй като до момента не се съобщава абсолютно нищо\".", "date": "2018.11.28", "title": "Мъж почина в ареста на Националната следствена служба"}
{"url": "https://offnews.bg/sviat/ruskiat-poslanik-sravni-intcidenta-v-kerchenskia-protok-s-preminavane-692865.html", "text": "Руският посланик у нас Анатолий Макаров сравни инцидента в Керченския проток с преминаване на руски танков батальон през балтийските страни.Той направи изказването по време на среща с три български телевизии. \"Ще ви дам един пример: ако ние решим да вземем един танков батальон и да минем направо в Калининградска област, каква ще е реакцията на балтийските страни? Ако през тяхна територия минат танкове, без да реагират на каквито и да е запитвания. Навярно това би била тревога, навярно това би се смятало за нападение от страна членка на НАТО? Но когато се случва спрямо Русия, смята се за нормално\", каза Макаров, помолен да коментира инцидента, при който руски кораби стреляха по украински и задържаха плавателните съдове и моряците. \"Русия била агресор. В какво е агресор? Нима сме навлизали в техните териториални води? Какво сме направили?\", посочи още Макаров, цитиран от \"Фокус\".\"Разбира се, има ред, по който корабите трябва да преминават под Керченския мост. Да, наистина това е  стратегически обект, разбира се, той е много важен за нас. Колко призиви чухме той да бъде взривен? В Украйна, в Киев. Така че наистина трябва да правим проверки. И това се случва без проблеми. Тези кораби, подобни, вече минаваха – по рано, през септември, два кораба минаваха. Военни кораби – нормално минаха, направиха заявка съответна, получиха лоцман – морето там е много плитко. Стигнаха до Бердянск и там акостираха, нямаше проблеми. Но за какво да предприемат провокация? Аз виждам очевидна провокация\", допълни той.\"Тази провокация беше организирана от президента Порошенко в навечерието на президентските избори в Украйна. Знаете, че на 31 март са насрочени президентските избори, и затова президентът прави всичко възможно тези избори да не се състоят с оглед на ниския му рейтинг. Затова беше въведено военно положение. Обаче, макар отначало той предложи то да се въведе за 60 дни, беше определено за 30 дни. След ожесточени дебати във Върховната рада посочиха 10 региона от страната. По такъв начин, разбирам, това военно положение предвижда потискане на правата на гражданите, забрана за дейността на политическите партии, забрана на митинги и много други забрани, въвеждане на комендански час и т.н. Така че, както вие разбирате, с оглед на случващото се, това е очевидна провокация на г-н Порошенко\", коментира посланикът.Той определи изказванията на президента Румен Радев и премиера Бойко Борисов за инцидента като \"премерени\". \"Това е абсолютно нормално проявление, израз на това че трябва да намалим напрежението между страните. Това е абсолютно нормално. Всичко, което става, изисква съответни разисквания, но очевидно е, че беше извършено незаконно навлизане в териториалните води на Русия и затова моряците могат да бъдат върнати, след като бъдат проведени следствени действия и определени по-нататъшни стъпки спрямо моряците\", допълни Макаров.На въпрос истина ли е, че руски военен кораб се е насочил към Азовско море и е разположил противоракетни системи C-400 Макаров отговори, че не знае за това, но смята, че то няма никакво отношение към инцидента. На въпрос дали Русия се готви за война с Украйна посланикът каза, че това са твърдения на украинския президент. \"Ние не се подготвяме за война и не искаме да воюваме с нашия братски народ. Това е 100-процентната истина\", подчерта той.По думите му част от провокацията на Петро Порошенко била да се провали срещата между Владимир Путин и Доналд Тръмп в Аржентина на срещата на Г-20 и да се въведат нови санкции срещу Русия. Анантолий Макаров обяви още, че инцидентът е станал не в международни води, както твърди Украйна, а в руски. \"Всичко се случи в черноморския басейн, в териториалните води на Русия, които винаги са били руски, дори до съединяването на Крим с Русия\", заяви той.Посланикът каза още, че засега не вижда перспективи към подобряване на ситуацията.\"Засега не виждам. Дай боже те да се появят – може би, ако дойде ново ръководство в Украйна. Засега не виждам перспективи за подобряването на отношенията. За съжаление\", коментира той.", "date": "2018.11.28", "title": "Руският посланик сравни инцидента в Керченския проток с преминаване на руски танкове през Балтика"}
{"url": "https://offnews.bg/kultura/iaponskata-klasicheska-literatura-e-naj-novata-kniga-na-bratisla-692857.html", "text": "Новата книга на Братислав Иванов е посветена на японската класическа литература, както тук се определя литературата от периода Кокуфу бунка (Х–ХІ в.). През този период са създадени литературни шедьоври, които в съвременна Япония продължават да се възприемат като ненадминати образци и фундамент на националната идентичност. Естествено, литературата не е остров в културното пространство на разглеждания период. Това разбиране е отразено в структурата и съдържанието на предлаганата книга.Транскрипцията, епохата, будизмът, шинтоизмът, йероглифите са само част от темите, през които Братислав Иванов превежда читателите си, за да стигне до сърцевината на литературата през разглеждания период и до стиховете, писането на които се разглежда като свещенодействие.„Японската класическа литература“ е поредният шедьовър на Братислав Иванов, който допълва ювелирната мозайка от издадените му до момента 37 книги. Трудовете, посветени на японската граматика, писменост и език се редуват с дълбоките и прецизни познания за японската култура, религия, цивилизация, литература. А между всички тях се редят и изящните преводи на хайку – красиви, деликатни и силни като цвят на сакура, както само един ненадминат познавач на този поетичен жанр може да пресъздаде.Няма да е никак пресилено да се каже, че познанието за Япония в България се дължи именно на Братислав Иванов. Той е първият преподавател по класически японски език в Софийския университет „Св. Климент Охридски. Работата му по развитието на приятелските отношения между България и Япония протича в две насоки – популяризиране на японската култура чрез статии, книги и преводи; и дългогодишен труд като преподавател по японски език.Свидетелство за изключителните му заслуги в работата по сближаване и сприятеляване на България и Япония е награждаването на г-н Иванов от името на император Акихито с Ордена на изгряващото слънце – Розетка със златни лъчи. Сред малцината българи, носители на отличието е и дългогодишният преводач Дора Барова (1948 – 2018), на която е посветена и последната книга на многоуважавания японист - „Японската класическа литература“.Братислав Иванов обобщава само в една дума какъв трябва да бъде интересът към японския език и култура: отдаденост.", "date": "2018.11.28", "title": "„Японската класическа литература“ е най-новата книга на Братислав Иванов"}
{"url": "https://offnews.bg/112/granichen-politcaj-zagina-v-katastrofa-na-patia-elhovo-lesovo-692851.html", "text": "Служител на „Гранична полиция” в Елхово загина, след като колата му бе пометена от товарен камион. Инцидентът затвори международния път Елхово – Лесово и стана причина за километрични опашки от тирове, съобщава bTV.Катастрофата е станала около 6 ч. сутринта. Вероятната причина е висока скорост на водача на камиона, несъобразена с мократа настилка.Пътят между Елхово и Лесово остава затворен вече 5 часа, а леките автомобили се движат по обходен маршрут.Колони от тирове в двете посоки изчакват движението да бъде пуснато, което вероятно ще стане в близките два часа. На същото място преди месец турски шофьор на камион уби младо семейство.", "date": "2018.11.28", "title": "Граничен полицай загина в катастрофа на пътя Елхово – Лесово"}
{"url": "https://offnews.bg/politika/majkite-na-detca-s-uvrezhdania-na-sreshta-s-biser-petkov-i-bojko-boris-692860.html", "text": "\"Очакванията бяха, че имаме съгласие по тези текстове и за нас беше изненада, че имаше остра реакция по време на вчерашното заседание на социалната комисия. Финансирането на личната помощ е гарантирано.\"Това коментира министърът на труда и социалната политика Бисер Петков през журналисти в Народното събрание. Изявлението идва, след като майките на деца с увреждания излязоха с протестно отворено писмо, в което обявиха, че парите, предвидени за лични асистенти в Закона за личната помощ, не са достатъчни и ще доведат до дискриминация и списъци на чакащи. Според тях текстовете ще влязат в сила, без да има ресурс за тяхното прилагане.Майките на деца с увреждания изразиха притесненията си и по време на социалната комисия в парламента вчера, а днес те се срещнаха с ресорния министър. Министър Петков заяви, че няма как да се направи съвсем точен разчет какви ще бъдат резултатите от индивидуалната оценка на потребностите на всяко едно лице.\"Тези средства са разчетени на база на броя потребители на услугата за личен и социален асистент. Понастоящем потребителите са около 23 000 - 24 000. И в нашата договореност на майките на деца с увреждания по плана за действие е тези, които получават тази услуга, да продължат да я получават по досегашния ред и обем часове, но същевременно ще имат право да минат оценка за определяне на лична помощ.\"Законът предвижда хората с увреждания да могат сами да си изберат личния асистент, като право на лична помощ ще имат хора с увреждания, които са с над 90% увреждания, и деца с увреждания, които са с над 50% увреждане. Според министър Петков, лична помощ е предвидена за над 80 хил. хора с увреждания през 2019 г. След продължила над час среща с министъра обаче стана ясно, че майките на деца с увреждания отиват в Министерския съвет, където ще се срещнат с премиера Бойко Борисов. В момента текат дебатите по окончателното приемане на бюджета за Министерството на труда и социалната политика, където опозицията в лицето на Антон Кутев от БСП също изрази притесненията си по тези въпроси. Менда Стоянова от ГЕРБ обаче обяви от парламентарната трибуна, че предвидените за финансирането на дейностите по Закона за личната помощ 71 млн. лева ще бъдат прехвърлени от финансовото министерство в социалното ведомство, за да се изчистят част от притесненията на майките на деца с увреждания. ", "date": "2018.11.28", "title": "Майките на деца с увреждания на среща с Бисер Петков и Бойко Борисов"}
{"url": "https://offnews.bg/politika/prieha-biudzheta-na-sotcialnoto-ministerstvo-s-obeshtanite-150-mln-po-692867.html", "text": "Депутатите приеха бюджета на социалното министерство за догодина с обещаните 150 млн. лева повече за политики за хората с увреждания.В това увеличение на влизат парите за лична помощ, които първоначално бяха извън бюджета на министерството, защото не беше ясно кой ще ги разпределя - ведомството или отделните общини.След разговор на социалния министър Бисер Петков и на председателя на бюджетната комисия Менда Стоянова с майките на деца с увреждания парите за лична помощ бяха прехвърлени към министерството. Причината за този трансфер беше, че се стигна до притеснения от протестиращите майки, че увеличението не е 150 млн. лева.\"Гледайки бюджета на Министерството на труда и социалната политика, хората с увреждания и майките не виждат тези150 млн. лева, а по-малко. Затова у тях се породи недоверие, подхранвано от други хора, които се опитват да спекулират с тях и с мъката им\", каза след срещата Стоянова от трибуната на Народното събрание.Миналата година парите за хората с увреждания са били 282 млн. лева. Догодина сумата ще бъде 436 млн. леваМайките обаче имат притеснения и за какво ще бъдат дадени тези 150 млн. лева повече за хора с увреждания. Подобни притеснения изрази и социалистът Антон Кутев.Общите разходи на социалното министерство са в размер на почти 1,3 млрд. лева са разходите за следващата година. Част от тази сума са и парите за хората с увреждания.", "date": "2018.11.28", "title": "Приеха бюджета на социалното министерство с обещаните 150 млн. повече за хората с увреждания за 2019 г."}
{"url": "https://offnews.bg/politika/vanshnoto-ministerstvo-predupredi-da-ne-se-patuva-v-severozapadna-turt-692868.html", "text": "Министерството на външните работи предупреди пътуващите за и през Северозападна Турция, че са затворени за движение второстепенните пътища в посока Одрин-Хавса и Одрин-Къркларели.Мярката е в резултат от проливните дъждове в областта, преливането на реки и възможността за приливни вълни от микроязовири, обясниха от ведомството.По информация на Генералното консулство на Република България в Одрин ГКПП \"Капитан Андреево – Капъкуле\" е отворен за движение, но преминаването през пункта се съобразява с променливата пътна обстановка. Препоръчва се на българските граждани по възможност да не предприемат пътувания в района в следващите 48 часа.При неотложни пътувания да се използва магистралата Одрин – Истанбул, като се следват указанията на граничните власти, пътните служби и полицията.В случай на нужда може да бъде потърсено съдействие от Генералното консулство на Република България в Одрин на телефони +90 2842 140 617 и +90 533 739 6140, както и на дежурния телефон за празнични и почивни дни +90 533 629 8164.", "date": "2018.11.28", "title": "Външното министерство предупреди да не се пътува в Северозападна Турция в следващите 2 дни"}
{"url": "https://offnews.bg/obshtestvo/predsedateliat-na-dazd-e-na-dvudnevno-poseshtenie-v-britanski-tcentar-692862.html", "text": "Председателят на Държавната агенция за закрила на детето д-р Елеонора Лилова е на двудневно учебно посещение в британския център за деца и семейства \"Пен Грийн\" в гр. Корби.Визитата се финансира от посолството на Великобритания в България и фондация „За нашите деца“ в рамките на изпълнявания от организацията проект „Грижа в ранната възраст“.Целта на визитата е да се обогати разбирането на участниците за интегрираните услуги за ранно детско развитие и начина за постигане на интегриран подход. Те ще се запознаят още с подхода в работата с родителите и ще изградят знания в сферата на професионалните умения на работната сила.Глобалната цел на работното посещение е как видяното в центъра \"Пен Грийн\" може да бъде приложено в България.Участниците ще се запознаят с историята на социалното заведение, както и с подходите за работа с родителите. Освен председателят на ДАЗД – д-р Елеонора Лилова, във визитата участват и експерти от Министерството на труда и социалната политика, Министерството на образованието и науката, Министерството на здравеопазването, Столична община, както и представители на Фондация „За нашите деца“.", "date": "2018.11.28", "title": "Председателят на ДАЗД е на двудневно посещение в британски център за деца и семейства"}
{"url": "https://offnews.bg/obshtestvo/40-taksidzhii-na-protest-s-kupi-mi-mamo-armagan-iskat-so-da-vdign-692820.html", "text": "С химна и мелодията на \"Купи ми, мамо, армаган\" започна националният протест на таксиметровите превозвачи пред Столична община. Около 30-40 таксиджии се събраха на тротоара срещу СО, сред тях бяха двама продавачи на бг знамена по 2,4 и 8 лева според размера на флага.Представител на Националния таксиметров синдикат призова събралите се да изразят любовта си към Столична община, те отговориха с мощно \"У,у,у,у\". Райна Димитрова от синдикалната организация на шофьорите на такси, обясни, че искат незабавно въвеждане на минимални тарифи и актуализиране на максималните, движение в бус лентите, когато в таксито има клиент, както и Столична община да им съдейства стоянките да се ползват само от таксита. В момента въведени минимални цени няма, а максималните са 1,30 лв. дневна и 1,60 лв. нощна тарифа за километър пробег. Сега таксиметровите шофьори искат да бъде въведена минималната цена от 0,98 лв. за километър през деня и 1,14 лв. за километър през нощта, а при максималните цени повишението да е на 1,95 лв. дневна и 2,40 лв. нощна тарифа за километър. Над 1 година обсъждаме с представители на таксиметровите компании каква да бъде минималната цена, имаше искания тя да бъде лев, стигаше се дори до 2 лева, заяви Екатерина Йорданова, председател на транспортната комисия в СОС. Тя обясни, че закон има, но няма методика, по която да се определи минималната цена на километър и съответно колко да бъде минималната тарифа. ", "date": "2018.11.28", "title": "40 таксиджии на протест с 'Купи ми, мамо, армаган', искат СО да вдигне тарифите"}
{"url": "https://offnews.bg/obshtestvo/bonus-malus-narushava-grazhdanski-prava-smiata-ombudsmanat-692830.html", "text": "Омбудсманът Мая Манолова  до председателя на Комисията за финансов надзор Карина Караиванова по повод общественото обсъждане на проекта на Наредбата, която въвежда т. нар. система „бонус – малус“, чрез която ще се коригира размера на застрахователната премия според поведението на водача на моторното превозно средство. Мая Манолова е категорична, че проектът на Наредбата нарушава правата и интересите на гражданите, защото остава впечатление, че в нея са изведени на преден план интересите на застрахователите.Омбудсманът подчертава, че съгласно Кодекса на застраховането по задължителната „Гражданска отговорност“ на автомобилистите са застраховани собственикът, ползвателят и държателят на моторното превозно средство. Това изключва автоматично МПС-тата като обект на начисляване на клас бонус-малус.„Вината за нанесени вреди и съответно отговорността за тях може да се търси само и единствено от водача. Не автомобилите са причина за високия брой на пътнотранспортни произшествия за 2016 и 2017 г. Не автомобилите са причина за високия брой на установените нарушения при управлението им. Причината е човешкият фактор. Оттам нататък всички правила, свързани с определяне, прехвърляне на бонус-малус и т.н. на МПС са незаконосъобразни, необосновани и несправедливи“, пише в становището си Манолова.Тя е категорична, че аргументът на КФН, че така ще се избегнат злоупотреби от страна на недобросъвестни шофьори, не почива на никаква житейска и правна логика.„Що за аргумент би било да погазваш права на изрядните купувачи на автомобили, само за да спреш неизряден водач да заобиколи системата“, пита риторично омбудсманът.В становището си Мая Манолова посочва още, че чрез намаляване на застрахователната премия се стимулират водачите, които през съответния период са спазвали правилата за движение и не са допуснали нарушения или ПТП. Но от друга страна, се допуска същите тези водачи да бъдат наказани за това, че купуват автомобил, с който е извършено нарушение или ПТП, за което те нямат вина и не носят отговорност.Манолова обръща внимание още, че не е редно собственик на МПС да носи отговорност за поведението на друг шофьор, извършил нарушение със същия автомобил.Общественият защитник подчертава, че е необходим механизъм, по който неправомерно взетите суми за застрахователна премия, да бъдат възстановени в най-кратък срок от застрахователя.„Не става ясно как са определени по тежест нарушенията, при които се повишават наказателните точки, влияещи на малуса на лицето, предвид една от целите на Наредбата – да се създадат условия за намаляване на ПТП и особено на тежките от тях“, посочва още Мая Манолова.Според нея размиването на отговорност, вменяването на чужда вина, с което се приравняват изрядните водачи с нарушителите, не е начинът за създаване на условия за намаляване на ПТП.В заключение омбудсманът предлага на КФН, МВР, МТИТС да направят задълбочена оценка на последиците, които биха предизвикали разпоредбите на Наредбата, за да се намерят справедливи механизми за прилагане на системата бонус-малус.", "date": "2018.11.28", "title": "Бонус-малус нарушава граждански права, смята омбудсманът"}
{"url": "https://offnews.bg/obshtestvo/paliat-svetlinite-na-elhata-za-koleda-v-petak-pred-ndk-692853.html", "text": "Коледната елха на София грейва на 30 ноември в парка пред НДК. Светлините на елхата ще бъдат запалени в 19 часа, цветни илюминации ще озарят небето.  От 17.00 ч. до 19.30 ч. на площада пред НДК (от страната на ул. „Фритьоф Нансен” и Билетния център) ще се проведе празнична програма.В нея ще участват вокална група към Столичен център за работа с деца „Бели Брези”, балетна школа „Силует”, вокална група „Сладки пуканки - мъничета” към Националния дворец на децата, солисти от Арт център „Стринджендо”, фолклорна формация към 144 СУ „Народни будители”, както и Дичо, Тончо Токмакчиев, оперната певица Еделина Кънева и Камелия Тодорова.", "date": "2018.11.28", "title": "Палят светлините на елхата за Коледа в петък пред НДК"}
{"url": "https://offnews.bg/ikonomika/riviera-vaia-i-albena-s-novi-kontcesioneri-shezlong-i-chadar-shte-s-692824.html", "text": "Морските плажове „Ривиера“ във Варна, „Река Вая“ във Несебър и „Албена“ в Балчик имат нови концесионери. Концесионерът „РИВИЕРА“ АД ще инвестира над 78 000 лв. в подобряването на пешеходния достъп до морския плаж „Ривиера“ и за указателни табели с информация относно осигурения свободен достъп до плажа. За целия срок на договора за концесия цената за 1 бр. чадър и за 1 бр. шезлонг ще бъде в размер на 10 лв. с ДДС в зоната за платени плажни принадлежности, съобщи правителствената пресслужба.Концесионер на Вая ще е „ВАЯ- ДИР“ ООД. Дружеството ще направи инвестиции за подобряване на достъпа до морския плаж „Река Вая“ в размер на над 1,7 млн. лв. За срока на концесията цената за 1 бр. чадър ще бъде в размер до 7 лв. с ДДС, а цена за шезлонг - в размер на 7 лв. с ДДС. Концесионерът „АЛБЕНА“ АД ще предлага за срока на концесията цена за 1 бр. чадър в размер до 7 лв. с ДДС и цена за бр. шезлонг в размер до 7 лв. с ДДС в платената зона. ", "date": "2018.11.28", "title": "Ривиера, Вая и Албена с нови концесионери - шезлонг и чадър ще струват между 14 и 20 лева"}
{"url": "https://offnews.bg/obshtestvo/iasni-sa-datite-za-prebroiavaneto-prez-2021-shte-bade-onlajn-i-po-do-692825.html", "text": "Министерският съвет одобри проект на Закон за преброяване на населението и жилищния фонд в Република България през 2021 година, съобщи правителствената пресслужба.Според проекта то ще се проведе в периода от 22 януари до 15 февруари 2021 година. За втори път в страната ни преброяването ще е на два етапа - първият (22 - 31 януари 2021 г.) ще дава възможност за попълване на електронна преброителна карта, а във втория (1 - 15 февруари 2021 г.) ще се извършват посещения на домакинствата, сградите и жилищата от преброители.За референтна дата, към която ще се отнасят събраните по време на преброяването данни, е определен 22 януари 2021 годинаСлед приключване на преброяването, националната статистика ще разполага с информация за броя и структурата на населението по пол, възраст, образование, икономическа активност, професия, икономическа дейност и други демографски, социално-икономически и етнокултурни признаци. Преброяването ще осигури и информация за броя и основните характеристики на сградния и жилищния фонд в страната, както и за жилищните условия. Резултатите от преброяването ще се използват и за нуждите на европейската статистика, като през 2021 г. се планира провеждане на преброяване на населението и жилищния фонд във всички държави-членки на Европейския съюз.", "date": "2018.11.28", "title": "Ясни са датите за преброяването през 2021 - ще бъде онлайн и по домакинствата"}
{"url": "https://offnews.bg/politika/borisov-se-iadosa-na-deputatite-che-sa-razdelili-parite-za-detcata-s-692866.html", "text": " Ядосаха ме днес малко депутатите за това, че едните пари децата с увреждания са сложили на едно място в бюджета, а другите - на друго.Това заяви премиерът Бойко Борисов след срещата с майките на деца с увреждания.Спешната среща се случи, след като майките заплашиха да излязат отново на протест заради притеснения дали ще има достатъчно финансиране за дейностите в Закона за личната помощ. Те изразиха и притеснения, че парите не са записани в правилното перо. „Благодаря за срещата, макар че беше доста припряна – от една страна хората с увреждания, от друга синдикатите, работодателите, енергийният бранш. Има и много проблеми от десетилетия в енергетиката, които трябва да се решават, както и проблема с ТЕЛК. Наследени проблеми. Безумните договори, които са сключени за топлоелектрическите централи. Сега се чудим как да ги оправим, а те не могат да се оправят. Три часа това сме говорили“, каза Борисов, цитиран от \"Фокус\".„Цялото ми уважение към майките на деца с увреждания. През цялото време съм се отнасял с уважение и те се отнесоха с уважение, защото приеха извинение. Ядосаха ме днес малко депутатите за това, че едните пари сложили на едно място, другите на другото място. Ясно поехме ангажимент за този бюджет със 150 млн. лв. повече да има за хората с увреждания. Вторият ангажимент – социалният министър, заедно с майките, национално представените групи, които са 16 или 17, да ги разпределят правилно, така че до всеки един човек в затруднено положение да има тези средства, които вече надвишават 1,5 млрд. И в един момент от решен проблем, разбрали сме се, днес и вчерастава скандал и се налага по нощите да се събираме и да уточняваме, че всъщност това, което сме поели като ангажимент, е свършено“, допълни той. \"Оттук нататък можем да си бъдем и полезни с инерцията и гражданското доверие, които имат тези не уж кресливи жени, тези дами да го наречем. А именно дали парите, които се изливат в ТЕЛК, навсякъде отиват точно до мястото и човека, където трябва, дали няма злоупотреби\", каза още Борисов. В същото време депутатите гласуваха специално, за да преместят парите за дейностите в Закона за личната помощ - 71.5 млн. лв., в бюджета на Министерството на труда и социалната политика, както настояха майките.", "date": "2018.11.28", "title": "Борисов се ядоса на депутатите, че са разделили парите за децата с увреждания"}
{"url": "https://offnews.bg/obshtestvo/kabinetat-predlaga-dve-novi-dlazhnosti-v-armiata-692821.html", "text": "Правителството предлага на президента да допълни своя Указ № 85 от 28 февруари 2012 г. за утвърждаване на длъжностите във въоръжените сили на Република България и Националната служба за охрана, изискващи висши офицерски звания, съобщи правителствената пресслужба. Съгласно промяната, считано от 1 януари 2019 г. се създават две нови длъжности, изискващи висше офицерско звание „бригаден генерал“ („флотилен адмирал“) - директор на дирекция „Отбранителна политика и планиране“ в Министерство на отбраната и заместник-директор на дирекция „Операции и планиране“ в Международния военен секретариат на НАТО в Брюксел, Белгия.Длъжността „Директор на дирекция „Отбранителна политика и планиране“ в Министерство на отбраната“ се създава с цел постигане на по-голяма ефективност при подпомагане на министъра на отбраната в процеса на формиране, провеждане и координиране на политиката за националната и колективната сигурност и отбрана, както и контрола по нейното изпълнение.Длъжността „Заместник-директор на дирекция „Операции и планиране“ в Международния военен секретариат на НАТО“ е изборна и на нея се назначава военнослужещ от страните-членки на НАТО. В международната подборна процедура е участвал и е определен за заемане на длъжността български офицер.", "date": "2018.11.28", "title": "Кабинетът предлага две нови длъжности в армията"}
{"url": "https://offnews.bg/politika/goranov-svarzani-s-ivan-sariev-firmi-ne-sa-poluchavali-porachki-i-sub-692854.html", "text": "\"Фирми, свързани с Иван Сариев, никога не са получавали обществени поръчки или субсидии\". Това заяви пред журналисти финансовият министър Владислав Горанов във връзка с проверката на прокуратурата на жилището му. Той посочи, че вече е дал всички обяснения и не може да добави повече факти. На въпрос дали фирма, свързана с кръстника му, е получавала обществени поръчки, Горанов отговори, че това никога не е ставало. „Написал съм в моята декларация, която има за цел да разкрие всички факти и обстоятелства, че преценката ми е, че няма конфликт на интереси със Сариев“, заяви той.От думите му стана ясно, че синът на кръстника му е работил в Министерството на финансите.Финансовият министър присъства на днешното заседание в парламента, за да участва в дебатите за окончателното приемане на бюджета на държавата за 2019 г. Той коментира заканата на майките на деца с увреждания да излязат отново на протест, защото според тях има подмяна на текстовете в Закона за личната помощ и той ще влезе в сила, без да има финансов ресурс за неговото прилагане.\"Не искам да има конфронтация по тази тема. Всичко, което поехме като ангажимент според нашите разбирания и оценки, които се свеждат до 150 млн. лв. повече за хора с увреждания, са изпълнени. Не съм участвал пряко в дебата в социалната комисия. Разбирам, че окончателните текстове, които са одобрили депутатите, по някакъв начин не одобряват омбудсмана и част от майките на деца с увреждания. Тепърва ще анализираме откъде идва неразбирането, защото всички разговори, които съм имал с омбудсмана по повод на Закона за хората с увреждания и Закона за личната помощ, се свеждаха до това, че 2019 г., освен 150-те млн. лв., обещани от премиера, няма да се налагат допълни разходи. Ако се направят различни допускания, Законът за личната помощ може да струва и милиард. Обществото някога може да стигне и до тази сметка. Инструктирах моите експерти в работната група да се опитаме да направим така законодателството, че средствата в бюджета за 2019 г. да стигнат“, каза Горанов. ", "date": "2018.11.28", "title": "Горанов: Свързани с Иван Сариев фирми не са получавали поръчки и субсидии"}
{"url": "https://offnews.bg/obshtestvo/kabinetat-prenasochi-18-7-mln-lv-za-arena-burgas-692827.html", "text": "Правителството одобри промени по бюджета на Министерството на младежта и спорта за 2018 г. за допълнителни плащания в частта на финансирането на бюджетното салдо за сметка на централния бюджет в размер на 18 799 067 лв. във връзка с увеличаване на капитала на търговско дружество. Средствата ще бъдат използвани за довършване на изпълнението на инвестиционен проект „Изграждане на многофункционално съоръжение - Спортна зала „Арена Бургас“ в гр. Бургас“, съобщава правителствената информационна служба.В хода на изпълнението на дейностите по проектиране и изграждане на многофункционалното съоръжение и след извършени обосновки, допълнения, подробни изчисления, работни детайли, е установена необходимостта от изпълнение на допълнителни строително-монтажни дейности за реализация на проекта, които не се явяват промяна на инвестиционните намерения, а тяхно развитие, съобразено с възникнали обстоятелства, които не е могло да бъдат предвидени преди стартиране на изпълнението им, посочва МС.", "date": "2018.11.28", "title": "Кабинетът пренасочи 18,7 млн. лв. за Арена Бургас"}
{"url": "https://offnews.bg/politika/bsp-nastoiava-za-preizchisliavane-na-pensiite-692832.html", "text": "Наложително е пенсиите да се преизчислят. Цените се вдигнаха през последните месеци.Това каза лидерът на БСП Корнелия Нинова след среща с пенсионери, които протестират пред Народното събрание с искане пенсиите да бъдат преизчислени. Вече над 4 часа народните представители разглеждат на второ четене бюджета за догодина на Държавното обществено осигуряване (ДОО), които засяга и пенсиите.  Протестиращите са част от пенсионерските организации, които събраха 30 хи. подписа с искане всички пенсии да бъдат преизчислени спрямо средно осигурителния доход за 2017 г. От БСП предлагат преизчислението да е спрямо средно осигурителния доход за 2013 г.\"Държим на преизчисляването на всички пенсии на пенсионерите, като сме посочили и източника на средства, който трябва да бъде увеличението на максималния осигурителен праг. Преизчисляването ще струва около 800 млн. лв. на бюджета. Тук сме заедно, защото ще представим и техните искания в зала, защото смятаме, че е справедливо\", каза Нинова след срещата.Управляващите предвиждат увеличение на пенсиите с 5,7%.Пред протестиращите пенсионери Нинова подчерта, че за трети път от БСП внасят предложение заплатите на депутатите да се намалят и да се изчисляват към минималната, а не към средната заплата. \"Ако управляващите отново го отхвърлят, ви гарантирам, че като имаме мнозинство в парламента, това ще е първата работа, която ще свършим“, каза още Нинова.", "date": "2018.11.28", "title": "БСП настоява за преизчисляване на пенсиите"}
{"url": "https://offnews.bg/futbol/rok-zvezdata-mourinio-video-692822.html", "text": "Мениджърът на Манчестър Юнайтед Жозе Моуриньо загуби контрол над емоциите си и отпразнува като рок звезда по време на концерт попадението на Маруан Фелайни при драматичната победа на \"червените дяволи\" над Йънг Бойс с 1:0.Така англичаните си гарантираха участие в следващата фаза на Шампионската лига, стигайки до поредната си инфарктна победа в турнира и успяха поне малко да се реваншират пред феновете си за постоянните си издънки във Висшата лига.Специалния изпадна в тотална еуфория след гола на Фелайни и хвърли агресивно поставката с вода, наподобявайки изявите на известни рок изпълнители от близкото минало.Един от тях е бившият китарист на митичната група \"Deep Purple\" Ричи Блекмор, който имаше навика да хвърля на сцената всичко, което види. Примерите са много, а на вас оставяме да прецените на кой изпълнител ви напомня.  Иначе португалецът не остана напълно доволен от представянето на Юнайтед. Специалния все пак изтъкна, че досега няма сезон, в който воденият от него тим да не е преодолял тази фаза на турнира.\"Надявам се никой да не каже, че сме играли дефанзивно... Определено трябваше да вкараме повече голове. Попаднахме в една от най-трудните групи и да се класираме след петия кръг, според мен, е добро постижение. Имаше както хубави, така и разочароващи неща в представянето ни. Ако бяхме отбелязали ранно попадение, развоят щеше да е съвсем различен.Искахме да започнем агресивно и мисля, че феновете го забелязаха. Напрежението се покачваше с всяка изминала минута. Само най-добрият вратар в света можеше да ни спаси в ситуацията след почивката и той го направи. Достатъчно съм опитен и мога да предвиждам какво ще се случи. Трябваше ни допълнителен халф в края на двубоя, за да можем да отбележим гол.Доволен съм, че зарадвах привържениците ни и любителите на статистиката. От 14 сезона в Шампионската лига, 14 пъти, водените от мен отбори преминават групите. В единствения сезон, в който не участвах в турнира, спечелих Лига Европа\", каза Моуриньо след срещата.", "date": "2018.11.28", "title": "Рок звездата Моуриньо (видео)"}
{"url": "https://offnews.bg/obshtestvo/predlagat-brigaden-general-valentin-krastev-za-nachalnik-na-shtaba-na-692823.html", "text": "Правителството предлага на президента да издаде указ, с който да освободи флотилен адмирал Димитър Йорданов от длъжността „Началник на щаба на Съвместното командване на силите“ и от военна служба, считано от 8 декември 2018 година, поради навършване на пределната възраст за военна служба. Министерският съвет предлага на длъжността „Началник на щаба на Съвместното командване на силите“ да бъде назначен бригаден генерал Валентин Кръстев, считано от 17 януари 2019 година. Към момента бригаден генерал Валентин Кръстев е заместник-началник на щаба по поддръжката (DCOS Support) в Сухопътното командване на НАТО в Измир, Турция.", "date": "2018.11.28", "title": "Предлагат бригаден генерал Валентин Кръстев за Началник на щаба на Съвместното командване на силите"}
{"url": "https://offnews.bg/obshtestvo/nad-200-miliona-za-poddrazhka-na-voennite-samoleti-692828.html", "text": "Правителството одобри проекти за инвестиционни разходи за осигуряване на летателната годност на самолетите МиГ- 29“ и Су-25 на армията.За поддръжка на летателната годност на осем самолета МиГ-29 ще бъдат отделени 81 294 416 млн. лв. без ДДС.Проектът е пряко свързан с изпълнението на задачата по Air Policing в единната интегрирана система за ПВО на НАТО (NATINAMDS), като част от ангажиментите на България към Алианса по отношение на охраната на въздушното пространство. Реализирането му е в пряка зависимост от осъществяването на проекта за придобиване на нов тип боен самолет и е от изключителна важност, както за националната сигурност и отбраната на страната, така и за прилагане на механизмите на колективната отбрана на НАТО и общата политика за сигурност и отбрана на ЕС, съобщава правителствената пресслужба.Правителството одобри също така допълнителни разходи по бюджета на Министерството на отбраната за 2018 г. в размер до 45 739 959 лв., за сключване на договори за осигуряване на летателната годност на самолети МиГ-29 по рамково споразумение с AO „РСК „МиГ“. Средствата се осигуряват за сметка на преструктуриране на разходите по централния бюджет за 2018 г.Със сключването на договорите ще се създадат необходимите условия Военновъздушните сили да поддържат способности за контрол на въздухоплаването и за гарантиране на въздушния суверенитет (Air Policing), за прилагане на механизмите на колективната отбрана на НАТО и общата политика за сигурност и отбрана на Европейския съюз.Правителството одобри също допълнителни разходи в размер до 82 510 000 лв. по бюджета на Министерството на отбраната за 2018г., за сключване на договор/и за възстановяване на летателната годност на самолети Су-25. Необходимите средства за изпълнението на проекта се осигуряват за сметка на преструктуриране на разходите по централния бюджет за 2018 г.", "date": "2018.11.28", "title": "Над 200 милиона за поддръжка на военните самолети"}
{"url": "https://offnews.bg/bojni/rabotata-na-diontej-uajldar-s-kraka-bila-uzhasna-692838.html", "text": "Бившият световен шампион в тежката категория по бокс Тайсън Фюри не смята Дионтей Уайлдър за по-голяма заплаха от 39-годишният Владимир Кличко, когото победи преди три години.\"Всички големи нокаутьори, за да постигнат по-голяма мощ в ударите си, трябва максимално да се вложат в тях. И ако ударът не попадне, те самите биват атакувани с дори по-тежки удари.Кличко имаше много по-добри боксови умения и беше много по-опасен, внимателен и пресметлив. Дионтей е по-склонен да рискува и е по-уязвим да бъде нокаутиран, докато нанася тежки удари.Работата на Уайлдър с крака е ужасна. Виждал съм по-добра работа с крака от някоя лелка в училищен стол. Но мощта му е еквивалент.Той има еквивалент, защото притежава тежък удар. И както сме виждали, той може да завърши битката във всеки един момент от 1- ия до 12- ия рунд. Но докато съм напълно съсредоточен по време на битката, не виждам как въобще би пласирал тежките си удари\", каза Фюри.", "date": "2018.11.28", "title": "Работата на Дионтей Уайлдър с крака била ужасна"}
{"url": "https://offnews.bg/futbol/kokala-levski-zagubi-ot-otbori-koito-triabva-da-pobezhdava-s-lekota-692836.html", "text": "Бившият треньор на Левски и настоящ такъв на Добруджа Емил Велев за пореден път коментира състоянието на Левски.Както е известно, именно Кокала изведе \"сините\" до последната им титла през вече далечната 2009 година.\"Не съм в кухнята на клуба, но явно в Левски има проблеми. Отборът допусна загуби от състави, които трябва да побеждава с лекота. Всяка грешна стъпка на един от трите водещи отбора намаляват шансовете за титлата.ЦСКА с много слаб мач в Русе победиха с 2:0. Никой не мислеше, че Левски можеше да загуби. Видяхме тотална дезориентация в тима на Левски.Имаше пауза в шампионата, в която трябваше да се работи за подобряването на играта, а срещу Ботев Враца последните 20-30 минути Левски не стоеше добре на терена и издъхваше\", каза пред БНР Велев.", "date": "2018.11.28", "title": "Кокала: Левски загуби от отбори, които трябва да побеждава с лекота"}
{"url": "https://offnews.bg/sviat/erdogan-i-putin-sa-obsadili-po-telefona-sigurnostta-v-cherno-more-sled-692835.html", "text": "Руският президент Владимир Путин обсъди по телефона с турския държавен глава Реджеп Тайип Ердоган въпроси, свързани със сигурността в Черноморския регион в контекста на инцидента в Керченския проток, съобщи пресслужбата на Кремъл, цитирана от ТАСС.Двамата лидери обсъдиха и ситуацията в Сирия, в частност в Идлиб. Те са се договорили да активизират съвместните усилия за реализиране на Меморандума за стабилизиране на ситуацията в Идлиб, подписан на 17 септември в Сочи, включително мерките за борба срещу терористичните групировки, се казва в съобщението.Турският президент разговаря по телефона днес и с украинския президент Петро Порошенко, с когото също обсъдиха инцидента в Керченския проток, информира турската телевизия СиЕнЕн-Тюрк.", "date": "2018.11.28", "title": "Ердоган и Путин са обсъдили по телефона сигурността в Черно море след инцидента"}
{"url": "https://offnews.bg/112/pozhar-goria-v-skladove-do-kremikovtci-obnovena-692846.html", "text": "Голям пожар горя в складове близо до митница Кремиковци. Няма пострадали хора. Тези, които са били около складовете са успели да избягат, както и да подадат сигнал за пожара, съобщава БНР.Митническите складове са пълни с различни видове стока, като освен на място има около 10 противопожарни екипа, който гасят от час огъня.Направени са измервания и не е установено замърсяване на въздуха.Причините за пожара все още се изясняват, не е изключено да става въпрос за умишлен палеж.", "date": "2018.11.28", "title": "Пожар горя в складове до Кремиковци (обновена)"}
{"url": "https://offnews.bg/obshtestvo/otnovo-sme-izlagani-zaiaviha-majki-na-detca-s-uvrezhdania-692816.html", "text": "Майките от инициативата \"Системата ни убива\" публикуваха протестно отворено писмо до председателя на Народното събрание, премиера, министрите на финансите и на социалната политика, омбудсмана и медиите. В него те заявяват, че отново са излъгани, а след вчерашното заседание на социалната парламентара комисия е станало ясно, че Законът за личната помощ по думите им е \"осакатен до 100% инвалидизация\", съобщава БНР.Според тях е извършена подмяна на текстове и законът ще влезе в сила без да има финансов ресурс за неговото прилагане. Това ще доведе до дискриминация и списъци на чакащи за лична помощ, алармират майките. В лично обръщение към премиера Бойко Борисов и финансовия министър Владислав Горанов, майките заявяват: \"Освен че ни излъгахте отново, Вие ни се подигравате\".„150 млн. са факт, но те не отиват за Закона за личната помощ. Не може да се гласува закон, за който няма пари. Това е прах в очите“. Това заяви пред БНР Мая Стоицева – представител на родителите на деца с увреждания.„Тези 150 млн. лв. отидоха за Закона за хората с увреждания. Те на практика не са се изгубили, но отиват за новата финансова подкрепа, която ще влезе в сила от януари и която вече се определя до линията на бедността. Реално тези 150 млн. отиват за политики за хората с увреждания. Проблемът е, че се гласува един закон – този за личната помощ, за който няма финансиране. Това, което вчера „взриви“, беше една добавена алинея към преходните и заключителни разпоредби, която казва, че тези 71 млн., които са предвидени за лични асистенти, всъщност са предвидени от януари до септември и на практика оставят Закона за личната помощ без нито един лев подкрепа“, обясни Стоицева и попита какво става след 1 септември с асистентите.Тя подчерта още, че на практика идеята за отчитане на личните нужди се срива напълно.Майките на деца с увреждания не разбират защо политиците са направили този ход. Стоицева бе категорична, че са в готовност за протести. \"Ако протестите се възобновят, те вече трябва да са за отговорност за това защо няма средства, кой не го реши, кой и как го прецени, дали няма средства или няма воля\", отбеляза тя.", "date": "2018.11.28", "title": "Отново сме излъгани, заявиха майки на деца с увреждания"}
{"url": "https://offnews.bg/futbol/guardiola-vdigna-iumruk-na-zhurnalist-sled-vapros-za-mourinio-692801.html", "text": "Мениджърът на Манчестър Сити Джосеп Гуардиола явно никак не обича колегата си Жозе Моуриньо, който води Манчестър Юнайтед.Преди мача от Шампионската лига срещу Лион на Гуардиола беше зададен въпрос той или португалецът е по-добър треньор. Испанският треньор не отговори, а се задоволи да размаха юмрук в посока на репортера.Мачът между Лион и Сити във Франция завърши 2:2 и \"гражданите\" си осигуриха класиране в осминафиналите.Осминафиналист е и Манчестър Юнайтед след победата над Йънг Бойс с 1:0 на \"Олд Трафорд\". Победният гол падна в добавеното време, а негов автор стана Маруан Фелайни. В радостта си Моуриньо хвана стойка с бутилки със сок за играчите, вдигна я във въздуха и я счупи.\"Поздрав на \"феновете\" ми. 14 сезона водя отбори в Шампионската лига и 14 пъти преминавам груповата фаза. Когато не участвах в Шампионската лига спечелих Купата на УЕФА и Лига Европа\", каза Моуриньо след мача.", "date": "2018.11.28", "title": "Гуардиола вдигна юмрук на журналист след въпрос за Моуриньо"}
{"url": "https://offnews.bg/politika/bliznashki-ks-shte-otmeni-elektronnoto-glasuvane-po-primera-na-german-692800.html", "text": " Най-вероятно Конституционният съд на България ще последва примера на Германия за отмяна на електронното гласуване. Това каза проф. Георги Близнашки, професор по конституционно право, цитиран от Фокус. Според него липсата на достатъчно гаранции за сигурност е причината Германия да забрани електронния вот.Франция също го е отменила, подчерта Близнаков и допълни, че дори страни като САЩ прибягват към „гласуване по пощата“.По-добре да има по-голяма сигурност, отколкото да поставим под съмнение крайните резултати на изборите, категоричен бе професорът. ", "date": "2018.11.28", "title": "Близнашки: КС ще отмени електронното гласуване по примера на Германия"}
{"url": "https://offnews.bg/vodni/petar-stojchev-se-bori-s-morska-bolest-692798.html", "text": "Десетметрови вълни, леден вятър и морска болест превръщат в тежко изпитание прибирането на Петър Стойчев от Антарктида. В неделя българинът спечели първия в историята плувен маратон на Ледения континент.Стойчев финишира първи в екстремната надпревара, като преодоля еднокилометровата дистанция с близо минута аванс пред своите съперници. Оказа се обаче, че изпитанията за него далеч не са приключили. По обратния път българинът трябва да се бори не само с умората, а и с огромни вълни и морска болест.В интервю за bTV капитанът на кораба Олександър Дудов разкри каква е ситуацията на борда:\"Около полунощ излезе изключително силен вятър. Вълните достигнаха десет метра, което ни накара да бъдем много внимателни и да намалим скоростта. Буквално се борехме с тези огромни вълни. Не се ангажирам с прогнози, но се надявам, ако всичко е нормално, до няколко часа да достигнем нос Хорн\", разказва капитанът.", "date": "2018.11.28", "title": "Петър Стойчев се бори с морска болест"}
{"url": "https://offnews.bg/ikonomika/zashto-v-slovakia-zaplatite-sa-dva-pati-po-visoki-ot-balgaria-692843.html", "text": "Как да растат заплатите, или защо в Словакия те са 2 пъти по-високи от България?Значително нарастване на доходите може да има само ако структурата на икономиката се промени. Тази трансформация предполага да се създават различни продукти, за взискателен пазар, срещу по-висока цена, които да се произвеждат с по-добри машини и по-нови технологии, от по-добре обучени работници.Сравнението със Словакия е нагледен пример – там средните нива на заплащане са почти 2 пъти по-високи от България:Накратко – в Словакия повече хора са заети в индустрии, които създават продукти с по-висока добавена стойност, използвайки технологии, които позволяват по-висока производителност на труда. България може да тръгне по същия път, като привличането на голям автомобилен производител е само първата крачка.Б. ред. - ", "date": "2018.11.28", "title": "Защо в Словакия заплатите са два пъти по-високи от България?"}
{"url": "https://offnews.bg/sviat/ukrajna-ofitcialno-vav-voenno-polozhenie-692802.html", "text": "Тази сутрин влезе в сила въведеното от Украйна 30-дневно военно положение в граничещите с Русия райони. Три украински военни кораба - \"Бердянск\", \"Никопол\" и \"Яни Капу\", се опитаха да влязат от Черно море в Керченския проток, отделящ Крим от Русия. Руски кораби откриха огън по украинските, при което са пострадали шестима, а след това украинските плавателни съдове бяха задържани.От днес се очаква засилен контрол по всички гранични пунктове на Украйна. Българското посолство в Киев разкри гореща телефонна линия, на която сънародниците ни могат да получат повече информация. Днес съдът в Симферопол трябва да бъдат определи мерките за неотклонение на 9 украински военнослужещи, задържани при сблъсъка на Керченския пролив. Те са обвинени в незаконно преминаване на държавната граница на Руската федерация. Вчера съдът остави до 25 януари в предварителния арест 12 украински военни. Русия твърди, че украинските кораби са влезли във временно затворената руска акватория и няколко часа са провеждали опасни маневри, като не са реагирали на съпровождащите ги руски катери и кораби, затова е взето решение да се използва оръжие.", "date": "2018.11.28", "title": "Украйна официално във военно положение"}
{"url": "https://offnews.bg/nashite-avtori/kalin-terzijski-lek-genotcid-692799.html", "text": "Колко е очевидно: една малка група от хора в България – използвайки всякакви, включително и най-брутални средства – забогатява все повече и повече, докарвайки една много по-голяма група от хора до прага на смъртоносна бедност.Бедността може да бъде (и е!) смъртоносна. Редно е да помним това.Ето един пример (защото използването на примери винаги хвърля по-ярка светлина) за смъртоносната бедност:Български режисьор на 72 години. Цял живот правил филми за живота в България. Че за какво друго, Бога ми?Имал някои много успешни години и други - по-малко успешни години. Както си му е редът, когато надминал 60, той започнал да остарява. И да се поразболява. Както казват в Тибет – човек остарява, защото гледа, че другите остаряват.И режисьорът чинно остарявал. Но в никакъв случай не се давал. Старостта не е опасен вълк – по-скоро е досадно куче. И ако си бдителен, няма да посмее да влезе в лагера и да отмъкне припасите ти. Ще ги отмъкне чак като легнеш. Накрая. И режисьорът не се давал.Събирал се с приятели и пийвал вино. Ах, това вино. Как кара кръвта да се чувства млада и да шуми в ушите! Но не мислете, че бил пиянде (като оня Терзийски примерно, той не умря ли?)! Просто не му се предавало, не му се отивало на опашката за мерене на кръвно в поликлиниката и тихо изчакване на бавната смърт. Имал проекти.Ходел на кино и театър...Тук май поизлъгах...Не, не ходел особено често на театър и кино. Даже никак. Театърът и киното са скъпо удоволствие: режисьорът бил пенсионер! Тези две точки са едно от най-показателните и най-укорителните неща, които съм писал напоследък. Те свързват един грозен факт с друг грозен факт. Театърът и киното са скъпо удоволствие (макар че за някой от тия, от първата група, тия, които забогатяват все повече и все по-нагло - тия думи ще звучат непонятно: та как един билет от десетина-петнайсет лева ще е „скъпо удоволствие”, ще ахнат те! )... следователно пенсионерите по никакъв начин не могат да си го позволят! Грозна връзка: театър+пенсионер=невъзможно.Че какво, ще кажат тия, които забогатяват все по-безцеремонно и грозно – бил е режисьор, да си е уредил нещо безплатно... пък и нали на младини се е нагледал, за какво му е?!Театрален режисьор, лишен по финансови причини от насъщния. Театър. От насъщното. Кино.Тия, наглите (не си мислете, че говоря за малка групичка политици и бизнесмени – говоря за около пет процента от обществото, т.е. около триста и петдесет хиляди души – скубачи и кожодери на всякакви нива; хора, които не плащат или плащат микроскопично на тия, които им работят, пар екселанс робовладелци и експлоататори от дикенсов тип), та тия ще кажат: абе какъв театър, какво кино? Няма пари, пазарът е много кекав, пазарът определя всичко, откъде да се вземат пари за тия... ненужни хора?Мхм.За тия, наглите, „ненужни хора” са всички, освен тях. Повярвайте ми!Ненужни са дори и работниците им. Тия шибани, досадни работници, които само знаят (мамка им нахална!) да си искат шибаните заплати! Не ги е срам!Ненужни са учените (та нали пазарът няма нужда от учени?). Ненужни са учителите (та нали училищата не са комерсиални, не са печеливши?), ненужни са лекарите (с изключение на пластичните хирурзи – за да слагат силикон на наложниците; и кардиохирурзите – да слагат стентове на затлъстелите от угаждане нагли сърца)...За наглите нужни са само полицаи и военни – да ги пазят. От ония, другите нахалници. Режисьори и подобни.И така – старият режисьор си живеел бедно и все по-бедно – без театър, без кино... а и за вино почти нямало пари, защото и то е скъпо удоволствие... Но като надминал 70, му потрябвали пари и за лекарства! Бре, дявол да го вземе! Че как така – беден човек, пък и лекарства иска?!Да не беше пил вино, сега нямаше да има нужда от лекарства! – ще кажат тия, наглите, които на гърба на всички останали грозно забогатяха. Казват така и изпиват чаша вино, което струва осемстотин лева бутилката. Защото си имат свой доцент – хирург, който ще ги излекува от всичко. Купили са си го.Така. Режисьорът нямал пари и за това скъпо удоволствие – лекарствата. Оставало му да спре виното и приятелите. То приятели без вино... Става, ама ще паднат разговорите до едно такова гнетаво и противно ниво, ще се заговори само за бедност, за политика и болести – тия три мръсни курви, изяждащи душите и телата на милионите в България.И заскитал режисьорът. Сам, през пустеещите степи на крайните квартали, наред с дивите кучета и дивите циганета-просяци. Тъжно е да скиташ сам, без глътка вино в стомаха, без приятел, без театър, без надежда.Скитал така през полетата от бодли и бетонни отломки, из сухите бунища между кварталите и сред свирещите, ветровити пустоши на предградията. Видял в далечината влак. Тъжно му било. Не знаел какво повече да прави на тоя свят. Бедният човек пропада. И децата му не искат да го виждат вече. И режисьорът отишъл до линията на влака. Изчакал следващата дълга, предълга композиция. Тя, вероятно, отивала някъде, да изпълни поръчката на някой от тия – наглите. Петрол, захар, мазут, олио, тютюн и алкохол: гърлата им били ненаситни! Режисьорът се обърнал към своя неясен, артистичен бог и му поискал прошка. След това направил една малка крачка. И стоте тона метал на влака - с лъскавите, остри колелета - свършили останалото. Даже не се чул особено значим звук.Да, една малка, съвсем малка група от българското общество – за сметка на една много, много по-голяма, забогатява нагло, грозно и убийствено.И ако някой от тия, наглите, се опита (размахвайки като флаг философските си и икономически дипломи) да обясни всичко със законите на пазара, с икономическите необходимости и неумолимите дадености на „лесе-фер” (ненамеса в частни инициативи), аз ще се изсмея. И горчив ще бъде моят смях.И ще предложа на неколцина от тия, наглите, да присъстваме заедно на аутопсията на нарязаните останки на режисьора. Убит от бедността, която те са му причинили. После ще ги заведа на обяд. И ще ги питам: Как е апетитът? (и горчив ще бъде моят смях!)Тези две точки са едно от най-показателните и най-назидателни неща, които съм писал напоследък. А (както казва моят другар Ницше) всяко смислено писание трябва да бъде назидание.И така нататък.В същото това време част от тия – наглите – избира нов бюджет... нови трохи за тия, другите......които някой ден ще застанат до влаковата линия. Като режисьора. За последна среща със студения стотонен метал на тукашния живот.Добър ден.", "date": "2018.11.28", "title": "Калин Терзийски: Лек геноцид"}
{"url": "https://offnews.bg/obshtestvo/sofijskiat-universitet-skri-obshtoto-si-sabranie-ot-kalendara-i-zhurna-692810.html", "text": "Общо събрание „на тъмно“ провежда днес Софийският университет.То липсва в календара на висшето училище, а пристигането на журналист от OFFNews пред аудитория 272 на Ректората смути силно охраната. „Общото събрание забрани присъствието на журналисти!“, спря ни пазачът Константин Бъчваров още преди общото събрание да е започнало.На входа се появи председателят на ОС проф. Тинко Тинчев с друга версия: \"Общото събрание ще реши и ако се съгласи да присъствате, ще Ви поканим\".Пристигна и пиарката на Софийския университет Боряна Коларова, която също ни увери, че не можем да влезем. На въпрос защо и защо липсва известие за събранието, което взема важни управленски решения за обществения иначе университет, тя отговори, че такова имало „във вътрешния сайт на Университета“, а също - че „академичното събрание е за академичната общност“. На възражението ни, че университетът е обществен, издържан с данъците на обществото и то има право да знае как се управлява той, а целта ни е да го информираме, отговарящата за връзките с обществеността отговори: „Нямам намерение да водя този разговор“., този път не излезе да обещае нещо.Портите към зала 272 бяха затворени от охраната 15-ина минути преди 10:00. След това дойде доц. д-р Светлана Божилова. Преподавателката по журналистика разбра, че журналистите са изгонени, но попита само: „А преподавателите?“.Охраната спря и нея, тъй като не показа пропуск и тя отиде да преговаря с даващите картончета, осигуряващи вход. Получи такова и влезе.Малко по-късно отвътре излезе друг охранител, който демонстративно заговори по телефона точно до репортера на OFFNews: \"Общото събрание гласува да не пускаме журналисти....\"", "date": "2018.11.28", "title": "Софийският университет скри Общото си събрание от календара и журналистите"}
{"url": "https://offnews.bg/112/vlak-blasna-i-ubi-zhena-kraj-grobishtata-v-stara-zagora-692811.html", "text": "Влак е блъснал и убил жена тази сутрин в района на гара Стара Загора, предаде БНР. Загиналата жена е пресичала на нерегламентирано място. Инцидентът е станал в 08.45 часа с влака от Бургас за София. Композицията ще остане на място до приключване на огледа.Според очевидци, загиналата е била клошарка, която е пресичала в района на старите гробища. Била е с качулка, заради дъжда и вятъра вероятно не е чула и видяла приближаващия се влак. Ударена е в главата и е починала на място, разказаха очевидци на трагедията.Заради огледа се очаква влакът да се забави с близо 3 часа. В района на инцидента често пресичат граждани, мястото не е регламентирано, няма прелез, а точно там се събират двете железопътни линии от Тулово и от Бургас.", "date": "2018.11.28", "title": "Влак блъсна и уби жена край гробищата в Стара Загора"}
{"url": "https://offnews.bg/ikonomika/prognoza-tcenata-na-zhilishtata-v-sofia-ostava-okolo-1000-evro-kv-m-692807.html", "text": "\"Интересът към имотите в София остана голям и през тази година, а значителна част от търсенето все още е неудовлетворено\", твърди изпълнителният директор на BULGARIAN PROPERTIES Полина Стойкова.Основните показатели за жилищния пазар в София за 2018 г. са: забавяне на темпа на нарастване на цените до около 5% на годишна база, стабилизация на пазара на ценови нива около 1000 евро/кв.м., два пъти по-добра достъпност на жилищата спрямо тази от преди 10 години, нарастващо предлагане на жилища ново строителство, което продължава да бъде предпочитано от купувачите.Данните сочат, че през 2018 г. цените в София задържат достигнатите в края на 2017 година нива и остават без съществени изменения в 3-те поредни изминали тримесечия.Средната цена на жилищата в София през 3-тото тримесечие на годината е 1 090 евро/кв.м. при 1 086 евро/кв.м. за 2-ро тримесечие и 1 092 евро/кв.м. в началото на годината. Вече цяла година психологическата граница от 1 090 евро/кв.м. не може да бъде премината. Очаквано, пазарът се стабилизира и се развива много по-плавно от предходните години на наваксване.Средната покупна цена на жилищата в София е 86 260 евро при нива около 90 000 евро в предходните тримесечия. Тази тенденция отразява нарастването на дела на закупените двустайни жилища и тенденцията за търсене на по-малки площи за сметка на нарасналите цени на кв. м.", "date": "2018.11.28", "title": "Прогноза: Цената на жилищата в София остава около 1000 евро/кв. м още 1-2 години"}
{"url": "https://offnews.bg/obshtestvo/temperaturite-padat-snegovalezhite-shte-obhvanat-tcialata-strana-692785.html", "text": "Температурите в цялата страна днес ще паднат, а снеговалежите ще обхванат цялата страна. В Северна България и високите полета ще вали сняг и ще се образува снежна покривка. В сутрешните часове в североизточните райони все още ще вали дъжд при отрицателни температури и ще се образуват поледици и обледеняване на проводници.За цялата страната са обявени предупредителни кодове за опасно време. Оранжев код е в сила за 6 области в Източна България. Това са Бургаска, Варненска, Добричка, Шуменска, Разградска и Търговищка. Tам се очаква силен сняг и вятър и има опасност от образуване на поледици. За останалата част на страната кодът е жълт и предупреждението е за сняг, дъжд и силен вятър.В по-голямата част от Южна България дъждът ще се примесва и ще преминава в сняг.Ще духа умерен, в Източна България силен до бурен вятър от север-североизток и в Добруджа, Лудогорието и по планинските проходи ще има снежни виелици и ще се образуват преспи и навявания.Застудяването ще продължи и в по-голямата част от страната температурите ще са с обратен денонощен ход. Сутринта температури ще са минус 2 - 0° в Северна България до 4-8° в Южна България, а към 14 часа: минус 4 - минус 2° в Северна България и по високите полета, 2-4° в Горнотракийската низина.През нощта срещу четвъртък снеговалежите ще продължат, значителни ще са в Южна България и там ще се образува снежна покривка с изключение на крайните югозападни райони. По Черноморието ще духа силен и бурен северен вятър. Ще има валежи, като по северното крайбрежие дъждът ще премине в сняг. Температурите ще се понижават и към 14 часа ще бъдат от минус 2 – 0° по северното крайбрежие до 6-8° по южното.Температурата на морската вода е 10-13°. Вълнението на морето ще бъде 4-5 бала.Над планините ще е облачно, ще вали сняг. По старопланинските проходи ще има снежни виелици и ще се образуват навявания. Ще духа силен вятър от изток-североизток. Ще застудява и на 1200 метра максималната температура ще е около минус 2°, на 2000 метра – около минус 5°.", "date": "2018.11.28", "title": "Температурите падат, снеговалежите ще обхванат цялата страна"}
{"url": "https://offnews.bg/snukar/tramp-se-prisaedini-kam-robartsan-i-dziunhuej-vav-vtoria-krag-na-turni-692833.html", "text": "Джъд Тръмп не срещна проблем да се присъедини към бившите шампиони на Динг Джунхуй и Нийл Робъртсън във вторият кръг на Откритото първенство на Великобритания, което се провежда в ЙоркСветовният номер пет и победителят за 2011 година направи брейкове от 128 и 113 точки, не оставяйки шансове на Дейвид Лили.\"Не играх добре, макар резултатът да е ласкателен\", споделя 29-годишният англичанин пред Би Би Си. \"Направих няколко важни разрешения, но се почувствах малко ръждясал. Това е нов турнир, ново място, различни условия, така че просто се опитваш да продължиш по-напред\", продължава Тръмп.\"Имам малко късмет тук и там, но не искам да бъда прекалено суров към себе си, а и не искам да показвам най-добрата си игра в началото на турнира\".Кайрън Уилсън също не срещна трудности в двубоя си срещу Анди Лий от Хонг Конг. Англичанинът записа четири халф-сенчъри брейка, a за финал направи и сенчъри брейк. Уилсън, който все още не е преминавал трети кръг, каза че резултатът е добър, и такава победа е идеалният старт на турнира. \"Не се справям добре тук, но това е голям турнир и аз искам да се представя на ниво\".Двукратните шампиони Нийл Робъртсън и Динг Джунхуй не губеха време и също продължават напред. Китаецът тръгна бавно, но победи с 6-1 Адам Стефанов от Полша, а Робъртсън загуби два фрейма срещу дебютанта Кишан Хирани.Джак Лисовски от Англия продължава да е в добра форма, побеждавайки Жанг Жианканг, а бившият световен шампион за 1997 година, Кен Дохърти навакса пасив от 2-0 фрейма срещу Юан Суджин от Китай. Ирландецът ще се изправи срещу Рони О'Съливан, стига Ракетата да победи Люк Симъндс в четвъртък. \"Чакам с нетърпение. Ако играя срещу Рони нямам какво да губя. Никой не би ми дал шансове, но мога да спечеля и просто ще се наслаждавам, каквото и да стане\".", "date": "2018.11.28", "title": "Тръмп се присъедини към Робъртсън и Дзюнхуей във втория кръг на турнира в Йорк"}
{"url": "https://offnews.bg/futbol/real-udari-roma-i-oglavi-grupa-g-vizhte-ostanalite-rezultati-v-shampi-692784.html", "text": "Реал Мадрид стигна до чиста победа над Рома с 2:0 в двубой от Група G на Шампионската лига, игран на стадион \"Олимпико\".Футболистите на треньора Сантяго Солари отново чуха химна на турнира на богатите и показаха съвсем различно лице само няколко дни след резила срещу Ейбар в Ла Лига.\"Белия балет\" показа агресия в атака и стигна до победата с голове на Гарет Бейл и Лукас. Трябва да се отбележи, че въпреки резултата, \"вълците\" показаха добра игра, но фрапантни пропуски на Джъстин Клуиверт и Ченгиз Юндер лишиха домакините от нещо повече в мача.Така Реал потегля към 1/8-финалите като първенец в групата с актив от 12 точки, с 3 повече от Рома, които също продължават напред в Шампионската лига. По-рано тази вечер пък Виктория Пилзен уби амбициите на ЦСКА Моска за участие в елиминациите, след като победи \"армейците\" с 2:1.В друг интересен днес Ювентус победи Валенсия и се класира за 1/8-финалите в турнира на богатите. Марио Манджукич вкара единственото попадение след страхотно изпънение на Кристиано Роналдо. Той овладя топката в наказателното поле, направи характерен за него финт и подаде успоредно на вратата. За хърватина остана най-лесното.Манчестър Юнайтед пък стигна до драматична победа над Йънг Бойс, с която си гарантира участие в следващата фаза на Шампионската лига. Единственото попадение в мача заби Маруан Фелайни в 91-ата минута.Така англичаните стигнаха до поредната си инфарктна победа в турнира и успяха поне малко да се реваншират пред феновете си за постоянните си издънки във Висшата лига.Юнайтед спря и негативната си серия на \"Олд Трафорд\", след като в последните си три домакински мача нямаше победа. В тази група лидер е Ювентус с 12 точки, англичаните са с 10, Валенсия е с пет, а Йънг Бойс с една.", "date": "2018.11.28", "title": "Реал удари Рома и оглави Група G, вижте останалите резултати в Шампионската лига"}
{"url": "https://offnews.bg/ikonomika/pargov-taksimetrovite-shofiori-da-se-obediniat-okolo-razumni-iskania-692805.html", "text": "Минималната тарифа трябва да гарантира сигурността, качеството и комфорта на таксиметровата услуга. Това заяви председателят на БСП - София и на групата на социалистите в СОС Калоян Паргов след среща с представители на различни организации и съюзи в таксиметровия бранш. Тя се състоя по негова покана, след като преди седмица на редовното заседание на Комисията по транспорт и туризъм бяха неглижирани проблемите им и присъстващите представители на таксиметровите шофьори не бяха изслушани. На срещата в залата на БСП - София присъстваха народният представител Александър Паунов, който е член на Парламентарната комисия по транспорт, както и експертите Петър Мутафчиев, бивш министър на транспорта, и Християн Кръстев.Според Паргов трябва да започне ясен и конкретен разговор между Сдружението на общините и таксиметровия бранш. В резултат да бъдат формулирани конкретни предложения, които да бъдат отнесени към правителството и Народното събрание.Таксиметровите шофьори представиха много проблеми, решенията на някои от тях са концептуални, коментира Калоян Паргов, който е заместник-председател на Комисията по транспорт и туризъм в СОС. В крайна сметка те се обединиха около 4 ключови въпроса. Предупредих ги, че трябва да бъдат единни в исканията си, защото само тогава ще могат да ги отстояват и да постигнат резултат, обясни Паргов. Основният въпрос, който таксиметровите шофьори поставиха, е свързан с регламентиране на минималния праг на превозните цени. \"Разбрах, че браншовите организации подготвят декларация, която ще представят на вниманието на Столична община. В нея те ще обосноват искането си за тази минимална цена на километър и ще застанат твърдо зад нея, добави Калоян Паргов. Второто искане, около което се обединиха, е да получат разрешение да използват бус лентите, когато возят клиенти. Третият проблем е отдавнашен - този със стоянките. В \"синята\" и \"зелена зона\" Столична община не дава места за стоянки на такситата. Разбрах, че таксиметровите шофьори са имали среща с ЦГМ и представители на ГЕРБ от Комисията по транспорт и туризъм, което за мен беше изненада, и дори са получили обещание за разрешаване на този проблем. Предложението на таксиметровите шофьори е 2% от местата в \"синя зона\", 4% от тези в \"зелена\" да бъдат заделени за стоянки на такситата. На мен това предложение ми звучи разумно, но ще го обсъдим с нашите експерти\". Председателят на групата на БСП в СОС се изненада от едно от предложенията на таксиметровите шофьори, свързано с желанието им за добавяне на условие за задължителна уседналост от 5 години в София при получаване на разрешително за каране на такси. Ако това предложение беше излязло от мен, сигурно щяха да ме обвинят, че искам да прекроя бранша, коментира Калоян Паргов. Те поискаха да има по-строги изисквания към желаещите да карат такси. Освен уседналостта от 5 години, за да може добре да познаваш голям град като София, искат категоризация на автомобилите, използвани за таксита. Като цяло, проблемите са много, голяма част от тях са концептуални и са свързани с цялостното развитие на бранша. Предстои много работа, за да бъдат решени, заяви още Паргов. ", "date": "2018.11.28", "title": "Паргов: Таксиметровите шофьори да се обединят около разумни искания"}
{"url": "https://offnews.bg/sviat/masovi-evakuatcii-v-moskva-zaradi-bombeni-zaplahi-692848.html", "text": "14 търговски центрове в руската столица са евакуирани заради анонимни обаждания, че има заложени в тях взривни устройства, съобщава РИА „Новости“. Общо 6000 души – посетители и персонал, са изведени от сградите.Според властите телефонните обаждания са били от чужбина.Службите се опитват до открият откъде точно.Сред „минираните“ търговски центрове ТАСС споменава „Цветной“, „Атриум“, „Мегаполис“, „Капитолий“ и „Горбушкин двор“. Евакуират се поради анонимна бомбена заплаха и посетителите на мол „Хорошо“. В сградите работят полицейски екипи със служебни кучета с цел проучване на терена.Вълна от фалшиви сигнали за бомби заля Русия през септември-декември 2017 г., припомня ТАСС. Телефонни терористи „атакуваха\" тогава почти 4000 обекта, евакуирани бяха над 2,6 милиона души.", "date": "2018.11.28", "title": "Масови евакуации в Москва заради бомбени заплахи"}
{"url": "https://offnews.bg/obshtestvo/sv-stefan-novi-prevarnal-zatvora-v-hram-s-molitvite-si-692776.html", "text": "Църквата почита днес св. преподобномъченик Стефан Нови. Преподобни Стефан се родил в Цариград, майка му още при раждането го посветила на бога. В юношеска възраст той бил постриган за инок в Авксентиевия манастир и се прославил със свят живот и благотворителност. Той спазвал строг пост, прекарвал постоянно в молитва, чрез трудовете си помагал на бедните. Обичал самотен живот, но бил принуден да жертва собственото си желание - избрали го игумен на манастира.В това време твърде много се засилила иконоборческата ерес. Лъв Исаврянин и синът му Константин V Копроним яростно преследвали почитателите на светите икони. Из църквите и домовете изнасяли св. икони и ги изгаряли по площадите или ги секли на малки части; разтрошавали и тъпчели с нозе свещените съдове, които имали на себе си свещени изображения.Църквата \"Св. Богородица\" във Влахерна била украсена по стените с живопис, представляваща целия земен живот на Спасителя. По повеля на императора всички стенописи били премахнати. Константин Копроним отишъл още по-далеч от баща си: той заповядал да изхвърлят от храмовете светите мощи и на беззаконния събор, свикан в Цариград, постановил иконите да се считат за идоли; забранил почитането на светците и на св. Богородица; забранил пророците, апостолите и мъчениците да бъдат наричани светци. Всички, които се противят на тия разпореждания, да се считат еретици наравно с Арий, Несторий и Евтихий. След това започнало страшно гонение против монасите. Византийските манастири запустели. Монасите били затваряни в тъмница.Императорът знаел за мъдростта и светостта на Стефан и затова желаел да го склони към своите разбирания. Той пратил при него доверено лице с богати дарове и с поръчение да го уговори да подпише определението на събора, но Стефан категорично отказал. Така разярил царя. Той заповядал да затворят Стефан в тъмница. Но скоро подир това врагове неочаквано нападнали империята и Копроним, боейки се от Божия гняв, освободил праведника. Щом утихнала войната, гонението било подновено с още по-голяма сила и целият гняв се излял върху Стефан. Подкупвали недостойни люде да го клеветят и да го обвиняват в престъпления. Най-после разорили неговата обител, а него самия, след тежки изтезания, заточили на остров Проконис. Но нищо не могло да победи твърдостта на светия мъж; той равнодушно понасял лишенията и заточението, не преставал да учи на истината и чрез Божията сила правел толкова чудеса, че името му се прославило по цялата страна. Тогава императорът го извикал при себе си и спорил дълго с него, стараейки се да го склони към своите разбирания.Стефан обаче хвърлил на пода една монета с царския лик на пода и я стъпкал с крак. Царедворците се нахвърлили на Стефан и искали да го хвърлят в морето, но Копроним заповядал да го затворят в тъмница. В тая тъмница мъченикът намерил повече от триста затворници, заключени, както и той, за почитане на иконите. Всички вече били претърпели тежки мъчения и очаквали смърт за твърдостта си във вярата, но се утешавали чрез молитва и упование на Бога.Св. Стефан още повече повдигнал духа на затворниците. И денем, и нощем тъмницата кънтяла от молитви и псалмопения. Тя повече приличала на храм, отколкото на затвор. Много народ се трупал около тъмницата, за да получи благословение или съвети от преподобния, или пък да се помоли за ония, които така мъжествено страдали за светата истина. Съобщили на царя за това. Той заповядал да изведат Стефан от тъмницата и да го предадат на смърт. Иконоборците го влачили по улиците, като го обсипвали с хули и му нанасяли жесток побой. Най-после един от тях му нанесъл тежък удар по главата и сложил край на живота му. Това станало в 767 година.", "date": "2018.11.28", "title": "Св. Стефан Нови превърнал затвора в храм с молитвите си"}
{"url": "https://offnews.bg/obshtestvo/ovcha-kupel-i-liulin-4-i-5-bez-voda-za-12-chasa-na-suho-na-oshte-6-me-692774.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Монтаж на спирателен кран и монтаж на водомер на ул. „Подлозище“ в кв. „Горна баня“ налага спиране на водоподаването от 9:30 до 21:30 ч. на жк „Овча купел“ 1, жк „Овча купел“ 2,  кв. „Суходол“ в района на ул. „Момина сълза“, ул. „Траян Танев“, ул. „Суходолски път“ и ул. „Околовръстен път“, жк „Люлин“ 4 и 5 и кв. „Филиповци“.Ремонт на уличен водопровод на бул. „Г.М. Димитров“ в жк „Дианабад“ налага спиране на водоподаването от 9:30 до 18:00 ч. на ул. „Владимир Трендафилов“, ул. „Кирил Цонев“, ул. „Никола Габровски“, ул. „Тинтява“, бул. „Драган Цанков“, бул. „Г.М. Димитров“, ул. „Ловен парк”, бул. „Симеоновско шосе” №1, ул. „Апостол Карамитев” от ул. „Никола Габровски” до ул. „Буенос Айрос”.Реконструкция на уличен водопровод на ул. „Еделвайс“ в кв. „Кумарица“, община „Нови Искър“, налага спиране на водоподаването от 9:00 до 21:00 ч. на ул. „Иван Вазов“, ул. „Летец“, ул. „Хаджи Димитър“ , ул. „Искърско дефиле“, ул. „Банска“, ул. „Зенит“ и ул. „Стое Джуров“.Подмяна на сградно водопроводно отклонение на ул. „Иван Щерев“ в кв. „Подуене“ налага спиране на водоподаването от 9:30 до 18:30 ч. на  ул. „Детелин войвода“ от ул. „Иван Щерев“ до ул. „Братя Пешеви“, ул. „Иван Щерев“ от ул. „Детелин войвода“ до ул. „Румен войвода“.Изграждане на връзки на уличен водопровод на бул. „Васил Левски“ налага спиране на водоподаването от 9:00 до 19:00 ч. на ул. „Ангиста“ от бул. „Васил Левски“ до ул. „Кешан“, ул. „Кешан“ от ул. „Ангиста“ до бул. „Васил Левски“.Във връзка с монтаж на пожарен кран пред бл. 21 в жк „Свобода“ се налага спиране на водоподаването от 9:00 до 21:00 ч. на бл. 21, бл. 40.", "date": "2018.11.28", "title": "Овча купел и Люлин 4 и 5 без вода за 12 часа, на сухо на още 6 места в София"}
{"url": "https://offnews.bg/obshtestvo/tramvaite-tragvat-testovo-po-grafa-692788.html", "text": "По новите траймвайни линии на ул. \"Граф Игнатиев\" в София ще бъдат . Очаква се да бъдат премахнати градите и загражденията, поставени за ремонтните дейности по столичната улица. Тестът ще продължи 72 часа.Столичният кмет Йорданка Фандъкова съобщи, че релсовият път в целия участък е напълно завършен. Нареден и фугиран е и паважът в обхвата на трасето. В градината на \"Св. Седмочисленици\" се довършват настилките, а на пл. \"Славейков\" продължават с поставянето на пейките и новите павилиони за книги, там бяха засадени нови дървета.След 9 ч. ще се движат тестово трамваите по ул. Граф Игнатиев, без да превозват пътници. Имаме готовност да се пусне редовното трамвайно движение по линии 10,12 и 18. Трамвайното трасе в района е изградено на 100%, каза тази сутрин зам.-кметът по транспорта Евгени Крусев, цитиран от БНТ.", "date": "2018.11.28", "title": "Трамваите тръгват тестово по Графа"}
{"url": "https://offnews.bg/obshtestvo/taksimetrovi-shofiori-protestirat-v-sofia-zaradi-niskite-tarifi-692789.html", "text": "Таксиметрови шофьори ще протестират пред сградата на Столичната община заради ниските тарифи за превоз на пътници. Демонстрацията е обявена за 12 часа днес, като не се планира блокада на улици и булеварди, съобщава БНР.Браншови организации настояват цената на такситата в София да скочи до 30 процента може да скочи цената за такси в София. Столичният общински съвет ще вземе решение след като темата бъде обсъдена, посочи за \"Хоризонт\" Зафир Зарков.Райна Димитрова и Кирил Кирилов от Националния таксиметров синдикат казаха в сутрешния блок на БНТ, че от вчера голяма част от браншовите организации са се обединили около обща позиция да настояват пред Столичната община за повишение на цените до 98 ст. за дневна тарифа и 1.14 лв. нощна тарифа.", "date": "2018.11.28", "title": "Таксиметрови шофьори протестират в София заради ниските тарифи"}
{"url": "https://offnews.bg/sviat/otkradnaha-kartina-na-renoar-vav-viena-692808.html", "text": "Картина на френския импресионист Реноар е открадната от виенска аукционна къща, съобщава австрийската полиция.Картината на стойност около 160 хиляди евро днес е трябвало да бъде продадена на търг.Картината представлява пейзаж и е била свалена незабелязано от стената, където е била изложена за оглед, съобщава БНТ.Засега повече информация не се съобщава, но снимката на произведението вече е свалена от интернет-страницата на търговската къща и от каталога ѝ.", "date": "2018.11.28", "title": "Откраднаха картина на Реноар във Виена"}
{"url": "https://offnews.bg/obshtestvo/smartonosno-razuznavane-po-viasat-history-razkazva-za-smartta-na-sve-692659.html", "text": "Документалната поредица разследва \"Смъртносно разузнаване\" показва много от подозрителните случаи на смърт на световно известните учени.Десетки учени в света умират в необичайни обстоятелства през последните няколко десетилетия и в много от случаите няма никакво обяснение. С помощта на експертни анализи на бивши следователи на ФБР, експерти по експловизите и агенти под прикритие, \"Смъртоносно разузнаване\" отваря подозрителните досиета, разкривайки смъртоносната смесица от конспирация, шпионаж и интриги. От ядрени физици, взривени с кола бомба, до оръжейни инженери, застреляни на прага на дома си, поредицата доказва, че прекомерното знание може да коства живота на човека.Можете да гледате поредицата всяка сряда, от 21:50, по .", "date": "2018.11.28", "title": "'Смъртоносно разузнаване' по Viasat History разказва за смъртта на световноизвестни учени"}
{"url": "https://offnews.bg/sviat/rusia-izpravia-devetima-ukrainski-voennosluzheshti-pred-sada-692787.html", "text": "Пред съда в Симферопол днес ще бъдат изправени деветима украински военнослужещи, задържани при  в неделя в района на Керченския пролив.Обвинението срещу тях е за незаконно преминаване на държавната граница на Руската федерация, съобщава БНР.На днешното съдебно заседание трябва да бъдат определени мерките за неотклонение на задържаните. Вчера съдът остави до 25 януари в предварителния арест 12 украински военни.Други трима, ранени в резултат на откритата от руските граничари стрелба, засега остават в болница в град Керч без опасност за живота. Ще бъдат съдени, когато здравословното им състояние позволи това. Ако бъдат признати за виновни, задържаните общо 24 украински военнослужещи могат да получат до 6 години затвор.Москва ги обвинява, че незаконно са навлезли в руски териториални води на борда на три военни кораба и не са се съобразили с установения ред за преминаване през Керченския пролив. Киев припомня, че от 2003 г. действа двустранно руско-украинско споразумение, което гарантира свободното плаване на кораби на двете страни в Азовско море и Керченския пролив.", "date": "2018.11.28", "title": "Русия изправя деветима украински военнослужещи пред съда"}
{"url": "https://offnews.bg/obshtestvo/rabotnitci-ot-maritca-iztok-izlizat-na-miting-v-zashtita-na-rabotnite-692791.html", "text": "Миньори и енергетици от „Марица-изток\" излизат в защита на работните си места на митинг в Раднево, организиран от КНСБ, съобщава БНТ.Те настояват за позиция на държавата за осигуряване бъдещото развитие на Комплекса \"Марица-изток\", който осигурява 45% от електроенергията в страната. Миньорите искат нова енергийна стратегия с хоризонт от 2030-та до 2050-та година.Поскъпването на въглеродните емисии, на база Парижкото споразумение, би довело до закриването на над 100 000 работни места. Това се казва в отворено писмо до президента Румен Радев. Предстои държавният глава да защити българската позиция на среща в Катовице, Полша. На протеста се очаква да присъства и министърът на енергетиката Теменужка Петкова.В сутрешния блок на БНТ от синдиката казаха, че има неяснота за бъдещето. Те настояват за ясна държавна политика за това какво ще се случва в кратки срокове. Предстои те да подпишат декларация, в която да представят исканията си на Министерството на енергетиката. \"Ние сме основната мощност, която произвежда светлото и топлото за държавата\", коментираха от КНСБ. По техни данни комплексът произвежда до 60% от енергията през четирите зимни месеци.", "date": "2018.11.28", "title": "Работници от Марица-изток излизат на митинг в защита на работните си места"}
{"url": "https://offnews.bg/politika/jordan-tconev-dogodina-shte-ima-tri-vida-izbori-692794.html", "text": "Догодина ще има три вида избори, предсрочният парламентарен вот е неизбежен.Това заяви депутатът от ДПС Йордан Цонев по бТВ. По думите му оставката на Валери Симеонов като вицепремиер е победа на гражданското общество, но тя не решава проблема на управлението. Правителството генерира само нестабилност и трябва да си ходи, категоричен бе Цонев. От ДПС са против депутатските заплати да бъдат замразени, както предлага БСП.  Движението не е съгласно и партийната субсидия да се намали за лев на глас. „Ние смятаме, че работим, избирателите също могат да кажат, че събота и неделя нашите депутати не почиват, правят срещи, обикалят районите”, подчерта народният представител от ДПС. Според него най-големият недостатък на бюджета е, че не е ориентиран към икономическия цикъл. Многото разходи в тези неформирани системи не са насочени към реформи, а към неефективни плащания, смята той.По повод бюджета за здраве за догодина Цонев посочи, че всяка година се дават все повече пари в здравеопазването и всяка година пациентите и лекарите са все по-недоволни. По думите му бюджетът за здравеопазване за 20 години е нараснал 8 пъти, а според него 80 пъти е нараснало недоволството от системата на здравеопазването. Реформата спря през 2000 г. и оттогава нищо не се пипа. Нереформираността на системата предполага, че като изливаш повече пари, увеличаваш дефектите, а не ефектите, каза още Йордан Цонев.", "date": "2018.11.28", "title": "Йордан Цонев: Догодина ще има три вида избори"}
{"url": "https://offnews.bg/sviat/tramp-mozhe-da-otmeni-planiranata-sreshta-s-putin-692792.html", "text": "Президентът на САЩ Доналд Тръмп заяви, че може да отмени планираната среща с руския президент Владимир Путин по време на срещата на върха на Г-20 в Аржентина. Причината е случилото се в .Американският президент би следвало да се срещне с руския си колега в кулоарите на срещата на върха в Буенос Айрес, която ще се състои в петък и събота. Сред темите, планирани да бъдат обсъдени, са сигурността, контрола над въоръжаването, Близкия изток и Украйна. Междувременно в аржентинската столица се състояха протести, съобщава БНТ.Хиляди хора се събраха на стадион в Буенос Айрес, за да изразят недоволството си от срещата на върха на Г-20 в края на тази седмица. Протестът бе и срещу президента на страната Маурисио Макри, който договори заем от МВФ в размер на 57 милиарда долара.Аржентина обеща да се справи с евентуални анархистки и антикапиталистически протести, които биха нарушили работата на Г-20. Тази година срещата ще се проведе в аржентинската столица на 30 ноември и 1 декември. Местни леви групи планират шествия против срещата и призовават активисти от целия свят да се присъединят към тях.За сигурността по време на събитието ще бъдат ангажирани 22 000 полицаи и 700 служители по сигурността. Аржентинското правителство е било в контакт с чуждестранни служби за сигурност, сред които тези на САЩ, Великобритания, Бразилия, Италия и Испания", "date": "2018.11.28", "title": "Тръмп може да отмени планираната среща с Путин"}
{"url": "https://offnews.bg/112/shefat-na-vrachanskata-politcia-harchil-darzhavni-pari-za-lichni-nuzhd-692793.html", "text": "Директорът на полицията във Враца Янко Янколов е използвал неправомерно ведомствено жилище, което е ремонтирано за сметка на МВР, а всички сметки са плащани от ведомството, включително и ремонтът на апартамента. Това се посочва в сигнал до Янколов, който в момента е обект на проверка от МВР. Сигналът е подаден от зам.-директора на ОДМВР-Враца Николай Григоров.Според изнесените факти, Янколов се настанил в жилище на МВР, за което се изисква заповед на вътрешния министър. Такава обаче нямало. За ползване на жилището той трябвало да плаща наем, както и всички текущи разходи като ток, вода, парно и такса \"Смет\". Вместо това обаче, разходите са били за сметка на МВР. Също за сметка на дирекцията Янколов е осигурил и ремонт на апартамента, въпреки че отново според разписаните правила, това трябвало да бъде за негова сметка.След подаването на сигнала срещ него, Янколов е опитал да се изнесе скоростно от жилището. Проверяващи от МВР обаче успели да извършат проверка, докато част от вещите му били все още в апартамента.Това обаче не е единственото нарушение на Янколов. В сигнала се посочва, че той е използвал служебни автомобили „Тойота Лексус“ и „Опел Вектра“ за лични цели. Всеки петък той пътува с тях до София, където всъщност е адресната му регистрация. Янколов обаче не е изпълнил задължението си да посочи настоящия си адрес и в нарушение на закона за гражданската регистрация се е опитал да го заобиколи, като към момента не може да се установи точното му местоживеене. В сигнала се посочва, че автомобилът навърта на ден около 440 км, тъй като шофьорът на автомобила е длъжен да го върне във Враца, след като докара началника си в София. Твърди се, че от назначаването на Янколов на поста, атмосферата във врачанската полиция е станала тежка. Напуснали са много ръководни кадри  Старши комисар Янко Янколов беше назначен на поста от тогавашния главен секретар на МВР Младен Маринов. Той пое поста в ОДМВР-Враца от временно изпълняващият длъжността директор Цветелин Стоянов, който пък пое дирекцията след отстраняването на . ", "date": "2018.11.28", "title": "Шефът на врачанската полиция харчил държавни пари за лични нужди, МВР го проверява"}
{"url": "https://offnews.bg/temida/vkp-razpitala-goranov-za-apartamenta-tcatcarov-go-dava-na-kpkonpi-692812.html", "text": "Върховна касационна прокуратура започна извършване на проверка по повод зададен въпрос в телевизионното предаване „Шоуто на Слави“ по bТVза това, че „министърът на финансите живее в апартамент от 180 кв.м. в луксозен жилищен комплекс, предоставен му безвъзмездно от български бизнесмен“ по разпореждане на главния прокурор Сотир Цацаров. В рамките на извършената лично от прокурор от ВКП проверка, на 26.11.2018 г. бяха снети писмени обяснения от министъра на финансите Владислав Горанов, а на 27.11.2018 г. от две лица, собственици на жилището, ползвано от Владислав Горанов. С постановление от 28.11.2018 г. на основание чл.145 ал.1 т.3 от Закона за съдебната власт, чл.82 и чл.83, т.8 от Закона за противодействие на корупцията и за отнемане на незаконно придобитото имущество, Върховна касационна прокуратура разпореди на Дирекция „Противодействие на корупцията“ при КПКОНПИ извършване на отделни, конкретни действия по проверката.Проверката се извършва и на основание чл.8 от Инструкция № 2 от 05.09.2018г. за взаимодействие между Комисията за противодействие на корупцията и за отнемане на незаконно придобитото имущество и Прокуратурата на Република България, подписана от главния прокурор г-н Сотир Цацаров и от председателя на КПКОНПИ г-н Пламен Георгиев.Върховна касационна прокуратура е определила 20 дневен срок за извършване на проверката. ", "date": "2018.11.28", "title": "ВКП разпитала Горанов за апартамента, Цацаров го дава на КПКОНПИ"}
{"url": "https://offnews.bg/futbol/zabarkvat-trenior-na-tcska-v-doping-afera-v-rumania-692796.html", "text": "Кондиционният треньор на ЦСКА Томас Нойберт бе замесен във вихъра на допинг скандал, който разтресе румънския футбол. Немският специалист бе обвинен, че е участал в в допинг афера в гранда Стяуа, когато бе на работа там. Разследването е на вестник \"Газета Спортурилор\", цитирано от \"Меридиан Мач\".Изданието от северната ни съседка твърди, че по времето на Нойберт играчите на \"синьо-червените\" са употребявали непозволени средства.\"Стана въпрос за моите методи на тренировка в Стяуа и се изговориха много лъжи. Забавлявах се с внушението за жълтите пликчета, които носиха футболистите на тима. Пликчетата бяха с такъв цвят, за да не се объркат играчите. Те съдържаха протеин, а не е препоръчително футболистите да го консумират по време на мач. Нашият физиотерапевт им даваше тази течност след мачовете. Идиотско е да се дава по време на мач, защото е смешно за мен\", казва Нойберт в интервю за Digi Sport.\"Мога да кажа, че никога не съм прибягвал до допинг, до ЕПО (еритропоетин). Не съм лекар и не мога да предписвам медикаменти и инжекции. Спокоен съм, няма какво да крия. Знам какво правя за възстановяването на играчите и съм го показал в Стяуа, в Ал Хилал, в ЦСКА. Имам чувството, че за Регекампф всичко е наред, а аз и Раду (б.а. - бившият лекар на Стяуа Пилигора) сме изкупителни жертви\".", "date": "2018.11.28", "title": "Забъркват треньор на ЦСКА в допинг афера в Румъния"}
{"url": "https://offnews.bg/tenis/grigor-startira-trenirovki-na-korta-ramo-do-ramo-s-bashta-si-692813.html", "text": "Най-добрият ни тенисист Григор Димитров започна да се подготвя и на корта за новия сезон. Досега хасковлията наблягаше повече на фитнеса под вещото ръководството на кондиционния треньор Себастиен Дюрант.Вчера българинът се появи на корта и започна спаринги. С него в Монако, където живее Григор, е и баща му Димитър Господинов.Гришо публикува няколко снимки в социалната мрежа Инстаграм, а като коментар написа: \"Рамо до рамо с човека, който пръв ми даде ракетата и ми показа как да играя\".Димитров изпраща като цяло не особено успешен сезон и завърши на 19-ата позиция в световната ранглиста.", "date": "2018.11.28", "title": "Григор стартира тренировки на корта рамо до рамо с баща си"}
{"url": "https://offnews.bg/futbol/spriagat-otnovo-mari-za-trenior-na-levski-692797.html", "text": "Станимир Стоилов отново е актуален вариант за Левски. Ръководството на \"сините\" вече прави сондажи за завръщането на Мъри на \"Герена\", пише \"Тема Спорт\".По високите етажи на клуба дори е обсъждано как да бъде компенсирана футболната федерация на Казахстан, където той е селекционер, за прекратяване на договора му.Отпадането на Левски от турнира за Купата на България, изоставането на 7 точки от първия в класирането на Първа лига и игровата криза на отбора са причина за постепенно снемане на доверието от настоящия треньор Славиша Стоянович. Засега обаче той запазва поста си.Конците на \"Герена\" от 1 януари ще дърпа Павел Колев - той е новият изпълнителен директор на клуба, а настоящият Красимир Иванов ще се занимава само с финансите на клуба. Шефът е близък до Стоилов и ще трябва да го убеди да се завърне в Левски.Ясно е, че за да се случи това, Мъри трябва да получи солидни гаранции, че всичко в клуба е наред, а правомощията му ще са големи. Фаворит за спортен директор пък е Христо Йовов.", "date": "2018.11.28", "title": "Спрягат отново Мъри за треньор на Левски"}
{"url": "https://offnews.bg/futbol/ventci-stefanov-ne-se-zaradvah-na-zagubata-na-levski-ot-botev-vratca-692815.html", "text": "Финансовият благодетел на Славия Венцеслав Стефанов сподели, че през настоящия сезон в Първа лига не е забелязал съдиите да помагат на Лудогорец.Босът коментира и липсата на победи при \"белите\", като е категоричен, че вината тръгва от него и минава през всеки един футболист на отбора.\"Въпросът за липсата на победа е деликатен. Трудно ми е да дам точен отговор. Вината е комплексна, като започнете от мен и свършите с последния футболист в отбора. Играем 6-7 кръга без крайни защитници, но това не е оправдание. Имаме доста контузени, някои започнаха без подготовка и след няколко мача им натежава. Добре сме, не се радвайте.Не се зарадвах на загубата на Левски от Ботев Враца. Това е още едно доказателство, че силите у нас са доста изравнени. Ето и ние паднахме от Витоша. Чест прави на Ботев. Играят мъжки момчетата. Ние също се опарихме от тях.На тези силни футболисти на Лудогорец лека съдийска подкрепа им е достатъчна. Поне тази година не виждам реферите да подпомагат разградчани. Иначе се е виждало, че има много такива случаи.Моето мнение, като ръководител, като потърпевш и облагодетелстван е, че ние, хората около футбола, вдигаме врява, като ни ухапят съдиите. Но като е за нас - какво да се прави, случва се. Аз искам само съдийството да е справедливо.От играчи като Георги Петков има полза. Трябва да продължим да се грижим за школата си, а не да взимаме само деца от Левски. Да си имаме и наши си таланти\", каза Стефанов пред \"Евроком\".", "date": "2018.11.28", "title": "Венци Стефанов: Не се зарадвах на загубата на Левски от Ботев Враца"}
{"url": "https://offnews.bg/obshtestvo/parlamentat-glasuva-okonchatelno-po-biudzhet-2019-692786.html", "text": "Депутатите ще гласуват днес окончателно бюджетът на общественото осигуряване и на държавата.Процесът по приемане на най-важните плащания на държавата започна вчера и след 11 часа дебати в полунощ депутатите решиха да спрат дискусиите, след като успяха да приемат бюджета на Здравната каса и първите два члена на социалния бюджет, съобщава БНТ.Основните спорове вчера бяха свързани с недостатъчното финансиране на здравеопазването и промяната на множество други закони през закона за Здравната каса. От левицата се заканиха, че ще дадат закона за Касата на Конституционния съд.Опозицията ще продължи да настоява днес и за повече пари за социални плащания.", "date": "2018.11.28", "title": "Парламентът гласува окончателно по Бюджет 2019"}
{"url": "https://offnews.bg/sviat/natcionalna-stachka-blokira-gartcia-dnes-692790.html", "text": "В Гърция за днес е насрочена е 24-часова обща стачка, организирана от Общата конфедерация на труда. Сред исканията са възстановяване на институционалната рамка на свободното колективно договаряне, връщане на минималната заплата от 751 евро, запазване на пенсиите, както и на всички социални мерки в полза на уязвимите групи в обществото, съобщава БНТ.Цялата страна ще остане без фериботи и железопътен транспорт, съобщава bTV.Ще стачкуват и държавни служители, както и работещи в частни компании.Към протестните действия се присъединиха и обществените и частните медии, но те спряха работа вчера, за да могат да отразяват днешните действия. В столицата Атина ще се проведат два отделни протеста.", "date": "2018.11.28", "title": "Национална стачка блокира Гърция днес"}
{"url": "https://offnews.bg/politika/deputatite-reshiha-maksimalniat-osiguritelen-dohod-se-uvelichava-na-3-692804.html", "text": "Максималният осигурителен доход се увеличава от 2600 лв. на 3000 лв от догодина. Това решиха депутатите по време на окончателното приемане на бюджета за 2019 година на Държавното обществено осигуряване (ДОО).От ДПС обаче се обявиха твърдо против това, те настояваха максималният осигурителен доход да остане 2600 лв. БСП пък искаха още по-голямо увеличени от това на управляващите. От левицата предложиха максималният осигурителен доход да се вдигне поне на 3900 лв. Предложенията на двете опозиционни партии бяха отхвърлени.\"Отново високодоходните групи са облагодетелствани за сметка на нискодоходните. Усещането за справедливост го няма\", каза по повод решението на управляващите депутатът от БСП Надя Клисурска.Бюджетът за догодина предвижда и повишаване на минималния осигурителен доход за самоосигуряващите се лица от 510 лв. на 560 лв.И за земеделските стопани, и за тютюнопроизводители пък минималния осигурителен доход ще се повиши от 350 лв. на 400 лв. Социалистите бяха против това увеличение с мотива, че така земеделци ще фалират.Мнозинството в парламента прие още минималното и максималното обезщетение за безработица да се запази като досегашните - 9 лв. на ден минимално обезщетение и малко над 74 лева за максимално. Догодина няма да има и увеличение при обезщетението за отглеждане на малко дете от една до две годишна възраст. То остава 380 лв на месец.Социалистите остро разкритикуваха решението на управляващите майчинските за втората година да не бъдат увеличени. От левицата обявиха, че в този бюджет няма мерки за борба с демографската катастрофа. Те поискаха майчинските за втората година да бъдат увеличени на 400 лв на месец, но идеята им беше отхвърлена.\"Унизително е и тази година обезщетението за отглеждане на дете от 1 до 2 години за остане 380 лв. - много под минималния нужен стандарт на едно семейство. С това управляващите казват, че няма политика за младите хора\", коментира социалистката Виолета Желева.", "date": "2018.11.28", "title": "Депутатите решиха: Максималният осигурителен доход се увеличава на 3000 лева"}
{"url": "https://offnews.bg/politika/minimalnata-pensia-stava-219-lv-upravliavashtite-othvarliha-predlozh-692795.html", "text": "Депутатите увеличиха минималната пенсия на 219 лв. Не бе прието предложението на опозицията за 300 лв. минимална пенсия, като БСП и ДПС обвиниха Обединените патриоти в неизпълнение на предизборната им програма.Минималната пенсия за осигурителен стаж и възраст се увеличава с 12 лв. от 1 юли 2019 г. - от 207,60 лв. на 219,43 лв., решиха депутатите.Предложението да се увеличи на 300 лв. дойде от депутата от партията на социалистите Филип Попов, който заяви, че не може пенсионерите да живеят цял месец с парите, които депутатите получават на ден:\"Преди месеци пенсионерите излязоха под прозорците на властта и искахаа преизчисляване на всички пенсии. Те предлагат минималната пенсия да стане 308 лв. и таванът на пенсиите да бъде премахнат. Какво се случи оттогава досега? Нищо. Вие останахте глухи за техните справедливи искания. Това са болни хора, но са преди всичко достойни българи и заслужават достойни старини\", заяви депутатът.Георги Гьоков призова да не се нарушават принципите на осигуряването и подчерта, че от БСП са и за преизчисляване на абсолютно всички пенсии и пропорционално увеличаване според осигурителния принос. Той също така обвини Патриотите в лицемерие, тъй като отказвали да изпълнят предизборното си обещание за 300 лв. пенсия.\"Може би защото сте заплашени от големия коалиционен партньор, че ще счупите коалицията и ще съборите правителството, а на вас не ви се изпуска властта. Така че от тук нататък е по-добре да мълчите и да не споменавате този срамен за вас факт, когато предлагате нещо с ясното съзнание, че не искате да мине\", допълни Гьоков.Той върна лентата до 2016 год., когато бе прието вдигането на пенсиите на 200 лв. Гьоков заяви, че Патриотите постоянно обвиняват социалистите, че не са подкрепили предложението им за 300 лв. пенсия, но напомни, че при гласуването 41% от вносителите от Патриотичен фронт и Атака са отсъствали и само 21% - от подкрепящите от БСП.В първото си изявление след завръщането си в Парламента, Валери Симеонов заяви, че думите на Гьоков са \"манипулация\" и резултатът от цитираното на Гьоков второ гласуване не е имал значение, тъй като от БСП не ги подкрепили още при гласуването на баланса на бюджета.\"При гласуването на бюджета за ДОО през 2016 год., първа точка, когато се гласуваше баланса на бюджета приходна-разходна част, от което зависеше дали ще има пари за увеличаването на пенсиите на 300 лв, вие дадохте 4 гласа. Гласуваната в последствие подкрепа на тези 20-ина човека нищо не промени. Не беше гласувана първата точка\", отговори Симеонов.Бившият вицепремиер също така заяви, че през 2016 г. социалистите били обещали на лична среща да подкрепят предложението за 300 лв. в зала, но така и не го направили:\"Преди гласуването на бюджета имаше една среща в зала Запад с вашата лидерка г-жа Нинова, г-н Гечев и още двама човека, на което вие категорично заявихте, че ще подкрепите нашето предложение за 300 лв. Не го направихте в зала. Вие изиграхте водевил, вие за пореден път изиграхте театър - това, което правите и в настоящия момент\", допълни той.Според Симеонов е време опозицията да спре да спекулира, защото \"когато си в коалиционен формат, няма как да не се съобразиш с по-големия партньор\". Според думите на Симеонов, Патриотите поне имат заслугата, че пенсията е вдигната на 200 лв. - нещо, от което са се възползвали 823 500 човека. Депутатът Рамадан Аделай от ДПС също се обяви за увеличение на пенсиите на 300 лв. и нарече Патриотите \"популисти\", които били обещавали 600 лв. пенсия. Според него сега пенсионерите са далеч по-бедни отколкото когато ДПС е била на власт:\"Ако днес не подкрепите числото 300, би трябвало да излезете и да обясните защо и по какъв начин държите родителите ни в недоимъка, с които спечелихте изборите\", допълни още Рамадан Аталай.Симеонов отговори, че никога не са предлагали 600 лв. пенсия и че благодарение на Патриотите, в парламента няма втора протурска партия: \"ОП, ДОСТ ги няма и ОП, вие отидохте на четвърто място.\"\"Вие станахте трета политическа партия и само преди една седица ОП, седнахте си на това място\", отговори Аделай.В спора се намеси и Светлана Ангелова от ГЕРБ, която призова опозицията да не заблуждава гражданите и я нарече \"царе на популизма, дефицитите и фалитите\".", "date": "2018.11.28", "title": "Минималната пенсия става 219 лв., управляващите отхвърлиха предложението за 300 лв."}
{"url": "https://offnews.bg/sviat/blizo-200-000-balgarski-grazhdani-shte-badat-zasegnati-ot-voennoto-pol-692819.html", "text": "Близо 200 хиляди български граждани, живеещи на територията на Украйна, ще бъдат засегнати от 30-дневното военно положение, което влиза в сила от 9 часа тази сутрин, съобщава БНР.Действието му обхваща 10 области в страната, в това число Одеска и Запорожка област, където има компактна българска общност. В българското посолство в Киев разкриват гореща телефонна линия, на която сънародниците ни, пребиваващи или пътуващи в страната, могат да се обърнат за допълнителна информация. Съдействие може да бъде търсено и от българското Генерално консулство в Одеса.МВнР препоръчва на българските граждани да ограничат пътуванията си до Украйна, а тези, които са на територията на страната, да следват инструкциите на местните власти, в това число на полицията и военните патрули. От ведомството предупреждават и за възможно въвеждане на комендантски час. Очаква се и засилен контрол по всички гранични контролно-пропускателни пунктове на Украйна.Украинският посланик Виталий Москаленко увери, че на българите в Украйна ще бъдат гарантирани пълни права и свободи. От днес в части от страната е въведено военно положение след сблъсъка между бойни кораби на Русия и Украйна в района на Керченския проток в неделя.\"Ще ми бъдат гарантирани пълни права и свободи и, съответно, удоволетворение на всички техни национални изисквания и потреби. Въвеждането на военното положение не означава, че всички клаузи или точки на това военно положение ще бъдат моментално реализирани\".Москаленко каза, че му предстои разговор с външния министър Екатерина Захариева. Посланикът отрече военното положение да е предизборна тактика на украинския президент, за да вдигне рейтинга си.", "date": "2018.11.28", "title": "Близо 200 000 български граждани ще бъдат засегнати от военното положение в Украйна"}
{"url": "https://offnews.bg/obshtestvo/sniag-i-katastrofi-zatvoriha-patishta-v-stranata-692849.html", "text": "Заради усложнена зимна обстановка в страната някои пътища бяха затворени заради катастрофи. Най-тежка е ситуацията на път Е-79 между Видин и Монтана. Там ТИР се обърна и затвори пътя тази сутрин, в различни участъци има и още няколко катастрофи, обобщава БНТ.Спряно е движението на тирове между Мездра и Ботевград, има закъсали тирове по пътя към Оряхово. Заради снегопочисване се спира движението на тежки камиони.Оранжев код е в сила за 6 области в Източна България - Бургаска, Варненска, Добричка, Шуменска, Разградска и Търговищка. Tам се очаква силен сняг и вятър и има опасност от поледици.Обстановката в Русенско е усложнена от снеговалежа и силния вятър, чиято скорост е над 50 км/час. Снежната покривка на места в региона достига до 25 сантиметра. Областният управител Галин Григоров обясни, че 23 населени места са без ток, а в други три електрозахранването е частично нарушено. Причината са повредени от мокрия сняг и силния вятър електропроводи. Екипи на електроразпределителното дружество работят по отстраняване на авариите. Предполага се, че до края на деня електрозахранването ще бъде възстановено.Заради силни снегонавявания и намалена видимост е ограничено движението на камиони над 12 тона по направленията от Русе за Бяла, Разград и Силистра. Останалите пътища в региона са проходими при зимни условия. Григоров обясни, че няма данни за аварирали автомобили и бедстващи хора по пътищата в региона.Силният вятър в Балчик повреди част от покрива на средното училище \"Христо Ботев\", съобщи дежурният в общинския съвет по сигурност. По думите му заради риска голямо парче ламарина от физкултурния салон да падне на земята и да застраши преминаващите ученици мястото е било оградено със сигнална лента. Служители на пожарната вече са отстранили отрязъка от ламарината, но фирмата, ремонтирала сградата, трябва да обследва цялата покривна конструкция.Вятърът, чиято скорост достига до около 8 метра в секунда, като прогнозата е да се усили, може да образува снегонавявания и преспи, съобщи дежурният в метеорологичната обсерватория в Добрич. В областта валежите от сняг са интензивни.Сняг вали в цялата Разградска област, пътищата са мокри, на места заснежени, но обработени, съобщи дежурният в Областното пътно управление. Пътните настилки се лугират от 19 машини на пътноподдържащите фирми. Температурата в региона е в интервала от минус два до минус един. Няма въведени ограничения за движение по пътищата в областта, не е постъпвала информация и за населени места без ток и вода.", "date": "2018.11.28", "title": "Сняг и катастрофи затвориха пътища в страната"}
{"url": "https://offnews.bg/drugi/indiana-vze-svoeto-vav-finiks-denvar-prebi-lejkars-video-692814.html", "text": "Нова порция интересни мачове се изиграха тази нощ в Националната баскетболна асоциация. Във Финикс, местният Сънс загуби от гостуващия Индиана Пейсърс със 104-109. За победителите силно включване направи литовското крило Домантас Сабонис, който вкара 21 точки и овладя 16 борби.Дъг Макдермът също вкара 21, а Майлс Търнър добави 16 точки и 13 борби. За \"слънцата\" най-резултатен бе Ти Джей Уорън с 25 точки, звездата на отбора Девин Букър се отчете с 20 точки, а новобранецът ДеАндре Ейтън се отчете с 18 точки и овладя 12 отскочили топки.В друга вълнуваща среща Денвър Нъгетс разгроми ЛА Лейкърс, печелейки с 117-85. Пол Милсап, Джамал Мъри и Малик Бийзли вкараха по 20 точки за Нъгетс, които доминираха през цялата среща, не оставяйки никакви на ЛеБрон Джеймс и компания. \"Кралят\" записа скромните за него 14 точки, а Кайл Кузма бе най-резултатен с 21.Детройт 115-108 Ню Йорк Маями 113-115 Атланта Мемфис 114-122 Торонто Източна конференция Атлантическа дивизия: Торонто(18-4), Филаделфия(14-8), Бостън(11-10) Централна дивизия: Милуоки(14-6), Индиана(13-8), Детройт(11-7) Югоизточна дивизия: Шарлът(10-10), Орландо(10-11), Маями(8-12) Западна конференция Северозападна дивизия: Денвър Нъгетс(14-7), Оклахома Сити Тъндър(12-7), Портланд Трейл Блейзърс(12-8) Тихоокеанска дивизия: Лос Анджелис Клипърс(13-6), Голдън Стейт Уориърс(15-7), Лос Анджелис Лейкърс(11-9) Югозападна дивизия: Мемфис Гризлис(12-8), Сан Антонио(10-10), Далас(9-9)", "date": "2018.11.28", "title": "Индиана взе своето във Финикс, Денвър преби Лейкърс (видео)"}
{"url": "https://offnews.bg/politika/savetat-po-sigurnostta-opredeli-ruskite-dejstvia-v-azovsko-more-kato-n-692829.html", "text": "Действията на Русия в Азовско море са недопустими. Това е позицията на Съвета по сигурността към Министерския съвет. Днес под ръководстото на премиера е проведено заседание, на което е приета позиция на Съвета по сблъсъка между украински и руски кораби в района на Керченския пролив и Азовско море. В нея се посочва, че опасното нарастване на напрежението в Азовско море през последните дни е довело до задържане на украински кораби и техните екипажи, както и до раняване на украински военнослужещи. Съветът по сигурността счита, че тези действия от страна на Руската федерация са недопустими.„В интерес на всички е Руската федерация и Украйна да проявят сдържаност, а напрежението да бъде преодоляно с диалог. Призоваваме руските власти да освободят незабавно задържаните плавателни съдове и техните екипажи. Очакваме Руската федерация да зачита свободата на преминаване през Керченския пролив в съответствие със задълженията на руската страна съгласно действащото международно право“, пише още в позицията.Съветът по сигурността към МС ще продължи да следи внимателно ситуацията, включително в тясно сътрудничество с партньорите в ЕС и НАТО.", "date": "2018.11.28", "title": "Съветът по сигурността определи руските действия в Азовско море като недопустими"}
{"url": "https://offnews.bg/futbol/ot-kazahstan-kategorichni-mari-shte-prodalzhi-da-vodi-natcionalnia-ot-692845.html", "text": "Селекционерът на Казахстан Станимир Стоилов няма намерение да напуска националния отбор на страната и да поема Левски.Новината бе потвърдена от местната футболна федерация, която отговори на появилите се слухове, че Мъри ще напусне бившата съветска република по посока \"Герена\".Именно подобна информация се появи днес в българските медии, но това се оказа спекулация и Мъри ще продължи да бъде селекционер на Казахстан.\"Никой и от никъде не се е свързвал с нас за бъдещето на Станимир Стоилов. Той ще продължи да води националния отбор на Казахстан и това е повече от сигурно.Договорът му е за още над една година, ако бъде прекратен има солидни неустойки\", сподели висш ръководител на федерацията пред изданието \"Вести\".Българският треньор пое националния отбор на бившата съветска република в началото на тази година след повече от успешния си престой начело на местния Астана, с който се превърна в най-успешния треньор въобще в цялата история на Казахстан. Той има ангажимент с казахите до края на квалификациите за Евро 2020.", "date": "2018.11.28", "title": "От Казахстан категорични: Мъри ще продължи да води националния отбор"}
{"url": "https://offnews.bg/politika/sedmi-chas-deputatite-glasuvat-darzhavnia-biudzhet-za-sledvashtata-god-692863.html", "text": "Седми час продължават дебатите по окончателното приемане на държавния бюджет за следващата година.След като приеха бюджетите на Президентството, омбудсмана, съдебната власт и парламента, депутатите приеха бюджета на Министерството на външните работи. Предвидените в него приходи са на стойност 59,7 млн. лева, като 47,7 млн. лева ще дойдат от държавни такси. Разходите на министерството са в размер на 132,6 млн. лв., от които 26,1 млн. лева ще отидат за персонал. За политика в областта на развитието на ефективната дипломатическа служба са предвидени 110,2 млн. лв.115,6 млн. лв. са приходите в бюджета на Министерството на финансите за следващата година. Главният източник на приходи са държавните такси – 114 млн. лв. Заложените разходи на министерството са на стойност 521,2 млн. лв., от които 312,8 млн. лв. ще бъдат похарчени за персонал. От бюджетните програми най-голяма сума ще бъде вложена в областта на ефективната събираемост на държавните приходи – 326,7 млн. лв. Одобрен беше и бюджетът на Министерството на отбраната за 2019 година, в който са заложени 44 млн. лева приходи. 29,3 млн. лева ще дойдат от собственост на министерството. Предвидените разходи са в размер на 1,4 млрд. лева, като от тях почти 996 млн. лева ще бъдат похарчени за персонал. За отбранителни способности са заложени 1,3 млрд. лева, а почти 83 млн. лева - за политика в областта на съюзната и международната сигурност.В приетия бюджет на Министерството на вътрешните работи за 2019 г. предвидените приходи са на стойност 175 млн. лв., от които 87,5 млн. лв. ще дойдат от държавни такси, а 60 млн. лв. – от глоби, санкции и наказателни лихви. От заложените 1,5 млрд. лв. разходи, за персонал са предвидени 1,3 млрд. лв. От бюджетните програми най-голямата сума е предвидена за противодействие на престъпността и опазване на обществения ред, където ще бъдат вложени 877,7 млн. лв. За границите и контрола на миграционните процеси пък са отделени 212 млн. лв.Народните представители одобриха и бюджета на Министерството на правосъдието, в който заложените приходи са в размер на 61,5 млн. лева, от които 61,2 млн. лева ще дойдат от държавни такси. Разходите на министерството е предвидено да бъдат 274, 8 млн. лева, от които почти 200 млн. лева ще бъдат изплатени на персонал.Депутатите приеха и бюджета на Министерството на труда и социалната политика за следващата година. В бюджета са включени  повече за политики за хората с увреждания. Заложените приходи са на стойност 26 млн. лева, 21,5 млн. лева от които ще дойдат от данъчни такси. Почти 1,3 млрд. лева са общите разходи, като за персонал са предвидени 109,2 млн. лева.Одобрен беше и бюджетът на Министерството на здравеопазването, в който са заложени 37,5 млн. лева приходи, от които 29,2 млн. лева ще бъдат събрани от държавни такси. Разходите на министерството са на стойност 548,5 млн. лева, като за персонал са отделени 245,9 млн. лева, а 34,3 млн. лева са предвидени за лекарствени продукти и медицински изделия.Бюджетът на Министерството на образованието също беше приет, като той предвижда приходи в размер на 14,8 млн. лева. От тях 13,8 млн. лева се очаква да дойдат от собственост на министерството. От общо 664,9 млн. лева разходи 372,5 млн. лева ще бъдат похарчени за персонал. Институцията с най-много отпуснати пари е Българската академия на науките с 94,1 млн. лева, а на второ място е Софийският университет \"Свети Климент Охридски\" с 66,1 млн. лева.Народното събрание прие бюджета и на Министерството на културата. В него заложените приходи са 26 млн. лева, като от тях 25,8 млн. лева са от собственост на министерството. Предвидените разходи са в размер на 194,3 млн., от които 115,6 млн. лева ще бъдат изплатени за персонал. Бюджетът предвижда и 168,3 млн. лева за създаване и разпространение на съвременно изкуство и за достъп до качествено художествено образование. 51,9 млн. лева приходи за Министерството на околната среда и водите бяха одобрени в бюджета за следващата година, като 51, 3 млн. лева от тях се очаква да дойдат от данъчни такси. Разходите са 52,6 млн. лева., като от тях 31,7 млн. лева ще бъдат изплатени за персонал. Бюджетът на Министерството на икономиката за следващата година също беше приет, като в него са предвидени 26 млн. лева приходи, като по-голямата част от тях ще дойдат от държавни такси. Разходите в бюджета на министерството са 84,2 млн. лева, от които 33,7 млн. лева ще бъдат изразходени за персонал. Депутатите одобриха бюджета и на Министерството на туризма, в който са предвидени приходи в размер на 9,8 млн. лева и разходи на стойност 19,3 млн. лева. 2,9 млн. лева ще бъдат изплатени за персонал, а 16,7 млн. са предвидени за устойчиво развитие на туризма.Народното събрание одобри и бюджета на Министерството на енергетиката за 2019 година, в който са заложени 155,2 млн. лева приходи и 84,7 млн. лева разходи. Министерството ще изразходи 39,4 млн. лева за субсидии и текущи трансфери за нефинансови предприятия министерството ще изразходва и 80,3 млн. лева - за устойчиво и конкурентоспособно енергийно развитие.", "date": "2018.11.28", "title": "Седми час депутатите гласуват държавния бюджет за следващата година"}
{"url": "https://offnews.bg/futbol/shampionska-liga-tazi-vecher-koj-ot-kakvo-se-nuzhdae-za-da-prodalzhi-692763.html", "text": "Предстои втората част от петите мачове в груповата фаза на Шампионската лига, а сблъсъците които ни очакват са повече от зрелищни и могат да заплетат възлите в някои групи. Ето от какво се нуждае всеки отбор за да си гарантира европейски футбол и през пролетта.Група ААтлетико Мадрид - МонакоБорусия Дортмунд - БрюжДортмунд се нуждае от точка за да продължи. В случай, че победят, а Атлетико загуби ще са победители в групата.Атлетико Мадрид ще продължи, ако спечели срещу французите или ако Брюж не спечели в Германия. Брюж се нуждае от победа, за да запази шансове за класиране между първите два отбора. Монако има шанс единствено да се добере до третото място и Лига Европа, но за целта трябва да завърши с повече точки от Брюж.Група BПСВ - БарселонаТотнъм - ИнтерБарселона е единственият отбор, който си е осигурил участие в елиминациите. Те ще спечелят групата при победа над ПСВ или равенство между Тотнъм и Интер. Интер се нуждае поне от точка на Уембли, за да продължи напред. Тотнъм ще гони задължителна победа, за да остане в борбата за елиминациите на турнира. ПСВ може да се надява само на участие в Лига Европа, но то ще е невъзможно, ако загубят от БарселонаГрупа CНаполи - Цървена ЗвездаПСЖ - ЛивърпулЛивърпул ще се класира за осминафиналите, ако победи ПСЖ и Цървена Звезда не спечели в Неапол. Неаполитанците ще продължат при победа и ако ПСЖ не спечели срещу Ливърпул. Парижани ще отпаднат от борбата за първо и второ място, в случай че не спечелят, а Наполи победи. Загуба на Звезда означава, че те също ще могат да завършат максимум на трета позиция.Група DЛокомотив Москва - ГалатасарайПорто - ШалкеПри победа Порто ще е победител в групата. Точката ще ги класира или провал на Галатасарай в Русия. Шалке ще се класира, ако спечели или ако Локомотив вземе поне точка у дома. Галатасарай трябва да спечели на всяка цена, за да запази шансове за по-нататъшно участие в турнира. Победа на Локо Москва ги оставя в битката за третото място и Лига Европа.", "date": "2018.11.28", "title": "Шампионска лига тази вечер: Кой от какво се нуждае за да продължи"}
{"url": "https://offnews.bg/obshtestvo/pensioneri-se-sabraha-na-protest-pred-ns-692817.html", "text": "В часа, в който се приема бюджета на държавното обществено осигуряване, десетки пенсионери се събраха на протест пред сградата на парламента, съобщава БНТ. Те издигнаха лозунги за достойни пенсии и настояха за нарастване на минималната пенсия и закон за възрастните хора.По-рано днес депутатите  на 219 лв. Не бе прието предложението на опозицията за 300 лв. минимална пенсия, като БСП и ДПС обвиниха Обединените патриоти в неизпълнение на предизборната им програма.Минималната пенсия за осигурителен стаж и възраст се увеличава с 12 лв. от 1 юли 2019 г. - от 207,60 лв. на 219,43 лв., решиха депутатите.Предложението за 300 лв. дойде от депутата от партията на социалистите Филип Попов, който заяви, че не може пенсионерите да живеят цял месец с парите, които депутатите получават на ден.", "date": "2018.11.28", "title": "Пенсионери се събраха на протест пред НС"}
