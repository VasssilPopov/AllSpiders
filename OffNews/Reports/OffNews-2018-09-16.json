{"url": "https://offnews.bg/volejbol/volejnatcionalite-ni-otnesoha-kuba-i-prodalzhavat-v-sledvashtata-faza-688199.html", "text": "Мъжкият национален отбор по волейбол победи категорично Куба с 3:0 (25:22, 25:16,25:18) в среща от Група D и продължава в следващата фаза на световното първенство.Играчите на селекционера Пламен Константинов стигнаха до триумфа за 1 час и 20 минути, което е почти минимално времетраене в съвременния волейбол.С този успех българите си осигуриха третото място в Група D, което означава, че ако спечелят групата остават във Варна. Ако се класират на второ и трето място идват в София.По сегашния регламент мястото няма толкова голямо значение. Важни са победите, с които ще продължим напред. Това означава, че всичко е в ръцете на момчетата на Пламен Константинов.Надпреварата в групата продължава утре с нови два мача. От 17.00 часа играят Куба и Пуерто Рико, а от 20.30 часа е срещата между Иран и Полша. Начело в класирането в групата са Полша и Иран с по три победи, 9 точки и 9:2 геймово съотношение.", "date": "2018.09.16", "title": "Волейнационалите ни отнесоха Куба и продължават в следващата фаза на световното"}
{"url": "https://offnews.bg/offtopic/tramp-shte-prati-saobshtenie-za-trevoga-na-vsichki-amerikantci-v-chetv-688182.html", "text": "Нова по рода си система за предупреждение ще бъде тествана в четвъртък  ще тества нова система за предупреждение. В четвъртък на мобилните си телефони американците ще получат съобщение, наречено \"Президентска тревога\" (Presidential Alert), а самото съобщение ще гласи: \"ТОВА Е ТЕСТ на Националната агенция за управление на извънредните ситуации. Не е нужно да предприемате някакви действия\". На практика , чрез който се предоставя на президента да общува с нацията по време на извънредни ситуации. Затова вече и противниците на Тръмп възразиха, че не искат да получават съобщения от него. Системата е изградена още през 2012 година, но технически това е първият тест на \"президентско ниво\".На практика потребителите не могат да направят каквото и да е, за да предотвратят получаването на това съобщение. Президентската тревога е едно от трите нива на предупреждение на агенцията, която е ангажирана и с предупрежденията за предстоящи урагани или изчезнали деца. На 20 септември системата ще бъде тествана едновременно и по телевизията и по радиото. Вече се появиха спекулации, че правителството на Доналд Тръмп контролира гражданите чрез проследяване с технологии от ново поколение. Доказателство за това била именно и системата за ранно предупреждение. Експерти обаче отрекоха системата на FEMA да има нещо общо с проследяване.", "date": "2018.09.16", "title": "Тръмп ще прати съобщение за тревога на всички американци в четвъртък (видео)"}
{"url": "https://offnews.bg/sviat/putin-i-erdogan-se-sreshtat-v-ponedelnik-688185.html", "text": "Руският президент Владимир Путин и турският лидер  ще се срещнат в понеделник, 17 септември, в Сочи. За това съобщиха от пресслужбата на Кремъл. \"На 17 септември 2018 г. в град Соче ще се проведе среща между президента на Руската федерация В. В. Путин с президента на Турската република Р. Т. Ердоганом, който ще бъде в Русия на работна среща\", се посочва в текста. В краткото съобщение се отбелязва, че хода на разговорите между двамата държани глави ще бъдат обсъдени въпроси от двустранните отношения, а също и кризата в Сирия. По-рано днес за срещата съобщи турският външен министър Мевлют Чавушоглу. ", "date": "2018.09.16", "title": "Путин и Ердоган се срещат в понеделник"}
{"url": "https://offnews.bg/tenis/tenis-legenda-obiavi-kraj-na-karierata-688183.html", "text": "Легендарният канадски тенисист и бивш номер 1 в световната ранглиста на двойки Даниел Нестор сложи край на състезателната си кариера на 46-годишна възраст.Той изигра последния си мач в Торонто в плейофа за Световната група на Купа \"Дейвис\" в тандем с Вашек Поспишил, но двамата загубиха в от холандците Жан-Жулиен Роже и Матве Миделкоп с 6:4, 3:6, 4:6, 4:6.\"Времето ми дойде. Вече не чувствам, че мога да печеля големи турнири и да бъда конкурентен на по-младите момчета. Така че, с радост излизам в пенсия\", коментира роденият в Белград левичар Нестор, цитиран от Спортал, който дебютира при професионалистите през юли 1991 година.Той е първият играч на двойки в историята на АТР, който е печелил титлите и в четирите състезания от Големия шлем, както и във всичките девет турнира от сериите \"Мастърс\".Канадецът има общо 91 трофея при дуетите, 12 от които от Шлема - 8 в мъжките двойки и 4 на смесени двойки, както и 4 от финалите на АТР при дуетите. Той също така е олимпийски шампион от Сидни 2000 на двойки със сънародника си Себастиен Ларо.", "date": "2018.09.16", "title": "Тенис легенда обяви край на кариерата"}
{"url": "https://offnews.bg/offtopic/kuche-dobrovoletc-se-vkliuchi-v-razchistvaneto-sled-uragana-florans-v-688181.html", "text": "Куче стана истинска сензация, след като показа нагледно как трябва да се помогне след бурята \"Флорънс\", която бушува няколко дни над територията на щатите Северна и Южна Каролина. Четириногият домашен любимец се включил в разчистването на паднали клони след стихията и усилията му бяха записани на видео от стопаните му.И днес проливни дъждове продължават да се изливат над двата американски щата, които са най-силно засегнати от урагана.Очаква се огромното количество дъжд да предизвика още по-мащабни наводнения, а лошото време да се задържи с дни, съобщават синоптиците.В някои селища по крайбрежието водата достигна 60 сантиметра височина само за два дни и се очаква да нивата да нарастват.Близо 1 милион домакинства в Северна и Южна Каролина остават без електричество. Продължават спасителните и възстановителни дейности след урагана.\r\n", "date": "2018.09.16", "title": "Куче доброволец се включи в разчистването след урагана Флорънс (видео)"}
{"url": "https://offnews.bg/gimnastika/nasha-gordost-ansambalat-ni-specheli-zlatoto-na-obrachi-688186.html", "text": "И сме по-красиви, и сме по-добри! Българският ансамбъл спечели златен медал на финала на пет обръча на световното първенство по художествена гимнастика, което се провежда в София.Пред погледа на президента на България Румен Радев и легендата Нешка Робева грациите ни в състав Симона Дянкова, Елена Бинева, Мадлен Радуканова, Лаура Траатс и Стефани Кирякова изиграха страхотно композицията си и получиха оценка от 23.300 точки. Това е трети медал за България от шампионата в София след бронза на ансамбъла в многобоя и среброто в отборната надпревара при жените.На второ място се класира Япония с 22.800 пункта, а на трето е Италия с 22.550. Русия и Украйна допуснаха сериозни грешки в композициите си и останаха извън тройката.Във втория финал на три топки и две въжета грациите ни не успяха да грабнат втори медал и завършиха на пето място. Нашите момичета допуснаха сериозна грешка и бяха оценени с 20.750, след като малко по-рано се окичиха със златото във финала на пет обръча.Възпитаничните на треньора Весела Димитрова бяха бурно приветствани и изпратени от многобройната публика в зала \"Арена Армеец\", където бе и президента Румен Радев. Вчера българските момичета успяха да вземат и бронз в многобоя, което им гарантира и квота за олимпиадата в Токио 2020.Със златото се окичиха гимнастичките на Италия с резултат от 22.550, а втори останаха рускините, които получиха 22.200, макар че също допуснаха сериозна грешка. Ансамбълът на Украйна зае третото място на почетната стълбичка. С това завърши и състезателната програма на Световното първенство в София.", "date": "2018.09.16", "title": "Наша гордост! Ансамбълът ни спечели златото на обръчи"}
{"url": "https://offnews.bg/protesti/parvi-den-ot-protesta-ostavka-sad-i-smiana-na-sistemata-pred-ns-vi-688180.html", "text": "Българи от страната и чужбина излязоха днес пред Народното събрание на протест под надслов \"Оставка, съд и смяна на системата\".Протестът започна в 12 ч. на площад \"Народно събрание\" и се очаква да продължи до 22 ч., като полицейското присъствие е засилено.Около 500 човека блокираха движението пред парламента и поискаха оставката на правителството на Бойко Борисов и промяна в модела на управление на страната. Те настояват за пряка демокрация посредством национални и местни референдуми, както е в Швейцария. Русанов настоява още да се състави преходно правителство за 9 месеца и да се свика Велико народно събрание, което да направи промени в КонституциятаОрганизаторите обявиха, че митингът ще продължи три дни, като е предвидено в понеделник да се проведе протестно шествие, което да завърши пред Министерския съвет.Протест ще има и на 26 септември пред централата на Европейската комисията в Брюксел, където протестиращите ще внесат петиция, в която описват тревожното състояние, в което се намира България. След това ще има нови протести през около месец-два.Инициатори са живеещият в Лондон Емил Русанов, собственик на сайта \"Будилник\", бившият служител на ДАНС Росен Миленов и Светослав Козлуджов.Протестът се организира във Фейсбук и се финансира от платформа с дарения, като до момента са събрани малко над 1000 британски лири, посочи Емил Русанов", "date": "2018.09.16", "title": "Първи ден от протеста 'Оставка, съд и смяна на системата' пред НС (видео и снимки)"}
{"url": "https://offnews.bg/futbol/zlatan-ibrahimovich-otbeliaza-gol-500-688184.html", "text": "Шведската мегазвезда Златан Ибрахимович наниза гол номер 500 в професионалната си кариера. Нападателят на ЛА Галакси стори това в двубоя от американската MLS срещу Торонто (3:5).В кариерата си популярният с прозвището Ибракадабра устат швед с балкански корени е играл за десет отбора - Малмьо, Аякс, Ювентус, Интер, Барселона, Милан, Пари Сен Жермен, Манчестър Юнайтед, ЛА Галакси и разбира се - националният отбор на Швеция.От сега действащите футболисти повече попадения от Златан са отбелязвали единствено Лионел Меси - 621 и Кристиано Роналдо - 658. Срещу Торонто Златан отбеляза изключително красиво юбилейното си попадение.", "date": "2018.09.16", "title": "Златан Ибрахимович отбеляза гол №500"}
{"url": "https://offnews.bg/politika/borisov-se-sreshtna-s-ministara-na-sporta-na-rusia-prati-pozdravi-na-688177.html", "text": "Министър-председателят Бойко Борисов се срещна с министъра на спорта на Руската федерация Павел Колобков, който е на официално посещение в България, съобщиха от правителствената информационна служба.Двамата подчертаха дългогодишните приятелски отношения между Русия и България в сферата на спорта и бяха категорични, че двете страни ще продължат доброто си сътрудничество и в бъдеще.Българският премиер посочи, че страната ни инвестира много в спортна инфраструктура и даде за пример многофункционалните спортни сгради в София, Пловдив, Русе, Ботевград, Сливница, Шумен и други. Вложихме 350 милиона лева и в момента разполагаме с много добра база за подготовка на спортистите, подчерта Бойко Борисов. Той допълни, че страната ни има добри традиции в спорта и че посещенията на руския спортен министър и на президента на Международния олимпийски комитет Томас Бах са най-доброто доказателство за това, че България се справя добре в сектора.Павел Колобков приветства добрата организация на трите световни първенства, които се провеждат едновременно в България и изтъкна отличната подготовка на българския отбор по художествена гимнастика. На срещата присъстваха министърът на младежта и спорта Красен Кралев и посланикът на Русия в България Анатолий Макаров.Премиерът Борисов предаде специални поздрави на руския президент Владимир Путин. Министър-председателят покани руския спортенминистър да присъства и на Световната купа по ски за мъже в България тази зима. ", "date": "2018.09.16", "title": "Борисов се срещна с министъра на спорта на Русия, прати поздрави на Путин"}
{"url": "https://offnews.bg/ikonomika/darzhavata-e-osadena-da-plati-32-mln-evro-zaradi-aetc-belene-688191.html", "text": "Държавата в лицето на Националната електрическа компания (НЕК) ще трябва да плати 32 млн. евро заради прекратяването на проекта за изграждане на , . Причината е загубено арбитражно дело, което бе заведено през юли 2014 г. от архитект-инженера \"Уорли Парсънс нюклиър сървисис\", чийто подизпълнител бе \"Риск инженеринг\" на .От решението на арбитражния съд става ясно, че причина за изхода от спора е решението на НЕК от 7 октомври 2013 г., с което архитект-инженерът е уведомен за прекратяването на договора му. Тогава министър на енергетиката е Драгомир Стойнев.Преди това - на 9 януари 2013 г., е било постигнато споразумение между НЕК и \"Уорли Парсънс\" за намаляване на месечното възнаграждение от 4.5 до 1 млн. евро, но по него така и не са правени плащания. Така, вместо държавата да плати 7-8 млн. евро за месеците от февруари до септември 2013 г. и да опита да се договори с консултанта за окончателното прекратяване на договора, сега ще трябва да плати освен тези суми и обезщетение за едностранното прекратяване и лихви, припомня \"Капитал\".Поводът правителството на Пламен Орешарски да прекрати едностранно споразумението е решението на предходното правителство на ГЕРБ за замразяване на проекта. Според арбитражния съд обаче, това не е \"непреодолима сила\", поради която трябва да се прекрати и договорът на \"Уорли Парсънс\".", "date": "2018.09.16", "title": "Държавата е осъдена да плати 32 млн. евро заради АЕЦ Белене"}
{"url": "https://offnews.bg/112/dvama-motoristi-zaginaha-v-denia-za-pamet-kam-tehni-kolegi-688188.html", "text": "Двама мотористи загинаха в Денят в памет на загиналите мотористи, който се провежда в страната за 13 поредна година.Моторист загина при катастрофа в центъра на Враца час преди в града да бъде почетена паметта на жертвите на инциденти с мотори по пътищата.Катастрофата стана на кръстовището на бул. „Екзарх Йосиф“ и ул. „Вардар“ час преди обед. Мотоциклетистът е ударен от лек автомобил, който е бил без предимство.Булевардът, на който стана инцидентът, остана затворен повече от час, което спря и движението на тролеите.31-годишният мотоциклетист е член на Врачанския мотоклуб, който също се включи днес в националната инициатива в памет на загиналите по пътищата мотористи и в подкрепа на пострадалите при инциденти.По-рано през деня при при тежка катастрофа по обяд на Прохода на републиката  загина друг мотоциклетист.В района на Мишеморков хан той е предприел изпреварване и се е ударил челно в идващия срещу него ТИР с българска регистрация, съобщиха от Пътна полиция Велико Търново. Мотористът е загинал на място.Алкохолната проба с дрегер на водача на ТИР-а е отрицателна.Това е 17-и смъртен случай при катастрофа от началото на годината в област Велико Търново.", "date": "2018.09.16", "title": "Двама мотористи загинаха в деня за памет към техни колеги"}
{"url": "https://offnews.bg/obshtestvo/kilometrichno-zadrastvane-blokira-trafika-na-trakia-688193.html", "text": "Километрично задръстване блокира трафика на автомагистрала \"Тракия\" следобед. Причината е ремонт на 89-ти километър в посока София, заради който има стесняване. Работи се по мост над река Елшишка.Движението се осъществява двупосочно в платното за Пловдив.Над 12-километрова тапа се е образувала преди отбивката за Пазарджик в посока София. Движението се осъществява изключително бавно. Водачите се предвижват само на първа скорост, съобщава \"Фокус\".", "date": "2018.09.16", "title": "Километрично задръстване блокира трафика на Тракия"}
{"url": "https://offnews.bg/sviat/chlen-na-pusi-rajat-e-na-lechenie-v-berlin-sas-samnenie-che-e-umish-688196.html", "text": "Влиятелният член на руската протестна пънк група \"Пуси райът\" Пьотър Верзилов се лекува в берлинска болница от предполагаемо отравяне, съобщава БНТ, позовавайки се на ДПА и Асошиейтед прес.Верзилов, който има двойно канадско и руско гражданство, пристигна на летище \"Шонефелд\" снощи. Полетът беше организиран с помощта на германското канцлерство и външното министерство, съобщи Джака Бизил, ръководител на неправителствената организация Cinema for peace, цитиран от ДПА.Надежда Толоконникова от \"Пуси райът\" заяви вчера пред в. \"Билд\", че според нея той е бил отровен нарочно, за да бъде сплашен или убит. Според публикации в германски медии в кръвните му изследвания са открити следи от силни психотропни вещества.Във вторник Верзилов бе настанен в московска болница със затруднения в зрението, говора и двигателния апарат.", "date": "2018.09.16", "title": "Член на \"Пуси райът\" е на лечение в Берлин със съмнение, че е умишлено отровен"}
{"url": "https://offnews.bg/obshtestvo/vhodat-na-sofia-otkam-hemus-se-zadrasti-688195.html", "text": "Близо 20-километрово задръстване се е образувало на АМ „Хемус“ преди входа на София, съобщава Агенция „Фокус“. Водачите могат да избегнат част от трафика като минат по стария път през Горни и Долни Богров.При излизане от магистралата движението се нормализира.По-рано днес километрично задръстване блокира трафика на автомагистрала \"Тракия\". Причината е ремонт на 89-ти километър в посока София, заради който има стесняване. Работи се по мост над река Елшишка.Движението се осъществява двупосочно в платното за Пловдив.По-късно от Агенция \"Пътна инфраструктура\" (АПИ) съобщиха за ремонта.", "date": "2018.09.16", "title": "Входът на София откъм Хемус се задръсти"}
{"url": "https://offnews.bg/obshtestvo/zhivotat-poskapna-vdigat-globata-ako-otkazhem-da-dadem-danni-za-preb-688189.html", "text": "Повишаването на стандарта на живот се отразява и върху глобите, които администрацията смята да налага на поданиците - в , който е публикуван за обществено обсъждане, е записано, че лицата, които откажат да предоставят на преброител исканите данни, ще бъде наказан с размер от 160 лв. За сравнение - законът за преброяването през 2011 година е предвидил глоба от 120 лв. Данните, които сме длъжни да предоставяме на преброителите, са освен лични - три имена, ЕГН, гражданство, вероизповедание, семейно положение и под., но също са свързани и с данни за жилището, в което живеем. Така например трябва да се приготвим с информация за това кога е построена сградата, в която живеем, типа на строителната конструкция и данни за достъпността на сградата. Увеличена е и глобата за недобросъвестните преброителите, които не си вършат работата добросъвестно. През 2011 година тя е била от 250 до 500 лв., но през 2021 г. ще бъде от 500 до 1000 лв. За преброители ще се назначават физически лица на временен договор.Има предвидена и глоба за злоупотреба с лични данни. В проекта на закон е записано, че:Това е и единствената санкция, която запазва размера си.В придружаващите проекта на закон документи няма обосновка за повишаването на глобите.От текстовете става ясно още, че преброяването ще се проведе в годината, в която ще има парламентарни и президентски избори.", "date": "2018.09.16", "title": "Животът поскъпна: Вдигат глобата, ако откажем да дадем данни за преброяването"}
{"url": "https://offnews.bg/futbol/levski-dopusna-parva-zaguba-za-sezona-ot-lokomotiv-plovdiv-688198.html", "text": "Левски допусна поражение за първи път от началото на сезона, след като загуби от Локомотив Пловдив в двубой от 8-ия кръг на Първа лига, игран на стадион \"Локомотив\".С оглед на предишните мачове футболистите на треньора Славиша Стоянович бяха абсолютно неузнаваеми през първото полувреме, в което допуснаха гол на Анте Аралица (14), като \"сините\" не регистрираха нито един удар към вратата на Мартин Луков.Ситуацията на терена не се промени и през втората част, въпреки отчаяните опити на софиянци да стигнат до нещо повече в мача. Столичани изиграха, може би, най-слабия си мач от началото на сезона и не създадоха почти нищо интересно в наказателното поле на \"черно-белите\".Така Левски вече има равен брой точки с ЦСКА (19) на върха в класирането, след като вчера \"червените\" победиха Черно море с 3:1. Локомотив Пловдив пък е на 5-о място с 13 пункта.", "date": "2018.09.16", "title": "Левски допусна първа загуба за сезона от Локомотив Пловдив"}
{"url": "https://offnews.bg/koloezdene/sajman-jejts-oformi-britanskoto-prevazhodstvo-v-koloezdeneto-688203.html", "text": "Британският колоездач Саймън Йейтс от \"Mitchelton–Scott\" спечели Обиколката на Испания и оформи британското превъзходство в колоездачния Гранд Тур през този сезон.По-рано през годината Крис Фрум взе победата в Обиколката на Италия, а Герант Томас стана първи в Тур дьо Франс.Йейтс завърши в 21-ия етап финалната линия в Мадрид на 1 минута и 46 секунди пред преследвача си Енрик Мас от \"Quick Step\". Колумбиецът Мигел Анхел Лопес (Astana) остана на трето място на 2:04 след Йейтс, чието общо време е 82 часа, 5,58 минути.Победата в последния етап взе италианеца Елиа Вивиани, който с мощен спринт спечели етапа от 100.9 километра с време 2 часа, 21 минути и 28 секунди. Втори остана Петер Саган (Словакия), а трети е Джакомо Ницоло (Италия)- и те с времето на победителя. 26-годишният англичанин реално спечели Вуелтата още в събота, след като в събота завърши трети из планините на Андора.Победата на Йейтс е общо пета поредна за Великобритания в колоезденето, след като през миналата година Фрум взе миналогодишните Тур дьо Франс и Вуелта.", "date": "2018.09.16", "title": "Саймън Йейтс оформи британското превъзходство в колоезденето"}
{"url": "https://offnews.bg/politika/balgari-ot-chuzhbina-protestirat-pred-parlamenta-pensioneri-i-natcion-688175.html", "text": "Българи, пристигнали от чужбина, протестират пред Народното събрание. Те искат оставката на правителството, промяна на модела на управление и на Конституцията. В протеста участват и пенсионери, представители на паравоенни формирования, националисти и други граждани. Площадът пред паметника на Цар Освободител е блокиран. Недоволните бяха обединени от група във „Фейсбук”, която според организаторите е имала 34 000 участници. Полицейското присъствие в центъра на София е засилено. Инициатори на протеста са живеещият в Лондон Емил Русанов, собственик на сайта \"Будилник\", Росен Миленов и Светослав Козлуджов. Следващият протест ще е на 26 септември пред централата на Европейската комисията в Брюксел, където протестиращите ще внесат петиция за тревожното състояние на България. След това ще има нови протести през около месец-два.Протестът е под наслов \"Оставка, съд и смяна на системата\". ", "date": "2018.09.16", "title": "Българи от чужбина протестират пред парламента, пенсионери и националисти с тях"}
{"url": "https://offnews.bg/obshtestvo/sv-evfimia-zaginala-sled-mnogo-maki-uhapana-ot-mechka-688049.html", "text": "Църквата почита днес света Евфимия Всехвална. Тя живяла през трети и четвърти век и била дъщеря на благородни родители в Халкидон. Управителят на Халкидон, Приск, решил да устрои езическо тържество в чест на божеството Арес. Той заповядал от името на тогавашния император Диоклетиан да се съберат всички жители на Халкидон и да принесат – всеки според своето състояние – жертва на идола в неговия храм. Заплашени били с тежки мъчения тези, които биха дръзнали да не се подчинят.В определения ден се насъбрали множество хора около езическото капище, като водели със себе си животните, предвидени за жертвоприношение. Започнало шумно тържество в чест на идола. В същия ден християните, които се гнусели от идолослужението, се събрали тайно на едно място и извършили там служба на Господ Исус Христос.Приск наредил да се направи строго разследване – дали някой не се е възпротивил на заповедта му. Съобщили му, че такива противници били християните. Той издал наредба те да бъдат издирени и доведени пред него, за да бъдат наказани.Свирепите слуги на управителя препускали на коне из града с оръжие в ръце. Намерили един дом, където 49 християни извършвали тайно служба на Бог. Обкръжили къщата, за да не избяга никой. Изкъртили вратата и започнали да извличат един по един вярващите. Завели ги при управителя. Приск предал християните на различни мъчения, които продължили 19 дни. Между страдалците за вярата се намирала нежната и красива девойка Евфимия. Тя привлякла вниманието на Приск и той я отделил от групата. Но мъченицата решително заявила:- Не мисли, о мъчителю, че ще можеш да склониш с хитри думи моята слабост към твоето нечестие и беззаконие. Макар и да съм жена по природа, немощна по плът и млада на години, сърцето ми е по-твърдо от твоето. Силата на моята вяра е по-голяма от твоята храброст. По милостта на моя Христос Бог аз имам по-голям разум от разума на всички ваши езически витии. С тях вие считате себе си мъдри, а всъщност сте по-безумни от всички невежи, тъй като не искате да познаете истинския Бог, а почитате истукани. Ти няма да ме прелъстиш с лукави думи. Няма да направиш за мене сладък този свят с неговите наслади, които считам горчилка заради моя пресладки Иисус. Знай, че ти не ще победиш силата, която в немощ се проявява, колкото и да са силни твоите нападения. Аз се надявам на моя Христос, Който не ще ме остави и няма да отнеме от мене крепката си десница!Като чул тия думи управителят заповядал да приготвят специално колело за мъчение, на което били набодени много остри ножове. Слугите му привързали към него светата девица. Тя се прекръстила. Когато започнали да го въртят, тя се молела усърдно на Господ да й се притече на помощ. Колелото спряло внезапно. Мъчителите паднали изнемощели на земята. Това знамение било извършено от Господен ангел, който счупил колелото и изцелил мъченицата от всички рани. Напълно невредима, Евфимия застанала пред мъчителя. От това дивно явление на Божията сила управителят не се вразумил. Той счел чудото за магьосничество. И заповядал да хвърлят девойката в нагорещена пещ. Двамата войници, на които било заповядано да я хвърлят в огъня, видели в пещта дивно явление: вътре два ангела разпръснали пламъка, за да не докосне той тялото на мъченицата. Развълнувани от това явление, те отказали да изпълнят заповедта на управителя, дори ако той заповяда да им бъдат отсечени главите. Тия двама войници, Виктор и Состен, видели как ангелът им забранява да се доближат до Евфимия.На повторната заповед на управителя те заявили: Няма да се допрем до тая честна девойка. Прави с нас каквото искаш. Ние няма да я хвърлим в огъня, защото виждаме чудо, което твоите очи не виждат. По-скоро сме готови да се подложим на твоя гняв, отколкото на свещения гняв на ония светоносни лица, които виждаме в огъня!Разярен, управителят заповядал тия двама войници да бъдат също пратени в затвора. На други двама заповядал да хванат девойката и да я хвърлят в пламтящата пещ. Когато те се опитали да сторят това, Божият гняв ги поразил: от пещта излязъл силен пламък, който ги изгорил. Ужасени от станалото, другите войници и слуги на гонителя избягали от мястото на наказанието, а мъченицата излязла невредима из пламъците. Изплашен от чудото, управителят вече не знаел какво да стори със светата изповедница. Наредил да я заведат и затворят в тъмницата. Веднага след това заповядал да бъдат доведени при него Виктор и Состен. Той подозирал вече, че те са тайни християни. Заповядал им да се поклонят на боговете. Но те отговорили:- Досега сме се заблуждавали, понеже не знаехме истината. Ние се покланяхме на твоите идоли. А сега знаем, че има само един истински Бог. Искаме отсега нататък Нему да служим. В ръцете ти са нашите тела, но душите ни ще приеме Бог!Разгневен от тоя отговор, управителят заповядал изповедниците Виктор и Состен да бъдат хвърлени на зверовете, та живи да бъдат разкъсани и изядени. Като отивали на смърт, те усърдно се молели на Бога да им прости предишните грехове, да ги прости за заблудата и неверието и милостиво да приеме душите им в селенията на вечността.Милосърдният Бог им пратил тиха смърт. Зверовете дори не се допрели до телата им. Душите им блажено отминали във вечността. На другия ден управителят отново повикал на съд светата девица Евфимия и пак й предложил да се отрече от Христа. Евфимия нарекла Приск безумен. Тогава той заповядал да я предадат на зверовете в цирка.Евфимия с поглед към небето помолила бога да приеме многострадалната й душа. От пуснатите срещу нея животни само една мечка я ухапала леко за единия крак. Тя предала душата си на Господа.Появила се ужасна буря със земетръс. Обхванати от страх, всички посетители на цирка се разбягали по домовете си.Родителите на Евфимия взели тялото й и го погребали близо до града. Светият равноапостолен цар Константин Велики построил в Халкидон прекрасен храм на нейно име. ", "date": "2018.09.16", "title": "Св. Евфимия загинала след много мъки, ухапана от мечка"}
{"url": "https://offnews.bg/politika/pargov-prezidentat-e-prav-predsrochni-izbori-sega-ne-sa-neobhodimi-688178.html", "text": " Вдигането на заплатите в държавната администрация е предизборна кампания в аванс. Това заяви лидерът на БСП-София Калоян Паргов, цитиран от пресцентъра на столичната организация на партията. Според Паргов увеличението с 10% на месечните възнаграждения в държавната администрация е поредният опит на управляващите да спасят положението и може да бъде прибавено към серията от акции като министерските оставки, задграничните посещения за снимки с един или друг световен лидер и разни други пиар ходове.\"Защо точно в този момент решиха да увеличат заплатите в държавната администрация? За мен това е ход на правителството с цел да поуспокои напрежението в един сектор, който по традиция е източник на гласове, коментира Калоян Паргов. Оставките на тримата министри са глътка въздух, която премиерът Борисов получи възможност да даде на правителството. След европредседателството се очакваше подобен ход, който да му даде спокойствие за по-дълъг период. Оставките на тримата министри послужиха като отдушник. Засъжаление, поводът, който доведе до смяната им, е трагичен. Тук е логично да зададем въпроса дали министрите може да бъдат бушони и с техните оставки да бъдат решавани проблеми, като тези, които лъснаха след катастрофата край Своге.Кой и как контролира, кой носи отговорност? Това са много важни въпроси, защото които и да са министри, ако продължават да работят по този начин, винаги ще стигат до катастрофални резултати, заяви Паргов. Той коментира и поредния сблъсък между президента и премиера, този път по повод посещението на българската делегация наСесията на ООН. Според лидера на БСП – София, това ясно показва, че войната между \"Дондуков 1\" и \"Дондуков 2\" върви с пълна сила и в нея се използва целият арсенал от трикове и номера. \"Добре би било в Народното събрание някой да обясни каква ще бъде целта на българското присъствие на тазгодишната Сесия на ООН, какви интереси ще защитават, какъв е смисълът от това посещение от гледна точка на задачите, които нашата делегация ще решава, за да стане ясно на обществото, коментира Калоян Паргов. Нека да се аргументират, за да осмислим присъствието там на премиера. Чух и за предстояща среща с Доналд Тръмп. Какво ще обсъждат на нея, какви въпроси ще бъдат поставени в полза на България?\".Според лидера на столичните социалисти позицията на президента Румен Радев по отношение на евентуални предсрочни парламентарни избори е вярна и точна към настоящия момент. \"Всички вече познаваме премиера Борисов, който днес е на едно мнение, утре – на друго. По една или друга причина обикновено не завършва мандатите си, припомни Калоян Паргов.БСП е партия на 127 години и през повечето от това време е била парламентарно представена. Затова ние постоянно се борим за доверието на гражданите. Ако стигнем до ситуация за предсрочни парламентарни избори, БСП по принцип е готова. Основната ни цел в момента е да убедим категорично хората, че сме в състояние да управляваме и от тази гледна точка ни е необходимо още малко време. Оценката на президента беше съвсем ясна – в момента избори не са необходими, тъй като нищо няма да променят. Приемам това мнение като опит да мотивира, да стимулира БСП да бъде още по-активна, да покаже още по-ясно алтернативата, тоест – има какво още да се желае от нас. Като в казармата – стимулираш войската да тръгне към победата. И ние точно това се опитваме да направим в момента\".Калоян Прагов е категоричен, че БСП не търси дестабилизация на държавата, а предлага нов модел и посока на управление. \"Крайно време е Борисов и неговото правителство много ясно да си дадат сметка, че гледането и показването на действителността през розови очила не работи. Хората искат истински резултати, които да виждат със собствените си очи, коментира Калоян Паргов. При посещението ми в Лондон преди дни и срещите ми с успелите млади българи там разбрах какво очакват те от родината си. Те искат да бъдат оценявани според  възможностите им, според знанията и уменията им. Искат да се чувстват свободни и спокойни за бъдещето си в държавата. Искат възможност да се развиват. Не искат да се страхуват от натиск, от рекет – политически или друг. Те вярват в меритокрацията – искат държавно управление, в което да участват способните и заслужилите със знания и умения. Сега от нас зависи да направим така, че успелите българи да работят за по-доброто бъдеще на България, независимо дали в родината или извън нея\", каза още Паргов. ", "date": "2018.09.16", "title": "Паргов: Президентът е прав - предсрочни избори сега не са необходими"}
{"url": "https://offnews.bg/politika/mvr-pozvoliava-v-tcentara-na-sofia-da-se-prodavat-fashistki-simvoli-a-688187.html", "text": "МВР позволява в центъра на София да се продават фашистки символи. Това става ясно от думите на общинският съветник от БСП Борис Цветков, който заедно с негови колеги от групата на социалистите в СОС, представители на Младежката организация на БСП и на БСП - София, начело с председателите им Николай Бериевски и Петко Димитров, членове, симпатизанти и антифашисти се включиха в почистването на свастики по улиците на града заедно с Организацията на евреите в България \"Шалом\".\"Защо Столична община и МВР допускат пред храм-паметник \"Св. Александър Невски\" свободно да се продават фашистки символи\", пита общинарят.По думите му Столичната община е \"в дълг към гражданите и гостите на София по отношение на фашистката пропаганда, тъй като само на метри от сградата на СО съвсем свободно и напълно необезпокоявано на сергии се продава пълният набор от профашистки символи\". \"Това е недопустимо да се случва в европейска столица! Досега управляващите в Столична община залагаха на пиар акции на принципа: \"Дайте да дадем\" по отношение на борбата с фашизма и нетолерантността, подписваше харти, петиции... Радвам се, че вече пристъпи към реални действия\"\", коментира още той.Групата на БСП чисти свастики и символи на нетолерантността основно по столичните улици \"Искър\", \"Веслец\" и \"Бачо Киро\". \"Хората, които минаваха покрай нас, ни приветстваха и ни се радваха, което е много добър знак, каза още Борис Цветков. - Благодаря и на представителите на Столичния инспекторат, които се бяха подготвили отлично със съответните материали, за да можем да чистим. Трябва по-често да бъдат организирани различни инициативи, които да показват нашата нетърпимост и борба с всякакви прояви на нетолерантност, фашизъм, антисемитизъм и всякакви прояви на омраза\", каза още Цветков, цитиран от пресцентъра на партията.Според него в българското общество трябва да бъде възпитано чувство на остра нетърпимост към всеки опит за проява на нетолерантност и фашизъм. \"Необходим е и ясен механизъм, по който гражданите да могат да сигнализират в Столичния инспекторат, ако видят подобни символи в градската среда, каза още той. - Трябва да сме последователни, за да не допуснем да се събуди фашизмът отново. Всеки гражданин трябва да сигнализира за всяка притеснителна проява\".Общинският съветник от БСП добави, че той самият вече е получил подобен сигнал. \"Граждани ми се оплакаха, че в 68-о училище в квартал \"Дружба-1\" е нарисувана голяма свастика. Ще се опитаме още тази вечер да я почистим, а ако не успеем - ще го направим в понеделник сутринта преди официалното откриване на учебната година, обясни Борис Цветков. - Защото не искаме децата, отивайки на училище, да ги посреща свастика на входа на учебното заведение, вместо там да са портретите на Васил Левски и Христо Ботев\".", "date": "2018.09.16", "title": "МВР позволява в центъра на София да се продават фашистки символи, алармира общинар от БСП"}
{"url": "https://offnews.bg/obshtestvo/sofia-bez-tapi-puskat-dvizhenieto-po-arsenalski-utre-otvariat-i-bul-688149.html", "text": "Движението по столичния бул. \"Арсеналски\" тръгва от днес, през нощта бе положен последният слой асфалт, ще продължи работа по тротоарите и изграждането на тролейбусното трасе. Утре се очаква да бъде пуснато и движението по ул. „Източна тангента”, ул. „Цар Симеон” и столичния бул. „Васил Левски\" в участъка от бул. „Цар Освободител\" до паметника на Васил Левски. До 4.30 часа на 17 септември се забранява влизането на пътни превозни средства по булеварда в този участък, съобщи Столична община. Автобусите, обслужващи линии 9, 280 и 306 и автобусите от нощните линии 3 и 4 променят своите маршрути, както следва:- автобусите от линия № 9 в посока ул. „Ген. Гурко“ ще се движат по бул. „Евлоги и Христо Георгиеви“ до моста при Стадион „Васил Левски“, наляво по източното пътно платно на бул. „Евлоги и Христо Георгиеви“, през пл. „Орлов мост“ и по маршрута си до Автобаза Искър;- автобусите от линия № 280 - в посока СУ „Св. Климент Охридски“ ще се движат от пл. „Орлов мост“ надясно по бул. „Евлоги и Христо Георгиеви“ до Военна академия, обратен завой по бул. „Евлоги и Христо Георгиеви“ до пл. „Орлов мост“, наляво по бул. „Цариградско шосе“ и по маршрута си до ж.к. „Студентски град“;- автобусите от линия № 306 – в посока СУ „Св. Климент Охридски“ ще се движат от пл. „Орлов мост“ надясно по бул. „Евлоги и Христо Георгиеви“ до Военна академия, обратен завой по бул. „Евлоги и Христо Георгиеви“ до пл. „Орлов мост“, наляво по бул. „Цариградско шосе“ и по маршрута си до ж.к. „Младост 2“;- автобусите от нощна линия № N3 – в посока ж.к. „Овча купел“ ще се движат от моста „Чавдар“ направо по бул. „Княз Ал. Дондуков“, наляво по ул. „Кракра“, наляво по бул. „Янко Сакъзов“, надясно по бул. „Евлоги и Христо Георгиеви“, надясно по бул. „Цар Освободител“ и по маршрута си.В посока Автостанция „Изток“автобусите ще се движат от пл. „Княз Александър I“ по бул. „Цар Освободител“, надясно по бул. „Евлоги и Христо Георгиеви“ до моста при Стадион „Васил Левски“, наляво по източното пътно платно на бул. „Евлоги и Христо Георгиеви“, наляво по бул. „Янко Сакъзов“, надясно по бул. „Васил Левски“, надясно по бул. „Княз Ал. Дондуков“ и по маршрута си.- автобусите от нощна линия № N4 – в посока ж.к. „Гоце Делчев“ ще се движат от бул. „Мадрид“, наляво по бул. „Евлоги и Христо Георгиеви“, надясно по бул. „Цар Освободител“ и по маршрута си.В посока ж.к. „Дружба 2“ – от пл. „Княз Александър I“ по бул. „Цар Освободител“, надясно по бул. „Евлоги и Христо Георгиеви“ до моста при Стадион „Васил Левски“, наляво по източното пътно платно на бул. „Евлоги и Христо Георгиеви“, надясно по бул. „Мадрид“ и по маршрута си.Автобусите по линии №№ 9, 280, 306, N3 и N4 ще спират на всички съществуващи спирки по променените маршрути.Тролейбусите, обслужващи линии 1, 2, 4 и 11 ще се движат по променени маршрути, както следва :- тролейбусите от линия № 1 – в посока Пета градска болница ще се движат от моста „Чавдар“ по бул. „Княз Ал. Дондуков“, надясно по бул. „Васил Левски“ до пл. „Сточна гара“, наляво по бул. „Сливница“ с тролейбусна линия № 9, наляво по ул. „Г.С. Раковски“, надясно по бул. „Патриарх Евтимий“ и по маршрута си.В посока ж. к. „Левски Г“ – от тунела при НДК, наляво по ул. „Г.С.Раковски“, надясно по бул. „Сливница“, надясно по бул. „Васил Левски“ до пл. „Васил Левски“, обратно по бул. „Васил Левски“, надясно по бул. „Княз Ал. Дондуков“ до моста „Чавдар“ и по маршрута си.- тролейбусите от линия № 2 – в посока ж.к. „Бъкстон“ ще се движат от моста „Чавдар“ по бул. „Княз Ал. Дондуков“, надясно по бул. „Васил Левски“ до пл. „Сточна гара“, наляво по бул. „Сливница“ с тролейбусна линия № 9, наляво по ул. „Г.С. Раковски“, надясно по бул. „Патриарх Евтимий“ и по маршрута си.В посока ж. к. „Хаджи Димитър“ – от тунела при НДК, наляво по ул. „Г.С.Раковски“, надясно по бул. „Сливница“, надясно по бул. „Васил Левски“ до пл. „Васил Левски“, обратно по бул. „Васил Левски“, надясно по бул. „Княз Ал. Дондуков“ до моста „Чавдар“ и по маршрута си.- тролейбусите от линия № 4 – в посока ж.к. „Хаджи Димитър“ ще се движат от бул. „Цариградско шосе“, наляво по бул. „Евлоги и Христо Георгиеви“, надясно по ул. „Ген. Гурко“, надясно по бул. „Васил Левски“, надясно по бул. „Цар Освободител“, по бул. „Цариградско шосе“ и по маршрута си до ж.к. Дружба 2.- тролейбусите от линия № 11 – в посока пл. „Сточна гара“ ще се движат от бул. „Цариградско шосе“, наляво по бул. „Евлоги и Христо Георгиеви“, надясно по ул. „Ген. Гурко“, надясно по бул. „Васил Левски“, надясно по бул. „Цар Освободител“, по бул. „Цариградско шосе“ и по маршрута си до ж.к. „Дружба 1“.Тролейбусите по линии №№ 1, 2, 4 и 11 ще спират на всички съществуващи спирки по променените маршрути. Във връзка със строителството на III диаметър на столичното метро и ремонт на участък от бул. “Пенчо Славейков“ се въвежда промяна в организацията на движение. До 24 септември се забранява влизането на пътни превозни средства, както следва:- по бул. „Пенчо Славейков“ при кръстовището с ул. „Свети Георги Софийски“. Движението ще се извършва двупосочно чрез обход по ул. „Свети Георги Софийски“ и между бул. „Пенчо Славейков“ и ул. „Константин Иречек“ и по съществуващата пътна връзка;- по южната половина от пътното платно на ул. „Свети Георги Софийски“ в участък от около 50 м преди бул. „Пенчо Славейков“ и по южната половина от пътното платно на бул. „Прага“ в участък от около 20 м след бул. „Пенчо Славейков“. Движението ще се извършва двупосочно в една пътна лента по северната половина от пътното платно по ул. „Свети Георги Софийски“ и по бул. „Прага“ в същия участък;- по крайните две пътни ленти от източната страна на пътното платно на бул. „Пенчо Славейков“ между ул. „Разслатица“ и съществуващата временна пътна връзка.до 24.00 часа на 24 септември се възстановява маршрутът на автобусна линия № 604 в посока гара „Искър“ по бул. „Пенчо Славейков“, надясно по ул. „Свети Георги Софийски“, наляво по бул. „Акад. Иван Евстатиев Гешов“, наляво по бул. „България“ по маршрута си.Променя се маршрутът на автобусна линия № 72 в посока хотел „Плиска“ – по ул. „Свети Георги Софийски“, надясно по съществуващата пътна връзка, надясно по бул. \"Пенчо Славейков“ и по маршрута си. В посока Западен парк автобусите от линия №72 ще се движат по бул. „Пенчо Славейков“, наляво по съществуващата пътна връзка, наляво по ул. „Свети Георги Софийски\" и по маршрута си.Тролейбусите от линии №№ 2, 8 и 9 ще се движат по ул. „Свети Георги Софийки“ към бул. „Прага“ и оттам към ул. „Свети Георги Софийски“.", "date": "2018.09.16", "title": "София без тапи: Пускат движението по Арсеналски, утре отварят и бул. Васил Левски след ремонта"}
{"url": "https://offnews.bg/nashite-avtori/sezonat-na-kreteniite-zapochna-688154.html", "text": "Много ми харесва сезонът на риалитата. Де го пипнеш телевизора и все риалити. Патриотично, феминистично, маскулинистично риалити.Само джендърско няма.Ама не тук-там по някой джендър, ами изцяло джендърско риалити. Лошо телевизиите. Не мислите в перспектива! Порицание! Както се казва, това е бъдещето и трябва смело да го погледнем. Десет джендъра по двадесет и четири часа да си правят тромбони (а в събота и неделя цугтромбони) и целокупния български народ да ги гледа в замая и захлас. Да се учи на бъдеще. Така де.Риалити за бежанци също ще е добре. Те, милите, български не разбират, та може нещо и за тях да се измисли ама без да се говори. Само жестомимично. Нещо с ножове, овце, фереджета, джелаби и де да знам какво. Нещо тяхно си шоу по законите на шериата, разбира се.Ами малцинствата? Нищо и за тях! Срам! Ромите не са ли хора? Я веднага едно риалити по направление. Да се питат нещо типично ромско. Да се видят проблемите им. Да кажем, да се питат: „Кой е първия ром кацнал на луната?“ То се знае, че е цар Киро, ама да се направи като шоу. Нали ме разбирате?Ами за политици? Риалити състезание за усвояване на средства. В реално време и средствата и усвояването. Това ще се гледа от всички. Обещавам ви. И хората с есемеси да гласуват със за или против без значение какво. Дори е задължително да няма значение мнението на хората. Важното е те да дават пари. А после парите от есемесите също да се усвояват, като един вид бонус.А защо не се направи и нещо за животни. Да кажем за безстопанствените кучета и котки. Нещо свързано с кокали и зооактивисти?Ами шоу за вегани? Лапане на моркови в реално време. И мазане с „кръв“ от цвекло.Ами за плеймейтки? Леле, това ще е супер. Ама само плеймейтки по корони и ленти. А после ще им пуснат некадърни футболисти от „Б“ група с една торба кока. Леле… За два месеца ще фалират порно каналите. Победителката ще спечели нови изкуствени цици и безплатен аборт, а победителят златна топка. Или направо две.Но нека не мечтаем. Да се задоволим с това което имаме. А телевизиите, както виждате, се стараят и то не малко. Сезонът на кретениите започна. Риалитата де! Ура!P.S. Моля, хора които не могат да изброят имената на последните десет момичета спечелили престижната и уважавана титла „Мис дупе“ да не коментират. Аман от неграмотници.", "date": "2018.09.16", "title": "Сезонът на кретениите започна"}
{"url": "https://offnews.bg/obshtestvo/sedmitcata-si-otiva-sas-slantce-688148.html", "text": "Седмицата си отива със слънце в по-голямата част от страната, но след обяд в Източна България ще има краткотрайни валежи, а в западните райони ще духа умерен вятър.Максималните температури ще са между 26 и 31 градуса, според прогнозата на НИМХ към БАН.Над Черноморието облачността ще е предимно значителна. Главно след обяд ще има валежи, в отделни райони - интензивни. Ще духа слаб до умерен вятър от север-североизток. Максималните температури ще са между 24 и 29 градуса. Температурата на морската вода е 24-25 градуса. Вълнението на морето ще е 2-3 бала.Над планините ще е предимно слънчево. По-значителни увеличения на облачността ще има над планините в Източна, а след обяд и над Централна България, но само на отделни места там ще превали. Ще духа до умерен вятър от север-северозапад. Максималната температура на височина 1200 метра ще е около 20 градуса, на 2000 метра - около 12 градуса.Утре валежи не се очакват, вятърът ще стихне. ", "date": "2018.09.16", "title": "Седмицата си отива със слънце"}
{"url": "https://offnews.bg/sviat/desetki-zhertvi-vze-tajfuna-manghut-udria-i-hong-kong-688155.html", "text": "Най-малко 25 души са загинали на Филипините заради тайфуна „Мангхут”, при свличания на земни маси в планински райони, съобщи Ройтерс, като се позовава на президентския съветник Франсис Толентино. 20 смъртни случая има в региона Кордийера на главния остров Лусон и четирима в съседната провинция Нуева Виская. По думите на Толентино продължават да пристигат сведения от северната част на Лусон, която бе поразена от тайфуна вчера.Стихията се е насочила към Хонг Конг, където вече вали проливно и духат силни ветрове, допълни ДПА. Местните власти са евакуирали десетки хиляди хора, отменени са самолетни полети и е спрян общественият транспорт.Под голяма заплаха е и остров Макао. ", "date": "2018.09.16", "title": "Десетки жертви взе тайфуна Мангхут, удря и Хонг Конг"}
{"url": "https://offnews.bg/politika/rumen-radev-posreshtna-grazhdani-na-dondukov-2-provokatcii-niamashe-688174.html", "text": "Граждани влязоха на Дондуков 2, най-нетърпеливите да видят как работи институцията на държавния глава извиха опашка пред входа на президентството. Точно в 10 ч. вратите на „Дондуков” 2 се отвориха за гражданите. Първите посетители бяха посрещнати лично от държавния глава Румен Радев.„Това е Гербовата зала, тук посрещаме държавните глави и делегации и гости от най-високо ниво. Днес най-високото ниво сте вие. Който има желание, може да види и моя кабинет. Ако някой иска, може да седне и на моя стол”, каза президентът.Пред гостите, изпълнили Гербовата зала на „Дондуков“ 2, Румен Радев посочи, че президентската институция от години подкрепя инициативите и всяко усилие за прозрачност и достъп на гражданите до работата на институциите.„Особено се радвам, че има деца днес, които са станали рано\", каза президентът и напомни на най-малките и любознателни посетители, че след няколко дни, когато започне учебната година, ще стават още по-рано.Посетителите разгледаха и кабинета на вицепрезидента, библиотеката и Огледалната зала в президентството.", "date": "2018.09.16", "title": "Румен Радев посрещна граждани на Дондуков 2, провокации нямаше"}
{"url": "https://offnews.bg/obshtestvo/puskat-dvizhenieto-po-patia-smolian-madan-688158.html", "text": "Днес ще бъде пуснато движението в една ленка край срутището при Тикале на път II-86 Смолян - Мадан, съобщи АПИ. Движението в участъка ще се регулира със светофарна уредба, а скоростта ще е ограничена до 20 км/ч.Трафикът ще се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В останалото време от денонощието превозните средства ще продължат да преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. При пропускането на превозните средства в определените часове строителни дейности няма да се извършват.Необходимо е шофьорите да карат внимателно и да спазват стриктно пътната сигнализация.Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно.", "date": "2018.09.16", "title": "Пускат движението по пътя Смолян - Мадан"}
{"url": "https://offnews.bg/futbol/futbolistite-na-tcska-zashtitiha-cherniauskas-688161.html", "text": "Футболистите на ЦСКА застанаха зад вратаря Витаутас Черниаускас, който сбърка фатално при изравнителното попадение за Черно море в дербито от осмия кръг на Първа лига.Стражът се опита да избие една върната топка, но вместо това я прати в мрежата си. Все пак ЦСКА успя да спечели с 3:1 след два гола шедьоври на Кирил Десподов и Рубен Пинто.Защитникът Божидар Чорбаджийски не придаде голямо значение на нелепата грешка на стража, който още на терена беше подкрепен от своите съотборници.\"Нормална ситуация, грешка като грешка. Колко пъти съм грешил и аз, и други съотборници? Нормално, това е спорт. Съперникът беше много добър, нищо неочаквано, Черно море ни дадоха отпор. Може би нямаше как да допуснем гол, след като вкарахме в първата минута, но може би те натрупаха повече самочувствие с това си попадение. Оттам нататък вкарахме два хубави гола, успокоихме се и си взехме мача вкъщи.Черниаускас е невероятен професионалист, нямало е нужда да го успокояваме. Разбира се, че го окуражихме още на терена, когато стана тази ситуация, но не сме го коментирали после в съблекалнята - говорехме си на почивката да вкараме трети гол, за да стане мачът такъв, че да е въпросът само с колко гола ще си тръгне Черно море.Ще починем два дни и тогава ще мислим за Валери Божинов\", коментира Чорбаджийски, визирайки новото звездно попълнение на Ботев (Враца).", "date": "2018.09.16", "title": "Футболистите на ЦСКА защитиха Черниаускас"}
{"url": "https://offnews.bg/politika/protest-s-prodalzhenie-shte-svalia-borisov-politcaj-do-politcaj-v-tce-688156.html", "text": "Протест срещу управлението е планиран днес в центъра на София. Той настоява за смяна на политическата система и съвпада с други публични мероприятия. Създадена е специална организация, за да бъде гарантирано спокойното им протичане, съобщиха от Министерство на вътрешните работи.Осигурено е достатъчно полицейско присъствие, за да не се допуска нарушаване на обществения ред и спокойствието на гражданите.Възможни са временни спирания или пренасочване на движението при необходимост. Целта е да не се пречи на очаквания засилен трафик заради предстоящия първи учебен ден и завръщането на голям брой автомобили в столицата. Осигурен е достатъчен полицейски състав, който да гарантира мирното протичане на протестните действия и спазването на обществения ред.Инициатори на протеста са живеещият в Лондон Емил Русанов, собственик на сайта \"Будилник\", Росен Миленов и Светослав Козлуджов. Началото е днес пред парламента в 12 часа, като за протеста ще пристигнат българи от Европа и САЩ. Сънародници зад граница ще протестират пред българските посолства в съответните страни. Следващият протест ще е на 26 септември пред централата на Европейската комисията в Брюксел, където протестиращите ще внесат петиция за тревожното състояние на България. След това ще има нови протести през около месец-два.Протестът е под наслов \"Оставка, съд и смяна на системата\". Организира се във \"Фейсбук\" и се финансира от платформа с дарения, като до момента са събрани малко над 1000 британски лири, съобщи Емил Русанов, издател на вестник \"Будилник\" в Лондон, преди ден.За протеста в неделя в София ще пристигнат българи от Франция, Белгия, Холандия, Испания, Италия, Великобритания, САЩ. Росен Миленов, бивш служител на ГДБОП и ДАНС, заяви, че ще отиде на протеста с децата си и посочи исканията, които ще бъдат поставени: \"Оставка на правителството на \"Борисов 3\", неразпускане 44-тото НС, приемане на кабинет, излъчен от гражданите, който ще работи по разписана програма със срокове и конкретни неща\".", "date": "2018.09.16", "title": "Протест с продължение ще сваля Борисов, полицай до полицай в центъра на София"}
{"url": "https://offnews.bg/bojni/genadij-golovkin-zagubi-poiasite-si-688165.html", "text": "Казахстанската звезда в професионалния бокс Генадий Головкин загуби поясите си във версии WBA Super, WBC и IBO в средната категория.Той отстъпи пред мексиканеца Саул Алварес в шампионския мач в Лас Вегас след съдийско решение. Двамата боксьори останаха на ринга във всичките 12 рунда и накрая реферите записаха в картите си следните резултати - 114-114, 115-113, 115-113.Така победата и поясите на Головкин станаха притежание на Алварес. Преди година двамата боксьори отново оспорваха отличията, но тогава беше фиксирано раменство. За Головкин това е първа загуба в кариерата.36-годишният казахстанец имаше до този момент 38 победи, 34 от които с нокаут, и едно равенство. Равносметката за Алварес,който е на 28 години, до момента е 50 победи, 34 от които с нокаут, една загуба и две равенства.", "date": "2018.09.16", "title": "Генадий Головкин загуби поясите си"}
{"url": "https://offnews.bg/kultura/tcvetana-maneva-dovolna-sam-che-uchastvam-v-klip-na-azis-688166.html", "text": "Доволна съм, че участвам в такава кауза. Това заяви актрисата Цветана Манева по бТВ по повод появата ѝ в клип на Азис, която предизвика множество коментари.Тя призова хората да се замислят как се отнасяме помежду си. „Енергията ни на взаимоотнасяне е отвратителна – тя е отблъскваща, отхвърляща, заличаваща. Как се отнасяме към животните, към растенията – това определя позитивизма и негативизма. Като от теб блика негативна енергия, тя е защото отношението ти към всичко наоколо е лошо. А това не е вярно, цветята продължават да цъфтят, деца се раждат, има хора, които се усмихват, има хора, които вярват и се надяват”, посочи актрисата.По думите ѝ трябва да има толерантност към този, който е по-различен. „В понеделник започва учебната година и се питам знае ли се колко са децата в неравностойно положение или с някакво заболяване, които трябва да бъдат първи клас, и какво се прави за тях”, каза Цветана Манева.Актрисата разкри, че думите, които изрича в края на клипа, са писани от нея. „Азис беше приготвил един материал, който беше доста обстоятелствен, по-бъбрив. Пак съдържаше смисъла, но не става за финал. Той ми се довери и аз написах тези 4 изречения”, поясни тя.Актрисата допълни, че се е запознала с Азис, когато му е гостувала в телевизионно предаване преди време. „Не мога да се похваля, че съм слушала неговата музика, както и той не беше ме виждал на сцената, но сега дойде на театър. Бях негов гост, направи ми впечатление, че е много открит. Много внимателно ме слушаше и явно му бях интересна”, отбеляза Цветана Манева.", "date": "2018.09.16", "title": "Цветана Манева: Доволна съм, че участвам в клип на Азис"}
{"url": "https://offnews.bg/politika/anton-kutev-iskam-da-zhiveia-v-darzhava-koiato-znae-v-kakva-posoka-s-688164.html", "text": "БСП никога не е била далеч от хората. Снощи бях в Сандански, преди това в Благоевград. Това, че ще бъдем сред хората, не е нещо инцидентно. За мен важното е да намерим бъдещето, визията за България. Не искам повече да живея така. Искам да живея в държава, която знае в каква посока се развива.Това заяви зам.-председателят на ПГ на „БСП за България“ Антон Кутев бТВ. Според него кабинетът на Борисов се разпада и той се опитва да го задържи с всички сили и средства. „Не мисля, че има българин, който да вярва, че парламентът ще изкара целия си мандат“, допълни той.„Рядко казвам нещо положително в полза на Борисов, но едно от нещата, които все пак мога да оценя в негов плюс е, че той е безскрупулен, когато трябва да се сменят хора. Той винаги е знаел, че е носителят на властта и докато не опре до Борисов, няма да се реши проблемът. Което означава, че всички, които пречат на тази теза, трябва да бъдат махани веднага, за да не нарушават този начин на мислене“, обясни Кутев. Според него Борисов панически се опитва да избяга от проблемите, като прехвърли всичко върху по-ниските слоеве.„Единствените, които не се сменят, са двамата вицепремиери, защото трябва да се разпадне коалицията“, каза още народният представител.Кутев е на мнение, че президентът не е подписал указа за освобождаването на Младен Маринов, за да покаже на управляващите, че участва в политическата система със своите функции и не трябва да го използват като пощенска кутия. „Има уважение между институциите и редът трябва да се спазва“, категоричен е зам.-председателят на ПГ на „БСП за България“. ", "date": "2018.09.16", "title": "Антон Кутев: Искам да живея в държава, която знае в каква посока се развива"}
{"url": "https://offnews.bg/ikonomika/api-otgovaria-na-joncheva-nankov-veche-ni-e-naredil-proverka-na-patis-688171.html", "text": "Агенция \"Пътна инфраструктура\" не е водила разговори с народни представители за вземане на асфалтови проби от участъци по автомагистралите „Люлин”, „Тракия” и др. републикански пътища за проверка на качеството.Уточнението е по повод твърдения на народния представител Елена Йончева, уточняват от АПИ. Припомняме, че по разпореждане на министъра на регионалното развитие и благоустройството в оставка Николай Нанков ще бъде направена инвентаризация на републиканската пътна инфраструктура, която е 20 000 км. Информацията трябва да бъде обобщена от АПИ до средата на октомври 2018 г., като се определят пътищата, за които трябва да се предприемат незабавни мерки.Докладът ще включва данни за състоянието на настилката, канавките и банкетите, мантинелите, вертикалната и хоризонталната маркировка.Ще бъдат посочени последните ремонти на пътните отсечки, както и кой ги е изпълнявал. За всяка пътна отсечка ще бъдат посочени сигналите, които са подавани, както и какви мерки са взети по тях. За всеки път трябва да се предложат мерки, за да бъде приведен в нормално експлоатационно състояние, както и срокове, в които могат да бъдат изпълнени.", "date": "2018.09.16", "title": "АПИ отговаря на Йончева: Нанков вече ни е наредил проверка на пътищата, докладът ще е готов до месец"}
{"url": "https://offnews.bg/politika/elena-joncheva-iskame-probi-ot-magistralite-za-da-ne-plashtame-krave-688170.html", "text": "ГЕРБ си отиват, защото във всяка сфера докараха България до дъното. И хората започват да стават гневни. Въпросът е - какво ще остане след това?“Това каза Елена Йончева, говорител на ПГ на „БСП за България“, по Нова тв. „Пропаст не се прескача с малки стъпки. Затова ние излизаме от парламента, за да достигнем до всяка община и да започнем разговора - какво трябва да се случи в България“, допълни тя. Народният представител поясни, че в зависимост от темите и законопроектите, които се поставят в Народното събрание, ротационно ще се сменят народните представители от левицата.„Нашето мнение трябва да се чуе по отношение на законопроектите, свързани с двойния стандарт при храните, подпомагане на българските производители - законопроект, който е съгласуван с \"Произведено в България\", законопроект, който трябва да регламентира по какъв начин функционират държавните дружества, които са се превърнали в държавна хранилка“, подчерта Йончева.„В една демократична държава, ролята на опозицията е изключително важна, защото дава тон на дебата, дава гласност на много теми“, каза още Елена Йончева.„Преките чуждестранни инвестиции за десет години са намалели десет пъти и са под 1 млрд., защото има корупция, лоша бизнес среда, защото съдебната система работи бавно“, отбеляза Йончева. Тя попита какво се случва с медиите, образованието, със здравеопазването – закриване на държавни и общински болници, както и битовата престъпност. „Разговорът е как да измъкнем България от това дъно, на което се намира“, каза народният представител. Тя посочи доклади на държавния департамент на САЩ, според които се конкретизира за корупция по високите етажи на властта, свързана с изграждането на инфраструктурни проекти.\"Пътувайки по магистралите, ние плащаме данък \"живот\". Искаме да се вземат проби от АМ \"Тракия\", АМ \"Струма\" и АМ \"Люлин\". Ще покажем и колко е откраднато, за да може да не плащаме този кръвен данък\", каза още Елена Йончева. В основата на магистрала „Тракия” е положена сгурия и това е причина за деформациите в определени участъци, обясни тя. ", "date": "2018.09.16", "title": "Елена Йончева: Искаме проби от магистралите, за да не плащаме кръвен данък по тях"}
{"url": "https://offnews.bg/kultura/preporachvame-vi-otkriti-urotci-po-savremenen-tantc-v-iuzhnia-park-688019.html", "text": "Тази неделя може да се отдадете на танци в Южния парк, а и да научите нещо ново.Събитието \"Танцуваща София 3х3\" дава възможност за безплатни уъркшопи по танци на открито, а вторият интензивен уикенд от програмата ще покаже многообразието на съвременния танц.Всеки желаещ може да се включи безплатно в някои от панелите на събитието, или пък във всички. Организаторите обещават много скачане, търкаляне, докосване, разтегляне, изолиране и експериментиране от 16:00 часа на голямата поляна до фонтаните в парка.За да разберете повече за програмата на събитието, натиснете .", "date": "2018.09.16", "title": "Препоръчваме ви: Открити уроци по съвременен танц в Южния парк"}
{"url": "https://offnews.bg/112/tri-zheni-sa-postradali-v-pirin-i-vitosha-688168.html", "text": "Три жени са пострадали в планините през последното денонощие и са получили помощ от ПСС. Инцидентите с туристи са били пет, два от тях по-леки, информират от Планинската спасителна служба при БЧК.Жена е получила травма на главата в Пирин в района на Муратово езеро, 6 души от отряда в Банско са й помогнали. Вторият инцидент е станал в района на хижа „Безбог“, където жена е счупила крака си след падане, уточнява Фокус. Третото произшествие се е случило в района на хижа „Момина скала“ на Витоша, където жена на 48 години е получила травма на крака. Шестима спасители са ѝ оказали помощ.", "date": "2018.09.16", "title": "Три жени са пострадали в Пирин и Витоша"}
{"url": "https://offnews.bg/temida/ivancheva-i-petrova-niama-da-se-saglasim-na-sporazumenie-nevinni-sme-688160.html", "text": "Ако си гузен, ти ще си по-тих от тревата. Ако си корумпиран, няма да воюваш с всички, няма да отстояваш правата на хората. Хора, вярвайте, бъдете с нас, рано или късно ще докажем, че сме прави. Това бившият кмет на Младост Десислава Иванчева по бТВ.„Чувстваме се дискриминирани. Има само един затвор за жени – в Сливен, което е вид дискриминация. Не може всички от цяла България да се събираме на едно място, а мъжете да имат почти във всяка област затвор. Нямаме равен старт с г-н Дюлгеров, тъй като той е в София – там, където си живее, ще може по всяко време да си вижда защитниците, има право на отворен престой, комуникира, движи се, има час и половина повече престой навън, има топла вода, има осветление”, изреди Иванчева. „Ние стоим 23 часа затворени на аварийно осветление, това е кошмар. Без възможност да се проветряват помещенията, без никакъв слънчев лъч, просто е побъркващо. Нямаме топла вода. Аз трябва да се моля да ми се донесе една бутилка топла вода, за да мога да се измия и още не съм отстояла правото си да ми се донесе топла вода”, допълни тя. „Вероятно сте гледали филми за концлагерите. Неслучайно казвам, че това е съвременен концлагер. Арестът в София е течаща, разпадаща се сграда, без въздух, без вода, без светлина. При тези условия трябва да готвиш личната си защита за делото на живота, защото тук става дума за много години. Тук реално здравето ни се уврежда всеки ден”, категорична беше и Биляна Петрова.Двете твърдят, че прокуратурата е благосклонна към бизнесмена Александър Ваклин, който подаде сигнала за подкуп срещу тях. Иванчева нарече „отявлена лъжа” твърдението на Ваклин. Вярвам в българското правосъдие и българския съд. Не вярвам в прокуратурата и не вярвам на следователите”, категорична беше Иванчева. Биляна Петрова определи последните 5 месеца като „петте кръга на ада”. „Надявам се да е вярна поговорката, че всичко, което не ни убива, ни прави по-силни. Засега не са ни убили, имаше включително и физически тормоз върху нас, не само психически. Все още се страхувам да кажа от кого, защото не съм изведена от тази среда. Ако ви кажа, не знам дали ще съм жива утре”, заяви тя.„Това е вид инквизиция. Всички арести в България са в такова състояние. Идеята е държавата психически да те смачка, докато все още си невинен, и ти да прецениш има ли смисъл да се бориш, или е по-добре да си сключиш споразумение за няколко месеца – обикновено 8 месеца”, коментира Десислава Иванчева. И двете с Биляна Петрова обаче бяха категорични, че никога няма се съгласят на споразумение. ", "date": "2018.09.16", "title": "Иванчева и Петрова: Няма да се съгласим на споразумение, невинни сме"}
{"url": "https://offnews.bg/obshtestvo/prezidentat-posreshta-gosti-na-dondukov-2-688153.html", "text": "Администрацията на президента се включва в инициативата Европейски дни на наследството – 2018 г. и за поредна година ще отвори врати за граждани от 10.00 ч. до 16.00 часа, съобщиха от прессекретариата на държавния глава.Президентът Румен Радев ще приеме лично първите гости на „Дондуков“ 2. Гостите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала, Залата за пресконференции и Президентската библиотека. Неделя е ден на отворените врати в близо 40 институции. ", "date": "2018.09.16", "title": "Президентът посреща гости на Дондуков 2"}
{"url": "https://offnews.bg/obshtestvo/pompej-snimka-na-zhivota-v-edin-rimski-grad-video-687939.html", "text": "От 16 септември ще видим нова приковаваща поредица по . \"Помпей: В очакване на бедствието\" дебютира в 21:00. Трите епизода вдъхват живот на последните 48 часа на Помпей преди бедствието отпреди 2000 години да удари и вулканичното изригване да погребе жив целия римски град.Сериалът е воден от историка д-р Бетани Хюз (), археолога Ракша Дейв и британския журналист Джон Сърджънт, като всеки от тях изследва часовете преди експлозията на връх Везувий. Като обхваща целия разрушен град и околните местности, триото водещи влиза сред разкопките и получава ексклузивен достъп до най-добре запазените римски обекти. Тримата са поканени да изследват досега недокоснати човешки останки, анализирани със скенер, рентген и ДНК тестове, и посещават самия неугаснал вулкан, разкривайки неизвестни досега загадки, скрити под пепелта вече повече от 2000 години.- Защо сме толкова омагьосани с Помпей? Има толкова много исторически места в света, но продължаваме да го харесваме. Да, точно така. Мисля, че има нещо почти вълшебно в него, тъй като той е много добре консервиран. Също така мисля, че сме очаровани от Помпей, защото вулканът е изпепелил всичко толкова бързо, че е консервирал живота - от този на най-богатите до този на най-бедните. Така получаваме \"снимка\" на живота в един римски град. Също така трагедията ни докосва. Това ни кара да се замислим за тези мъже и жени в миналото, които са живели в едни наистина мирни и наистина успешни дни в този прекрасен малък морски град, на които изведнъж се случва всичко това. Мисля, че се чувстваме свързани с тях от една страна от исторически интерес, но също така и емоционално.- Поредицата показва начинът на живот на гражданите на Помпей - каква е била храната им и т.н. Но това е само в първия епизод. Какви други изводи направихте за живота в града?Мисля, че това, което наистина е интересно, е колко близки са техните развлечения с нашите. На тях също им е харесвало да се събират в събота вечер, да играят карти, да пият, да посещават приятели, да подбират най-новите си бижута. Има нещо в намина им на живот, което ги прави много близки до нас. Това е много докосващо. Също така, когато се случва бедствието, жителите на Помпей веднага се събират, за да се опитат да решат проблемите, да помислят. Те са се събрали в театъра на града и са реагирали по начин, по който бихме действали и ние днес, ако сме заплашени. Мисля, че това ни свързва дори през вековете.- В Помпей са открити предмети с корени от други култури - дори някои артефакти от Индия. Какви други култури са познавали тогава гражданите на Помпей?Римската империя е изживявала славните си дни, империя, която е контролирала една пета от населението на света. И Помпей е бил невероятно добре свързан както по суша, така и по море. Така че, градът е бил наистина космополитен център. Както казвате, има индийски статуи на индийски бог. Има дрехи от Индия и Шри Ланка. Има бижута и злато от Близкия изток. Мисля, че градът е бил едно много мултикултурно и населено място. Със сигурност се е носило усещане за по-широкия свят отвъд хоризонта.- Има ли вече някакво заключение - защо се случи изригването? Защо тези хора са останали в града и са били изненадани от изригването на Везувий? Загинали са хиляди души.Точно така. И може да има и повече, защото 30% от града предстои да бъде открит и изследван, на тези места може да има повече човешки останки. Мисля, че просто са живели в много сеизмична област. Имало е земетресения, за тях това не е било нещо ново. Когато Везувий избухва, вълната се движи с близо 100 км в час, говорим за температури между 300 и 350 градуса. Наблюдавали са се експлозии в небето, никой не е могъл да избяга от това. Това е била свободната и чиста сила на вулкана, ето защо толкова много хора са загинали.", "date": "2018.09.16", "title": "Помпей: Снимка на живота в един римски град (видео)"}
{"url": "https://offnews.bg/kultura/prikazka-za-nedelia-kotkata-olele-i-zlatnata-ribka-688152.html", "text": "Него ден на Златната рибка й писна и тя се остави да я улови един случаен рибар, който после я продаде като аквариумна. Тя изобщо не му загатна, че ако я пусне да си плува из реката на воля, ще му изпълни съкровените желания и той ще бъде щастлив, както и тя на свобода. Просто й беше омръзнало да я хващат и пускат, а междувременно тя да осигурява пари за нов джип, екскурзии по екзотични маршрути, шестици в училище, тоалети, луксозни предмети и какво ли не. „Да не съм им слугиня, мислеше си Златната рибка. Хванат ме и почнат да ме юркат за едно, за второ, за трето, вместо сами да се потрудят и пари да изкарат, и отношенията си да изгладят, и да поспортуват заради фигурата си, пък и за здраве. Да се оправят без мен...”Та както споменах, поредният щастливец, който я хвана на въдицата си, я продаде на почитатели на водната флора и фауна. Те си я занесоха в един буркан у дома – да се радват децата им, напълниха аквариума с чиста вода и водорасли, за да не й е тъжно за родните вълни и подмоли, добавиха храна. Най-сетне вълшебницата от толкова приказки се видя на спокойствие. Аха да заспи и забеляза, че в стаята има нещо твърде смущаващо.- Олеле, това е котка, пропищя ужасено рибката. И наистина имаше от какво да се страхува. Домашната любимка беше голяма, черна като нощта, настръхнала от възбуда. Все пак показа достатъчно възпитание, като рече на рибката:- Не олеле, това е котка, а това съм аз, котката Олеле. Драго ми е да се запознаем. Предполагам, ти си самата Златна рибка и можеш да изпълняваш всякакви желания. Дори и на котки, нали?- Мога, ама вече не ща. Омръзна ми да ме ползват като ротативка или търкалка и все да искат, да искат, да искат, сякаш не съм живо същество със свои грижи и радости.- Като ще си говорим така, и на мен ми е дошло до гуша да чувам „Олеле, това е котка”. Изляза да се осведомя какво става на улицата и хоп, някой изкрещи, че черна котка му пресякла път. Легна в кухнята, децата на стопаните почнат да ме дърпат за опашката, а майка им се кара, че й пречим, понеже готви. Ама мен ме боли, нали? Съседите гледат куче и като ме подуши, първата му работа е да ме гони, докато каталясам. Добре, че винаги успявам да се покатеря на някое дърво. Обаче пак е неприятно, защото кучето не спира да лае и тогава, а ако ми се завие свят и падна, ще ме разкости. Е, затова ли съм родена аз, котката Олеле, която съм толкова интелигентна, че мога да помогна на всяка врачка да прочете съдбата на клиентите си в очите ми, вместо да търси кристалната си топка из шкафове и чекмеджета? Такава ли ще е съдбата ми, след като съм толкова красива и гъвкава, че мога да изместя и Черната пантера в цирка? Научила съм всичките й номера и въобще не съм хищна като нея. Така ли ще погинат музикалните ми таланти? Ами канарчетата в кафеза, само като ме видят тези канарчета, млъкват, а аз без друго не мога да ги докопам, да им се порадвам отблизо...Като слушаше тези жални признания, на Златната Рибка някак й домъчня за котката Олеле и забрави, че всичките роднини на черното чудовище обичат да си услаждат с риба. И я попита най-добронамерено какво би я направило по-щастлива и свободна, има ли си съкровено желание. Макар че и сама можеше да се досети какво би искала мацката – да стане звезда. Признанието дойде само след секунди, черната красавица си каза искрено: искала да влезе в шоу. Рибката помисли, помисли и отвърна: би се опитала да направи нещо по въпроса, но... за последно, зарекла се вече да не изпълнява щури капризи. Котката пък попита защо, като ще прави нещо за изпълнение на едно последно желание, не вземе да се включи и тя в него, и двете да станат артзвезди. Поне няма да им е скучно, пък и ще се подкрепят, когато под светлините на прожекторите съперници започнат да им въртят интриги. А и в света едва ли има друг котко-рибешки тандем.Златната рибка не беше съвсем наясно как се става звезда, та да си го пожелае, обаче Олеле имаше отговор и на този въпрос – най-лесно е, като влезеш в телевизията. С познати може да се уреди, особено като са шефове. Е, Златната рибка вече не си спомняше има ли познати рибари в този бранш, беше ли им изпълнявала желания срещу свободата си. А и някак трудно й се струваше – от реката хоп в телевизора, как трябваше да се държи на екран, щеше ли да впечатли публиката, да привлича нови зрители... Но идеята на Олеле си струваше и водната вълшебница изрече на ум най-силните си заклинания, за да сбъдне мечтата на котката, а и своята собствена. Олеле улови промяната в настроението на събеседницата златоперка и се помъчи още да я окуражи:- Ще видиш, че ще ни се получи отлично. Какво само ми разправят Котарак в чизми, Котки от мюзикъл, Том гони Джери и някакви такива. Ами за рибите да ти напомням ли – то китове, то акули...Рибката деликатно замълча, защото макар и да идваше от неголяма река и да не беше обикаляла много по света, съвсем сигурно знаеше, че китовете не са риби, нито рибите-чук се използват за железарски услуги. Просто реши да подходи по-прагматично и попита дали не трябва да репетират малко заедно, пък после да се появят на екрана или да направят клипчета за интернет. Олеле хареса този дисциплиниран подход и предложи веднага да започнат работа, като потанцуват.- Но как да танцуваме – ти си извън аквариума, аз съм в него и трябва да бъда във водата, за да живея?- Е, да, на мен не ми се мокрят никак краката, а ти няма да издържиш на сухо. Ще застана до аквариума от външната му страна, а ти – от вътрешната и ще упражняваме някакъв латино танц, много са модерни вече. Каквато си красива с тези перки и опашка, като в бална рокля с истински воали си. - Котката Олеле импровизираше смело, но честно казано още първите стъпки на тангото доказаха, че между рибката и нея се получава синхрон. В този момент канарчетата в кафеза изведнъж пропяха, сигурно от изненада, че Златната рибка се е помирила с Черния звяр и на фона на зеленикавите водорасли в аквариума всичко започва да прилича на невиждан танц в телевизионен екран. Трябва да се признае, скоро и те влязоха в такт с репетиращите, та ще рече човек – шоуто вървеше с пълна сила и ставаше все по-невероятно. Когато хлапетата се намъкнаха в стаята, за да се порадват на новата си придобивка в аквариума, само ахнаха – котка и рибка танцуват, канарчета цвърчат... И децата също се присъединиха към тази веселба, за щастие, без да има счупено, макар че носело щастие. Накрая уморените шоу звезди спряха да си отдъхнат, птичките прегракнаха, на малчуганите им се доспа. Но кой ще ти гледа приказки за лека нощ, когато в стаята се е състояло толкова вълнуващо риалити. Уморената Олеле си позволи едно финално обобщение към Златната рибка:- Видя ли? И беше само репетиция. А какво друго можем ние даже не подозираме, защото още не сме си го помечтали.", "date": "2018.09.16", "title": "Приказка за неделя: Котката Олеле и Златната рибка"}
