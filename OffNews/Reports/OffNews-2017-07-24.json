{"url": "https://m.offnews.bg/news/Bojni_18771/Sabraha-se-dvamata-naj-golemi-v-boksa_661282.html", "text": "Двамата най-влиятелни боксьори в момента се събраха заедно. Антъни Джошуа и Флойд Мейуедър се щракнаха, до тях бяха и хора от антуража на британската грамада.Антъни е на посещение в Лас Вегас, къде по бизнес, къде за забавление. Той и мениджърът му Еди Хърн искаха да огледат внимателно възможностите там да бъде организиран реванш с Владимир Кличко.Джошуа не пропусна да посети залата на непобедения още Мейуедър. Той се щракна с него и в един от клубовете му.Британският боксьор също така ще се опита да присъства лично на мача между Флойд и Конър МакГрегър на 26 август. Шоуто е в Лас Вегас, разбира се.Билетите за територията на Великобритания ще бъдат пуснати в продажба днес от 18,00 ч. местно време.  Интересът е чудовищен, въпреки ме най-евтиното място тръгва от 500 долара, а хубавите удрят 10 000.", "date": "2017.07.24", "title": " Събраха се двамата най-големи в бокса"}
{"url": "https://m.offnews.bg/news/Politika_8/Denitca-Zlateva-Ne-sam-uprazhniavala-politicheski-chadar-varhu-ekipa_661284.html", "text": "\"Върху мен не е упражняван политически натиск и не съм упражнявала „политически чадър“ върху нито един член на екипите по подготовката на Българското председателство на Съвета на ЕС\". Това заяви служебният министър на европредседателството Деница Златева, която е освободила от финансова отговорност Мирослав Боршош и която днес се отчете пред Анкетната парламентарна комисия, създадена след скандала с НДК. Самият Боршош не отиде, като написа във Фейсбук, че се съмнява в работата на тази комисия и не мисли да отиде на изслушването. Златева добави, че служебното правителство е имало политика на приемственост по отношение на подготовката на страната ни за председателството. \"От самото начало на мандата на служебното правителство, това беше обща воля на президента и министрите, заявихме, че ще гарантираме приемственост на екипите на етап, в който сме наблюдавали изключително голямо закъснение в някои от дейностите за подготовка, не можем да си позволим да създаваме допълнителни сътресения в системата и да сменяме хора, които оперативно се занимават с подготовката на Председателството“, обясни тя.Деница Златева обаче добави, че това е бил единственият аргумент, с който директорът на НДК не е бил сменен.", "date": "2017.07.24", "title": " Деница Златева: Не съм упражнявала политически чадър върху екипа на европредседателството"}
{"url": "https://m.offnews.bg/news/Sviat-_12/Razsledvat-za-koruptciia-chlen-na-rakovodstvoto-na-kompartiiata-v-Kita_661281.html", "text": "Член на политическото бюро на Китайската комунистическа партия е разследван за корупция, съобщи агенция Синхуа, цитирана от БТА.Бившият партиен секретар на Чунцин и бивш селскостопански министър Сун Чжънцай е първият действащ член на политбюрото, който попада в центъра на разследване за корупция през последните пет години. Сун оглавяваше партийния комитет в Чунцин от ноември 2012 г. На 15 юли той беше отстранен от тази длъжност, а постът му бе зает от 56-годишния Чън Минър, смятан за протеже на председателя на ККП Си Цзинпин и възможен негов приемник.Чжънцай е заподозрян в \"сериозно нарушаване на партийната дисциплина\", обяви Централната комисия за дисциплинарен контрол на партията. Той бе разглеждан като един от най-перспективните политици от новото поколение в Китай. Според анализатори той е имал всички шансове да стане член на Постоянния комитет на Политбюро на ЦК на партията - седемте представители на висшия партийно-политически елит.Предшественикът на Сун на поста партиен секретар на Чунцин Бо Силай също беше обект на вътрешно разследване. През 2013 г. той беше признат за виновен в получаване на подкупи и присвояване на държавни средства от общо 25,44 милиона юана (4,1 млн. долара). Бо Силай беше осъден на пожизнено лишаване от политически права и конфискуване на личното имущество.", "date": "2017.07.24", "title": " Разследват за корупция член на ръководството на компартията в Китай"}
{"url": "https://m.offnews.bg/news/Futbol_18793/Ronaldo-nazova-naj-golemite-sapernitci-za-Zlatnata-topka_661285.html", "text": "Лионел Меси и Гонсало Игуаин са сред основните конкуренти за Златната топка според суперзвездата на Реал Мадрид - Кристиано Роналдо.Нападателят е наясно, че е изправен пред огромна борба за запазване на короната си, след като във врата му дишат лидерите на Барселона и Ювентус.Роналдо не пропусна да спомене и нападателят на Байерн Мюнхен Роберт Левандовски, както и съотборникът на Меси в Барса - Неймар.\"Трудно ми е да спомена само едно име. Нивото на което се намирам е като в други спортове - Формула 1, НБА... Най-добрите спортисти винаги следват най-добрите.Винаги ще има битка между мен и конкурентите ми. Става въпрос за играчи като Меси, Неймар, Левандовски, Игуаин... Битката между нас е здравословна и тя ме мотивира да ставам по-добър с всяка следваща година.Най-добрият винаги иска да се състезава с най-добрите. Това ме поддържа винаги концентриран. Знам, че никога не бива да губя фокус, защото някой друг ще заеме мястото ми на върха.\", сподели Роналдо пред \"ESPN\".Суперзвездата на Реал Мадрид прави самостоятелно турне по време на своята лятна ваканция. Португалецът ще си почива до 5 август, а тези дни радва хората в Китай.Португалецът направи впечатляващ сезон, като спечели най-престижния европейски клубен турнир, както и Ла Лига. Ако Кристиано триумфира отново с най-престижната индивидуална награда, тя ще бъде негова пета и той ще изравни големия си конкурент Лионел Меси. ", "date": "2017.07.24", "title": " Роналдо назова най-големите съперници за Златната топка"}
{"url": "https://m.offnews.bg/news/Kultura_33/Nepotvardeno-Iron-Maiden-Anthrax-i-Judas-Priest-s-goliam-kontcert-u_661291.html", "text": "присъства и такъв в СофияИспанският сайт Hellpress.com публикува непотвърдена официално информация за голямо стадионно турне на Iron Maiden през 2018 г., на което специални гости ще бъдат Judas Priest и Anthrax, плюс Ghost на някои от датите, съобщава .Иберийците се вълнуват основно от евентуалното гостуване в Барселона на стадион \"Камп Ноу\". Сред концертите от т. нар. \"Legacy of the Beast Tour 2018\"  - на 16 юни, а на 17-и - гостуване в Белград, Сърбия.Hellpress.com прилагат и изображение, което обаче не е трудно всеки с основни познания по \"Фотошоп\" да сглоби и сам.При всички случи подобно събитие е логично да бъде обявено много по-рано от 18 юни 2018-а, така че скоро ще разберем, ако слухът е истина.", "date": "2017.07.24", "title": " Непотвърдено: Iron Maiden, Anthrax и Judas Priest с голям концерт у нас"}
{"url": "https://m.offnews.bg/news/Tehnologii_18759/Microsoft-slaga-kraj-na-populiarnata-programa-Paint_661283.html", "text": "Известният редактор на снимки и картинки Paint, който всеки потребител на Windows и други Microsoft продукти добре познава, е към своя край. В новия есенен ъпдейт на Windows 10 програмата е в , пише \"Гардиън\".Paint вижда бял свят през 1985 година заедно с Windows 1.0 и в годините се превръща в първи избор за редакция на изображения. \"Революцията\" идва с Windows 98, когато Paint вече може да запазва картинки във формат JPEG.С ъпдейта си от пролетта Microsoft представиха Paint 3D, който е инсталиран заедно с обикновената му версия, но триизмерният редактор на картинки и снимки няма много общо по държание със своя предшественик.Заедно с Paint потребителите ще трявба да се сбогуват с Outlook Express, Reader app и Reading list.Кога Microsoft официално ще \"убие\" Paint все още не се знае, а точна дата за големия есенен ъпдейт не е уточнена.", "date": "2017.07.24", "title": " Microsoft слага край на популярната програма Paint"}
{"url": "https://m.offnews.bg/news/Evropa_18764/107-zadarzhani-pri-aktciia-sreshtu-trafika-na-hora-v-Evropa_661286.html", "text": "107 души са задържани в рамките на общоевропейско разследване срещу трафика на хора за сексуална експлоатация, съобщи Европол, цитирана от БТА. Операцията е включила 22 държави в ЕС и трети страни, като начело е била австрийската полиция. Обект на разследването са били организирани престъпни групи, занимаващи се с трафик на хора в уязвимо положение с цел сексуална експлоатация.С оглед на националностите на жертвите и заподозрените може да се направи изводът, че на територията на ЕС преобладават мрежи за трафик от Нигерия, Южна Африка и Източна Европа, отбелязва Европол.В хода на разследването са проверени над 125 000 души и са обискирани над 4000 адреса. Специално внимание е отделено и на реклами в интернет, които включвали жертви на сексуална експлоатация. ", "date": "2017.07.24", "title": " 107 задържани при акция срещу трафика на хора в Европа"}
{"url": "https://m.offnews.bg/news/Izvan-terena_18817/Seksi-vaterpolistka-otkaza-Kasano-ot-futbola_661292.html", "text": "Бившият италиански национал Антонио Касано напуска Верона само осем дни, след като се присъедини към клуба.Новината потвърди президентът на клуба Маурицио Сети, който искрено се възмути от нападателя и заяви, че той \"не е наред с главата\". В рамките на една седмица бившата звезда на Рома, Реал Мадрид, Сампдория, Милан и Интер напуска за втори път \"джалоблу\". Антонио се присъедини към тима преди едва осем дни, а след това обяви, че се отказва от футбола.\"Главата на това момче не е наред. Трябва да кажа, че откъм физическа подготовка той се намира в много добра форма. Това обаче не е важно в случая и Касано си тръгва.Оказа се, че за него е трудно да се фокусира върху отбора и предпочита да си стои вкъщи. Държанието му се променя - ту говори, ту е мълчалив. Жалко е, защото от професионална гледна точка, той се справяше добре\", сподели шефът на Верона.Изразът да си стои вкъщи е ключов в разбирането на уж нелогичното поведение на Касано.Вкъщи го чака изключително сексапилната му съпруга Каролина Марчиалис, която е състезателка по водна топка. Вижте снимките на майката на децата на Касано и сами си отговорете дали ще ви се ходи по лагери или ще предпочетете да си стоите вкъщи.", "date": "2017.07.24", "title": " Секси ватерполистка отказа Касано от футбола"}
{"url": "https://m.offnews.bg/news/112_6/Mazhe-s-kachulki-prebiha-dve-zheni-v-tcentara-na-Sofiia-obnovena_661287.html", "text": "Две жени бяха пребити зверски от маскирани нападатели днес в София. Атаката е станала в следобедните часове на бул. \"Драган Цанков\".Снимки от инцидента публикува в социалните мрежи Деси Николова, активист на \"Да, България\". Атаката е станала под офиса на партията към 16:30 часа.Във Фейсбук тя написа: \"Току-що под офиса ни на Драган Цанков двама хулигани със синя и черна качулка високи около 1.90 пребиха с шутове, ритници и юмруци две дами, едни от най-добрите нотариуси в страната. Чакаме полиция и линейка.\"Жените са майка и дъщеря - на 57 и 34 години. По непотвърдена информация работят като нотариуси в близката офис сграда.Двете жени са прегледани в Университетска болница \"Св. Анна\". Те са стабилизирани. Травмите им са основно в лицевата част, съобщиха от болницата. От тях не е откраднато нищо, а причината за нападението е неизвестна.От СДВР все още не дават информация по случая. ", "date": "2017.07.24", "title": " Мъже с качулки пребиха две жени в центъра на София (обновена)"}
{"url": "https://m.offnews.bg/news/Obshtestvo_4/Bagerat-ne-butna-ribarskiia-klub-na-Vasko-Paiaka-zasega_661293.html", "text": "Събарянето на рибарския клуб на Васил Георгиев, познат като Васко Паяка, в Резово се отложи, макар и само днес. Дали заради засиления журналистически интерес, защитата от страна на приятели на Васко, багерът, изпратен от Община Царево, се върна обратно. За днешната акция алармира режисьорът Евгений Михайлов. Съобщението на местната администрация гласеше, че ще бъдат почистен поземлем имот с предазначение „пасища, мери“. Малкият рибарски клуб, който се намира на метри от турската граница, от години посреща гости. Никога не сме имали проблеми до този момент, посочва Васко и определя случилото се като донос на конкуренти. Посочва за източник близкия ресторант „Панорама“, че бил им отнемал клиенти. Казали му, че оплакването било снесено до вицепремиера Валери Симеонов. „, казва Васко. Пояснява, че го уведомили, че трябва да напусне преди 5 дни. И въздъхва:Христо Тодоров, един от приятелите на Васил, казва, че прокуратурата е сезирана за случая. Той бе дошъл да помогне да се изнесе багажа от клуба, защото определеният за това срок е твърде малък. „, казва Тодоров. Имат право да съборят постройката, признава Христо Тодоров, но пояснява, че са дадени кратки срокове да се изнесе всичко от клуба. Искат да отложат малко събарянето, за да може това да се направи спокойно. Като разчистване на сметки го определят и рибари, които бяха отишли да помогнат на Васко.„“, казва режисьорът Евгений Михайлов. Относно законността, той определя Васко Паяка като „най-големия нарушител на Южното Черноморие“. Законно чувам шума на багера, който се приближава, за да събори единственият незаконен, вреден обект\", казва с ирония и болка в гласа Михайлов:„“, казва МихайловСпоред кмета на общината, Георги Лапчев, причината за акцията била десетки сигнали през годините. Според него, не можело на метри от българския флаг да има подобно заведение:„“, казва Лапчев. Мястото било „нелицеприятно“ не само за общината, но и за държавата, добавя той. Твърдението, че някой си е харесал мястото, за да строи, кметът определи като „пълни глупости“. Обмисляли там да направят алея с кът за отдих.", "date": "2017.07.24", "title": " Багерът не бутна рибарския клуб на Васко Паяка… засега"}
{"url": "https://m.offnews.bg/news/112_6/26-godishen-kriminalno-proiaven-napadna-s-nozh-politcai-v-Dupnitca_661289.html", "text": "26-годишен криминално проявен младеж е нападнал с нож униформени полицаи в Дупница, съобщават от пресцентъра на МВР.Инцидентът е станал днес около 16 часа, когато на адреса на момчето отиват двама полицаи. Причина за проверката е, че 26-годишният е регистриран за множество кражби.С пристигането на патрула търсеният мъж нападнал с нож служителя на МВР, който за да предотврати удара, е произвел изстрел и го е ранил в крака, в областта над глезена.26-годишният е откаран за преглед в Спешния център в Дупница, без опасност за живота.Той е многобройни криминални регистрации за кражби и грабежи, повреждане на чужда собственост, нанасяне на телесни повреди. Осъждан е многократно, наскоро е изтърпял ефективна присъда. За случая е уведомена прокуратурата.", "date": "2017.07.24", "title": " 26-годишен криминално проявен нападна с нож полицаи в Дупница"}
{"url": "https://m.offnews.bg/news/Futbol_18793/Shefat-na-Levski-lovi-golemi-ribi-zabravi-za-Zhadnoto_661296.html", "text": "Собственикът на Левски Спас Русев се отдаде на заслужена почивка след тежките мачове на Левски в Европа и у нас.Само ден след резила срещу Локо в Пловдив, босът на сините публикува снимки от ваканцията си с яхта около гръцкия остров Миконос, където се е отдал на риболов.Бизнесменът качи кадри на уловените от него големи риби, с което предизвика възхищението на въдичарите.Морето е любима дестинация на собственика на Левски и Виваком и той често качва кадри с подобни пейзажи.Друга новина обаче чакаше от него изстрадалата синя общност. След равенството 0:0 в Пловдив след бездушна игра, феновете се надяваха да получат отговор продължава ли треньорът Николай Митов - Жадното работа или ще му бъде намерен адекватен заместник.", "date": "2017.07.24", "title": " Шефът на Левски лови големи риби, забрави за Жадното"}
{"url": "https://m.offnews.bg/news/Politika_8/Parlament-rekordior-Za-tri-mesetca-9-deputati-stanaha-obviniaemi_661076.html", "text": "44-тото Народно събрание започна работа си на 19 април. От тогава до днес са минали точно три месеца и почти не липсва парламентарна седмица, в която главният прокурор Сотир Цацаров да не поиска имунитета на някой от депутатите. С това този парламент постави рекорд по най-много разследвани и обвиняеми народни представители. По равно - по три поискани имунитети имат депутатите от ГЕРБ и Воля, БСП следва с два, а ДПС се отчете с един обвиняем. Започна се със старите дела. Още нямаше и втората седмица на новия парламент, и беше поискан имунитетът на трима - лидера на \"Воля\" Веселин Марешки, депутата и бивш министър на енергетиката Делян Добрев от ГЕРБ и Светла Бъчварова - Пиралкова от БСП.  е обвинен за причиняване на лека телесна повреда на общинския съветник Костадин Костадинов. Случката се е разиграла на 15 октомври 2014-а, докато Костадинов е изпълнявал служебните си задължения и проверявал сигнал за рекет от страна на бизнесмена. Марешки е и депутатът, на когото беше поискан имунитетът и за втори път преди няколко седмици. Вторият път той беше привлечен като обвиняем за това, че в периода от есента на 2012 г. до края на 2015 г. в градовете Варна, Добрич, Видин, Плевен и София народният представител Веселин Марешки е заплашил седем собственици на аптеки с увреждане на имущество и други противозаконни действия с тежки последици за тях. Целта на Марешки е била да принуди собствениците на аптеките да се разпоредят със свое право – да прехвърлят дружествени дялове от управляваните от тях търговски дружества на търговски дружества, собственост или контролирани от Веселин Марешки или прекратят търговската си дейност. В някои случаи целта му е била да принуди собствениците на аптеки да се задължат да купуват при неизгодни условия лекарства от неговия склад за лекарствени продукти.В съучастие с него са работили и още двама народни представители от \"Воля\" - , поради което бяха поискани и техните имунитети. Пак във втората седмица на 44-ия парламент беше поискан и имунитетът на депутата . Искането се основава на доказателства, събрани от Софийската градска прокуратура за извършено от Делян Добрев, в качеството му на министър на икономиката, енергетиката и туризма, престъпление умишлена безстопанственост, от което е настъпила щета за НЕК ЕАД в размер на 4 561 697, 27 евро. Деянието е извършено умишлено, последвали са значителни щети и случаят е особено тежък, се казва в документите от прокуратурата.В същия ден идва и искането на Цацаров за сваляне на имунитета на . То е за сключване на неизгодни сделки. Тя е обвинена, че на 13 август 2009 г. в София, в сградата на Селскостопанска Академия, като председател на Академията сключила договор с \"ЛИТЕКС КОМЕРС\"АД. Договорът е 10-годишен. Той е за 9 726.224 дка, в това число 5300,070 дка в землището на село Стражица и 4426.154 дка в село Карвуна, община Балчик, област Добрич, където да бъде извършвана съвместна научно-изследователска и опитно-производствена дейност.Договорът е за парична годишна вноска в размер на 17 500 лв. с включен ДДС, като цената на един декар по така сключения договор е 1.80лв. с ДДС при реална пазарна арендна цена за района на община Балчик от 70.00 лв. /седемдесет лева/ на един декар за обработваема площ.От това произлязла значителна вреда в размер на 1 326 671.36 лв. за Селскостопанската академия.Последва още един . Той е обвинен за купуване на гласове за изборите на 26 март в Асеновград срещу паричната сума от 25 лв. за глас в полза на БСП.Под обстрела на прокуратурата се оказа и . Искането на неговия имунитет е заради наказателно производство, образувано по внесен на 22 юни 2016 г. от Окръжна прокуратура Благоевград обвинителен акт за това, че на 27 ноември 2014 г. в село Копривлен е причинена катастрофа със смърт на пешеходец. При управление на автомобила си депутатът е блъснал по непредпазливост пресичащ пътното платно местен жител, който загинал.Разследването показало, че Гамишев се е движил с личния си автомобил със скорост от около 68 км/час при позволена 50 км/час. На 15 май тази година адвокатът на подсъдимия предоставил удостоверение, че клиентът му има имунитет, тъй като е избран за народен представител. Това принудило съда в Благоевград да прекрати наказателното производство срещу Гамишев, като го изпрати за разглеждане в Софийски градски съд. За да продължи производството, Цацаров поиска имунитета на народния представител от ГЕРБ.  ДПС също се отчете с един депутат пред прокуратурата - . Прокуратурата поиска неговия имунитет, тъй като срещу Аврамов има висящо дело в Софийския градски съд, което е спряно на 15 май т.г. след избирането му за депутат заради новия му имунитет. През юли 2012 г. той бе арестуван в дома си в Монтана с обвинение, че е поискал 50 000 - 60 000 лева и е получил 100 000 лв. от местен едър земеделец, за да уреди проблемите му със земеделските служби.Аврамов беше депутат от ГЕРБ, но партията го изключи и той се върна в Монтана, където продължи бизнеса си и разви обществена дейност с фондация \"за съживяване на икономиката в региона\".През юни 2016 г. Софийският градски съд оправда изцяло Аврамов и Петков. По протест на Софийската градска прокуратура Апелативният съд - София отмени оправдателната присъда и върна делото за ново разглеждане на СГС, където делото е спряно. Това не попречи на Аврамов да се яви наново на избори като кандидат-депутат, този път начело на листата на ДПС от Монтана. И последното разследване на прокуратурата роди \"Суджукгейт\". остана също без имунитет, след като му беше поискан от прокуратурата. Определено това е най-култовото обвинение на Сотир Цацаров. Според него Мартинов е рекетирал бизнесмен от Добрич, като е използвал името на премиера Бойко Борисов. Той успял да отмъкне 4 тона суджук и 60 кг телешка кайма и филе \"Елена\", за които твърдял, че са предназначени за Борисов. Храната обаче така и не стигнала до премиера, а била складирана в помещение на самия Мартинов.От 2012 г. до настоящия момент той е оказвал натиск върху търговец от Добрич. Известни са 6 или 7 случая, при които Мартинов е предупреждавал бизнесмена, че трябва да подпомага политическата дейност. В противен случай срещу него щяла да се стовари цялата репресивна машина – проверки от данъчни, полиция, агенцията за храните.44-тото Народно събрание си има и . Сидеров се сдоби с 2 години пробация заради петте му присъди, по които той сключи споразумения с прокуратурата. По обвинението за нахлуване в сградата на НАТФИЗ той получи девет месеца пробация, а за случая в Батак, когато той нападна журналист - получи осем месеца. 13% от заплатата му трябва да отива в полза на държавата, а самият Сидеров трябва да се подписва и разкайва за деянията си два пъти седмично. Иначе досега прокуратурата е успявала да осъди няколко депутати, най-много от ДПС - Александър Методиев - Бат СалиЩерьо Щерев и Митхат Табаков. Първият осъден депутат, още докато е в парламента, беше още през 2000-та година. Народният представител Цветелин Кънчев попадна под ударите на Темида заедно с бодигардовете си Николай Джамяров и Валентин Георгиев заради побоища и изнудване в Златица и Пирдоп.", "date": "2017.07.24", "title": " Парламент-рекордьор: За три месеца 9 депутати станаха обвиняеми"}
{"url": "https://m.offnews.bg/news/Sviat-_12/Linkin-Park-napisaha-pismo-do-Chestar-Beningtan_661294.html", "text": "Linkin Park написаха писмо до вокалиста си Честър Бенингтън, който се самоуби преди дни. Бандата публикува писмото на страницата си във Фейсбук. В него групата се обръща към Бенингтън, за да изрази благодарността си към него и да му каже колко много ще липсва след смъртта си.Това е първото изявление на Linkin Park след смъртта на Бенингтън.  Ето и цялото писмо:", "date": "2017.07.24", "title": " Linkin Park написаха писмо до Честър Бенингтън"}
{"url": "https://m.offnews.bg/news/Kultura_33/Alis-Kupar-otkri-kartina-na-Andi-Uorhol-stoiala-v-negov-sklad-40-godi_661259.html", "text": "Рок звездата Алис Купър откри картина на Анди Уорхол, която се е намирала в склад в продължение на повече от 40 години. Картината \"Малък електрически стол\" в червено е от серията \"Смърт и нещастие\" и никога не е била поставяна в рамка. Според дългогодишния мениджър на музиканта Шеп Гордън Купър и Уорхол са се сприятелили в популярно заведение в Ню Йорк през 1972 г., когато Алис Купър се преместил в града с приятелката си Синди Ланг. И двамата обичали да се навъртат около известни хора и това ги сближило, разказва пред \"Гардиън\" Гордън. Уорхол отишъл на концерт на Купър, в който има електрически стол като този на картината. Рисунката е базирана на фотография във вестник от 13 януари 1953 година на стаята за екзекуции в затвора Синг Синг, в която през същата година са екзекутирани Юлиус и Етел Розенберг за шпионаж в полза на СССР. Картината била купена от Синди Ланг, разказва Гордън, от когото тя дошла да поиска пари за картината. Алис Купър казва, че си спомня разговор с Уорхол за тази картина, но не е сигурен дали споменът му е реален. Картината попаднала при апаратурата на Купър и след това изчезнала. Четири години по-късно Гордън вечерял с арт дилъра от Лос Анджелис Рут Блум, която споменала за колко била продадена картина на Уорхол на търг наскоро. Гордън пък споменал, че Купър притежава \"Малък електрически стол\", а тя го посъветвала да я намери. Майката на Алис Купър се сетила, че картината е прибрана в склад и така картината била открита. Гордън казал на Купър да закачи картината в дома си, но той не искал нещо толкова скъпо в къщата - най-високата цена, платена за \"Малък електрически стол\", е 11,6 млн. долара за зелена версия на картината от 1964 г., продадена на търг през 2015 г. Затова той решил да я остави в склада. Картината обаче не е подписана и без да е доказано нейното авторство надали би била продадена за подобна сума. Гордън показал картината на експерт, който е убеден, че тя е на Уорхол, като според него е от 1964 или 1965 г. По думите на мениджъра Алис Купър си е променил мнението и е решил в крайна сметка да окачи картината в дома си. ", "date": "2017.07.24", "title": " Алис Купър откри картина на Анди Уорхол, стояла в негов склад 40 години"}
{"url": "https://m.offnews.bg/news/Obshtestvo_4/Vlakat-ot-Plovdiv-stava-gradska-zheleznitca-v-Sofiia-s-metro-do-Simeo_661263.html", "text": "Влакът от Пловдив за София да изпълнява ролята на градска железница на столицата, обмисля Столична община.Главният архитект Здравко Здравков обясни, че за целта влаковете, които пристигат в София от югоизточните направления, ще продължават до жп гара Обеля. Построяването й е част от проект на НКЖИ по направление София Волуяк. Сега влаковете от Пловдив спират на гара Искър и Подуене пред Централна гара. Няма защо хората да слизат на Централна гара и оттам да се придвижват до Обеля с метро и автобуси, обясни Здравков. Влаковете от Перник пък ще бъдат свързани с метрото от лъч № 3 на Горна баня.  там, където е необходимо. Обсъждат се и други варианта - разширение към Студентски град, към Околовръстното след мол Парадайс и от трети метролъч към \"Бъкстон\". Засега обаче пари за финансирането на проектите не са осигурени. ", "date": "2017.07.24", "title": " Влакът от Пловдив става градска железница в София, с метро до Симеоновския лифт"}
{"url": "https://m.offnews.bg/news/_0/Trima-zaginaha-pri-tezhka-katastrofa-s-tcisterna-na-patia-za-Kostinbro_661295.html", "text": "Трима загинаха при тежък пътен инцидент на пътя Костинброд-Петрохан, съобщават от пресцентъра на МВР. Инцидентът е станал малко след 18 часа днес. На разклона за село Дръмша водачът на лек автомобил „Фолксваген голф“ изпуснал контрол над колата и се ударил челно в цистерна.В резултат на удара на място са загинали трима. Полицейски екипи регулират движението на място, временно е ограничено движението в едната лента.", "date": "2017.07.24", "title": " Трима загинаха при тежка катастрофа с цистерна на пътя за Костинброд"}
{"url": "https://m.offnews.bg/news/Politika_8/Borshosh-se-usamni-v-parlamenta-otkaza-da-hodi-na-razpit-za-NDK_661267.html", "text": "Бившият директор на НДК Мирослав Боршош отказа да ходи на разпит днес в специално създадената по скандала с НДК парламентарна комисия. Заседанието на комисията е днес, то е поредното и на него се изслушват отговорните за НДК настоящи и бивши министри. Днес беше ред на Боршош, но той отказа да ходи да го разпитват заради съмнението си в комисията и в нейните членове, но с порт във Фейсбук. Постът му е придружен със снимка на парламента.По правилник на парламента всички са задължени по закон да се явяват в анкетните комисии, когато бъдат призовани. За неспазване на правилника обаче, санкции няма.", "date": "2017.07.24", "title": " Боршош се усъмни в парламента, отказа да ходи на разпит за НДК"}
{"url": "https://m.offnews.bg/news/Sviat-_12/Mazh-napadna-s-rezachka-minuvachi-v-Shvejtcariia-petima-sa-raneni_661272.html", "text": "Мъж нападна минувачи в швейцарския град Шафхаузен. Според очевидци нападението е станало с моторна резачка. Най-малко петима души са ранени, двама от тях са в тежко състояние, съобщи Би Би Си, позовавайки се на местната полиция. Мъжът е успял да избяга. Полицията провежда акция за залавянето му. Властите обявиха, че нападателят е идентифициран. Нападението е станало в стария град, който е отцепен от органите на реда. Жителите на града са помолени да не приближават мястото на нападението. Според полицията не става въпрос за терористичен акт. ", "date": "2017.07.24", "title": " Мъж нападна с резачка минувачи в Швейцария, петима са ранени"}
{"url": "https://m.offnews.bg/news/Futbol_18793/Ostava-li-zhaden-Levski-sled-novata-selektciia_661261.html", "text": "Мина повече от месец след ударната селекция на Левски, с която ръководството на \"сините\" предприе атака към върха на Първа лига през сезон 2017/2018. На Герена дойдоха цяла торба с нови футболисти. Но как се представят те до момента? И могат ли реално да допринесат с нещо или запалянковците ще си останат жадни?Ако започнем с последните мачове на Левски, се вижда сериозен проблем в защитата на тима. Това, което в началото на миналия сезон беше абсолютната сила, сега е проблем. Новият десен защитник Милош Цветкович продължава да се представя колебливо.Само за няколко мача той се наби в очите на \"сините\" фенове. Често остава голямата дупка отдясно, като имаше проблеми дори с анонимното крило на Сутиеска. До момента сърбинът не показва качествата, заради които трябва да е бил в Цървена звезда.От другата страна на отбраната пък Иван Горанов до момента удържа фронта, въпреки несигурните в някои моменти отигравания. Защитникът демонстрира постоянство и желание да се докаже. Новото трио в халфовата линия - Васил Панайотов, Нелуц Рошу и перлата в селекцията Жорди Гомес, определено се нуждае от време. Въпреки видимата немощ на испанеца да изкара цял мач, Гомес загатна на няколко пъти, че \"все още го може\". Уви, след средата на второто полувреме кадърът на Барса става почти невидим.Още с пристигането си Панайотов показа голям хъс и желание за игра. Лошата новина при него е, че на моменти сякаш прегаря в мачовете. На няколко пъти се забеляза сериозно изпускане на нервите в напрегнати ситуации.Рошу от своя страна е по-спокоен, дори прекалено спокоен. Все пак хитрите комбинации, които румънецът прави в халфовата линия, определено дават някакви надежди.Ето, че идва ред и на нападението. Да, тази линия е най-обсъждана напоследък. Нормално, след като в последните 4 мача Левски има един гол!Причината се крие най-вече в Жуниор Мапуку. Много неща се изписаха покрай него. След прословутото му качване върху топката по време на първия мач от Лига Европа, таранът изпадна в дупка. Дали е от малкото удобни голови ситуации, които отборът предлага, вече е друг въпрос. При него също се вижда сериозно отсъствие през втората част на двубоите, въпреки респектиращата му физика.Партньорът му в атаката в последния мач Сержиу Буш все още няма достатъчно минути на терена, за да се правят кой знае какви изводи. Голът му във втория кръг на Лига Европа срещу Хайдук в реванша на \"Герена\" (1:2) все пак е добро начало за румънеца.За десерт остават не толкова новите в Левски - Франсис Нар и Бабатунде Адениджи. При тях положението е отчайващо. Докато единият има някакви искрици надежда за развитие, то другият е тотално разочарование. Нар абсолютно и категорично не трябва да остава в отбора. Безличното присъствие на терена вече е патент за него.Самият факт, че всеки път решението на треньора Николай Митов да го смени по време мач, е съпътствано с бурни аплодисменти, говори достатъчно. Покрай крилото се появиха култови лафове като: \"Нар не може да подмине дори варел\", \"В двубой Нар срещу колче, колчето побеждава\".Така че селекцията е като нашенско хоро - една напред, две назад. Или обратното. Според някои чашата е наполовина празна,  други я смятат за наполовина пълна.Вероятно ако един добър треньор успее да ги сработи, тези футболисти ще напълнят душата на запалянковците. Но добрият треньор не е Николай Митов. При него левскарите ще си ходят жадни!", "date": "2017.07.24", "title": " Остава ли жаден Левски след новата селекция?"}
{"url": "https://m.offnews.bg/news/Sviat-_12/Polskiiat-prezident-nalozhi-veto-na-spornite-zakoni-za-sadebnata-refor_661266.html", "text": "Полският президент Анджей Дуда наложи вето на два от законите в спорната съдебна реформа, която породи вълна от протести в страната. Става въпрос за законите за Върховния съд и за Националния съвет на магистратурата - полският Висш съдебен съвет, които бяха приети от парламента миналата седмица. Според протестиращите двата закона намаляват независимостта на съдебната система.Управляващата полска партия \"Право и справедливост\" обаче смята, че те ще подобрят работата на съдебната система и са необходими на борбата с корупцията.Дуда обяви, че двата закона трябва да бъдат променени, защото не засилват чувството за справедливост в обществото. Той изрази съжаление, че законът за Върховния съд не му е бил представен, преди да бъде внесен за обсъждане в парламента. Президентът подчерта, че разработва свой собствен законопроект за съдебна реформа.По-късно днес Дуда ще се срещне с председателя на Върховния съд. През изминалите дни той се е срещнал с редица юристи, за да разговарят за съдебната реформа. Хиляди поляци протестираха в последните дни срещу реформите, които според тях подчиняват съдебната система на политическата власт. След изявлението на Анджей Дуда курсът на полската злота се покачи спрямо еврото, тъй като инвеститори казаха, че решението на президента намалява рисковете от политическа криза в Полша, отбелязва Ройтерс, цитирана от БТА.Заради спорните закони Европейската комисия заплаши да преустанови правото на гласуване на Полша. ", "date": "2017.07.24", "title": " Полският президент наложи вето на спорните закони за съдебната реформа"}
{"url": "https://m.offnews.bg/news/Kultura_33/Aktrisata-Vancha-Dojcheva-si-otide-na-75-godini_661273.html", "text": "Голямата актриса Ванча Дойчева си отиде на 75 години, съобщиха от Народния театър. Ванча Дойчева стъпва на сцената на Народния театър едва деветгодишна, а веднага след като завършва актьорско майсторство във ВИТИЗ “Кръстьо Сарафов” в класа на проф. Кръстьо Мирски със Сарафовска стипендия за отличен успех през 1966 г., дебютира на първата ни сцена.Актриса едновременно на финия нюанс и на едрите щрихи, на емоционалната сдържаност и на яркото чувство, на максималната органичност и на ярката характерност.Ванча Дойчева има над 250 роли в театъра, киното, телевизионния театър, радиотеатъра. Дългогодишен председател е на Съюза на артистите в България. Стотици са участията й в концерти, рецитали, срещи със зрители от цялата страна.Награждавана е многократно. Носителка е на Голямата награда на община Карлово на името на Васил Левски за нейната обществена дейност.По-известните й роли в театъра са: Рада Госпожина в “Под игото”, и Казаларската царица в едноименната пиеса по Вазов, Грушенка в “Братя Карамазови” по Достоевски, Дездемона в “Отело” и Регана в “Крал Лир” на Шекспир, Лизистрата в едноименната комедия на Аристофан, Елена в “Деца на слънцето” на Горки, Адела в “Домът на Бернарда Алба” на Лорка, Инес в “Почивка в Арко Ирис” на Димитър Димов, Мег в “Бившата мис на малкия град” от Мартин Макдона, Савина в “Елегия” на Павловски, Еленка в “Почивен ден” на Камен Донев и др. Всички, които искат да си кажат „сбогом” с легендарната и обичана от поколения българи актриса, могат да го направят в сряда, 26 юли от 11:00 часа в Народния театър „Иван Вазов”. ", "date": "2017.07.24", "title": " Актрисата Ванча Дойчева си отиде на 75 години"}
{"url": "https://m.offnews.bg/news/Tenis_18788/Novak-Dzhokovich-propuska-US-Open_661275.html", "text": "Най-добрият сръбски тенисист Новак Джокович ще отсъства от 6 до 12 седмици от кортовете. Това показа преглед в Белград, който трябваше даде даде отговор дали Ноле въобще ще играе до края на сезона.Зденко Милинкович, лекар на сръбския национален тим и известен ортопед, прегледа лакъта на Джокович. Той уточни за \"Спортски журнал\":\"Ноле трябва да почива от 6 до 12 седмици. На следващия преглед ще се знае точния срок. В този период изобщо не трябва да пипа ракета.Може да работи за кондиция или други  елементи, които не касаят тази ръка. Успоредно с това ще мине терапия\", уточни светилото.Така със сигурност Ноле е аут за US Open и полуфинала срещу Франция за Купа Дейвис, които започнат съответно след 5 и 7 седмици. Реалистично е бившият номер 1 в тениса да се върне за големите турнири в Шанхай, Париж и Мастърса в Лондон.", "date": "2017.07.24", "title": " Новак Джокович пропуска US Open"}
{"url": "https://m.offnews.bg/news/Razsledvane_68/Zakanata-Poveche-niama-da-badesh-politcaj-zapochna-da-se-sluchva_661269.html", "text": "OFFNewsЗаканата, която бившият вече началник на отдел „Физическа защита“ в АЕЦ \"Козлодуй\"  отправи към служител на МВР, е започнала да се реализира.Полицаят, който си навлече гнева за това, че санкционирал приятел на Караджов, защото шофирал в нетрезво състояние, е с отнет допуск до класифицирана информация, каквато се изисква за всички служители в АЕЦ, научи . Това обстоятелство на практика довело до отстраняването на полицая, който обжалва отнемането на допуска. Проучването и даването на допуск до държавни тайни се дава от ДАНС. Този факт подсказва, че самоувереността, с която Караджов заявява, че ще уволни служител на МВР, вероятно е подплатена с протекции от най-високо равнище. След заканата на Караджов през февруари е оказан сериозен натиск и върху други служители на Районното управление в Козлодуй и управлението на територията на АЕЦ-а. Първи в списъка бил  - началник на Районното управление в Козлодуй, който отказал да покрие случая и предал преписка до прокуратурата. Както  по нея е отказано да бъде образувано досъдебно производство. След случая Максимов е бил преместен в управлението в Бяла Слатина, а по-късно сам е изявил желание да се върне като редови служител в Козлодуй. Отделно от това срещу 16 други служители, които участвали в подписка с подкрепа към началника им, е започнала проверка за това, че се возили без билети в служебен автобус.Срещу служителя, който пусна записа от от скандалния случай - , веднага след това е започнало производство за това, че тормозил свой колега и за това, че изразявал лична позиция в социалните мрежи.В същото време след случката в районното управление е образувана проверка, в която записът от скандала бил предоставен. Този факт обаче бил потулен и той не бил оповестен на прокуратурата.Междувременно за  говорителят на главния прокурор  съобщи, че записът е изискан и материалите в Районната прокуратура по случая са изискани. \"Вероятно ще се стигне до промяна в решението на районната прокуратура, защото все пак има и обстоятелства, които не са били известни до този момент, но пък сега са публично достояние\", обясни Арнаудова. Междувременно дирекция \"Вътрешна сигурност\" в МВР е започнала своя проверка по случая.", "date": "2017.07.24", "title": " Заканата \"Повече няма да бъдеш полицай\" започна да се случва"}
{"url": "https://m.offnews.bg/news/Sviat-_12/Spasiha-dve-sloncheta-zavlecheni-v-moreto-kraj-Shri-Lanka-video_661270.html", "text": "Две диви слончета, завлечени навътре в морето, бяха спасени от флота на Шри Ланка на 23 юли.От флота и представители на организацията за дивата природа предприели спасителна операция, която продължила около пет часа. Те първо увили дълги въжета около животните, след което ги изтеглили обратно на безопасно място на брега.На мястото бяха разположени и военноморски водолази, след като слоновете били забелязани от плавателен съд за патрулни наблюдения, който извършвал рутинната си дейност.Спасяването става само две седмици, след като друг слон беше спасен при подобна ситуация край североизточните брегове на Шри Ланка.", "date": "2017.07.24", "title": " Спасиха двe слончета, завлечени в морето край Шри Ланка (видео)"}
{"url": "https://m.offnews.bg/news/Koloezdene_18819/Shefat-na-Skaj-Frum-e-gladen-za-oshte-pobedi-na-Tura_661262.html", "text": "Крис Фрум спечели четвърта титла на Тур дьо Франс, но има сили да се състезава още години, прогнозира силният човек в отбора му \"Sky\" сър Дейв Брейлсфорд. 32-годишният британец триумфира за трети пореден път в Париж, като общо има каре победи. С по пет са само великаните на колоезденето Жак Анкетил, Еди Меркс, Бернар Ино и Мигел Индурайн.\"Крис може да продължи, няма причина да се мисли обратното\", споделя Брейлсфорд., \"Физически притежава това, което му е нужно и не смятам, че може да има отстъпление в следващата година и повече\".Според шефа бъдещите победи на Фрум на Тура зависят изцяло от неговите \"глад и психика\". А асът на \"Sky\" бил \"гладен както винаги\".\"Става все по-добър тактически и технически, така че докато продължава да има глад за успехи и е здрав, ще има сили на това състезание поне още две години\", изчислява Брейлсфорд пред ITV4.В същото време в трите предишни пъти, в които спечели Обиколката на Франция, Фрум не беше класиран по-нагоре от шесто място в престижната анкета на BBC за Спортна личност на Годината. Тази не успя да влезе дори в шортлиста от 16 души!\"Това не е състезание за популярност\", спокоен е шефът, \"Гледаме спортните постижения, а това на Крис е велико,, никой не може да го отрече. Той има невероятно уважение от своите колеги за постиженията, а това е важното.  Крис заслужава всяка една от похвалите. Той е велик посланик на спорта и на нашия тим Sky\".Отборът може да бъде доволен след пет победи в последните шест Тура, включвайки тази на Сър Брадли Уигинс през 2012 година. \"Тази обаче беше най-великата\", потрива ръце Брейлсфорд.И Уигинс, и Фрум са били доста пъти обект на съмнения за употреба на допинг по време на Тур дьо Франс. Миналата година също се надигна страхотна критика срещу Sky и техния шеф Брейлсфорд. Бившият директор на Британското колоездене беше разпитван за съдържанието на медицински пратки за Уигинс по време на Критериум дьо Дофине през 2011 година.Брейлсфорд също така се извини на този Тур за езика си при беседа с репортер. Но пък се закле, че това е \"най-приятелската\" Обиколка на Франция в кариерата му. Шефът имаше предвид липсата на неудобни въпроси към Фрум.\"Това е добър знак, че говорим за спорт, само за спорт\", заключи идеологът на най-могъщия тим в колоезденето - Sky.", "date": "2017.07.24", "title": " Шефът на \"Скай\": Фрум е гладен за още победи на Тура"}
{"url": "https://m.offnews.bg/news/Obshtestvo_4/Sofiia-sas-spodelena-viziia-do-septemvri-dogodina_661274.html", "text": "До 500 хиляди лева ще струва изработването на проекта \"Визия за София\", документът трябва да е готов до септември догодина. Това обяви столичният кмет Йорданка Фандъкова при представянето на екипа начело с арх. Любомир Георгиев, шеф на ОП \"Софпроект\". Правилното планиране е в основата на устойчивото развитие на София като зелен иновативен град, допълни Фандъкова. Целта е да се търси и намери консенсус за това как да изглежда София за десетилетия напред, подчерта председателят на Столичния общински съвет Елен Герджиков. Визията ще е шапката, която ще ми позволи да кажа на някой инвеститор - да, проектът ви отговаря на законовите изисквания, но не и изработената \"Визия за София\", обясни главният архитект Здравко Здравков. До седмица ще обявим обществени поръчки за избор на експерти, които ще събират данни и ще правят анализи за градската среда, екологията и т.н. области от развитието на столицата, уточни арх. Георгиев. Целта на документа е да се чуят възможно най-много мнения на граждани, неправителствени организации, експерти, за да се изработи споделена \"Визия за София\", която да подобри начина на градско планиране, като включи още в началото на процесите на взимане на решение всички заинтересовани страни. Проектът има за цел да опише града, в който искаме да живеем, и да послужи за основа на предстоящата актуализация на Общия устройствен план на столицата. Задачи на Визията са анализ на моментното състояние на София и създаването на механизми за устойчиво взаимодействие между заинтересованите страни. Проектът е инициатива на Столичeн общински съвет и ще послужи за основа на всички бъдещи стратегии за развитие на града до 2050.", "date": "2017.07.24", "title": " София със споделена визия до септември догодина"}
{"url": "https://m.offnews.bg/news/Futbol_18793/TcSKA-Sofiia-zagriava-s-Tcarsko-selo-za-Botev-Plovdiv_661288.html", "text": "Ръководството на ЦСКА София уреди контрола, която ще се проведе преди началото на третия кръг в Първа професионална лига. В сряда \"червените\" ще се изправят срещу втородивизионния Царско село. Мачът ще се проведе на базата на \"червените\" в Панчарево и е с начален час 10:00.В проверката, която ще е открита за феновете, шанс ще бъде даден на френския халф Юнес Каабуни, който кара проби в отбора. Треньорът Стамен Белчев ще пусне в игра и футболисти, които до момента не са играли в официалните мачове, както и тези, които имат по-малко игрови минути.Следващият официален мач на ЦСКА София е тази неделя, от 18:45 часа, когато тимът гостува на участника ни в Лига Европа Ботев (Пловдив).Феновете на столичани продължават да стоят твърдо зад отбора въпреки лошия старт на сезона - 1:1 със Славия и 0:1 срещу Лудогорец.Привържениците се стягат за поредния сблъсъкпв Пловдив. Фен клуб \"Сектор Г\" призова всички, които имат възможност, да отидат на стадиона и да подкрепят любимците си.Ето какво написаха в страницата си във Фейсбук от Северната трибуна:\"Време е за поредния мач от Първа лига. В следващия кръг гостуваме на Ботев в Коматево. Срещата е в неделя от 18:45.Въпреки негативните резултати, ние продължаваме да правим каквото е по силите ни и другата неделя ще подкрепим ЦСКА в Коматево. Направи го и ти!\".", "date": "2017.07.24", "title": " ЦСКА София загрява с Царско село за Ботев Пловдив"}
{"url": "https://m.offnews.bg/news/Temida_18762/Chlen-na-biuroto-za-SRS-kontaktuval-s-podsadimi-magistrati_661244.html", "text": "Илия ГаневПрокуратурата поиска от председателя на ДАНС да отнеме допуска до класифицирана информация на член от Бюрото за контрол на СРС. В съобщение от държавното обвинение се посочва, че от ДАНС е постъпил сигнал в края на месец май за това, че човек от бюрото нарушил служебните си задължения и по случая е образувана преписка.Съгласно Закона за СРС, Националното бюро уведомява гражданите, когато спрямо тях са били използвани неправомерно специални разузнавателни средства, припомнят от прокуратурата. Всеки гражданин може за подаде заявление за проверка и да бъде уведомен за резултата от нея. Именно при осъществяването на тази дейност са установени случаи, при които член на бюрото е контактувал подателите на заявления, включително обвиняеми и подсъдими лица. Той ги съветвал какво да пишат в заявленията, а дори и лично изготвял такива заявления или нареждал това на служител от администрацията на Бюрото.Установено е, че обвиняем магистрат провел лична среща в заведение с въпросния член на НБКСРС, непосредствено след което посетил сградата на Бюрото, където заявлението му за проверка било прието не по установения ред /по указание на члена на националното бюро то било изготвено от административния секретар на НБКСРС, в служебния ѝ кабинет и на служебния ѝ компютър. При друг случай заявление от подсъдим, с когото членът на Бюрото е в близки отношения, е изготвено и входирано по същия начин /на служебния компютър на административния секретар. Същият член на Бюрото е провеждал разговори с обвиняем магистрат, в хода на които подробно обяснявал процедурата по подаване на заявление за проверка и възможните официални отговори на Бюрото, както и изводите, които следват за обвиняемия от тях.При друг случай обвиняем магистрат бил заведен в НБКСРС лично от този член, за да подаде заявление.Съгласно разпоредбите на ЗЗКИ, разрешение за достъп до класифицирана информация се издава на лице, което е „надеждно” от гледна точка на сигурността, припомнят от прокуратурата. Описаните случаи, установени при проверките на ДАНС, сочат на нарушения на „установения обществен ред” /по смисъла на ЗЗКИ/ от страна на този член на НБКСРС и представляват основание за „ненадежност” от гледна точка на сигурността и опазване на тайната.По тази причина, наблюдаващият прокурор е предложил на председателя на ДАНС да предприеме действия по преценка и произнасяне относно надеждността на този член на НБКСРС, с оглед разпоредбите на ЗЗКИ – преценка за отнемане на разрешението за достъп до класифицирана информация. Наличието на такова разрешение е изискване за заемане на длъжността член на Националното бюро, а липсата му е предпоставка за предсрочно прекратяване на мандата от Народното събрание.Бюрото се ръководи от председател и зам.-председател. Това са бившият следовател Бойко Рашков и Георги Гатев - член на първия постоянно действащ Висш съдебен съвет (ВСС).Членове на съвета са:  - бивш главен лесничей в горско стопанство „Беглика“, началник на пожарната в Пещера и в последствие член на Държавната комисия по сигурността на информацията; кадър на спортната академия, работил в оперативно издирване при МВР, бил е и главен мениджър по сигурността в \"Терем\" и директор на Дирекция \"Информация и анализ\" в Народното събрание;  - бивш депутат от \"Атака\", магистър по право.  ", "date": "2017.07.24", "title": " Член на бюрото за СРС контактувал с подсъдими магистрати"}
{"url": "https://m.offnews.bg/news/Bojni_18771/Legendata-Dzhon-Sina-si-go-varna-na-Rusev_661246.html", "text": "Българинът Александър Русев загуби от легендата Джон Сина в едно от дербитата на турнира Бойно поле. Пловдивмчанинът спечели подгрявката преди няколко дни в битката за знамената.Снощи мачът му беше един от най-дългите на шоуто във Филаделфия. Срещата беше по правилата на Двубой със знамена.Екшънът беше много равностоен. Русев имаше предимство в началото на двубоя, но когато битката се пренесе на рампата извън ринга Сина изравни.Бившият шампион на федерацията беше по-активен в заключителните моменти и направи своята коронна хватка на българина, след което заби американското знаме, за да спечели срещата.Въпреки победата преди няколко дни, Александър Русев беше обявен за аутсайдер срещу Джон Сина. Коефициентът за успех на българина вървеше около 8. Любимецът на американските фенове се котираше с 1.10.", "date": "2017.07.24", "title": " Легендата Джон Сина си го върна на Русев"}
{"url": "https://m.offnews.bg/news/Ikonomika_59/Dohodite-ni-rastat-s-240-leva-na-godina-Sofiia-dalech-pred-ostanalite_661265.html", "text": "Ефект от тази концентрация на доходи се вижда и в област Перник, вероятно поради интензивната ежедневна трудова миграция на работещи от Перник към София.Разликата в доходите между областите в страната расте, София е далеч пред останалите 27, показва съвместен анализ на Института за пазарна икономика и българската геоинформационна компания Мапекс.През 2016 г. се увеличава ролята на столицата като областта, където се генерират най-голямата част от доходите в българската икономика.  Варна, Русе, Плевен, Стара Загора и Пловдив успяват в известна степен да съхранят своята форма и мащаб, макар доходите в тях да остават далеч от нивата в София.Не така стои въпросът със Северна България (Видин, Монтана, Ловеч, Силистра Разград и Търговище), както и Пазарджик, Кърджали и Сливен в южната част на страната. Там вземат значително по-малко.За сравнение - в София тя е 7 349 лева на човек годишно.На дъното са Видин, Кърджали, Сливен, Силистра, и Търговище (под 4 хил. лв./човек годишно).Разликата е била най-голяма през 2013 г. - 2,5 пъти.Доходите ни се формират на първо място от заплата, след нея идва мястото на пенсии и социални помощи.Бързото нарастване на доходите в столицата започва след 2005 г., като преди това (в периода 2001-2005 г.) те се движат около средните за страната. Като цяло за периода 2001-2016 г. най-висок растеж на доходите се наблюдава именно в столицата – 4,4 пъти, следвана от Стара Загора - 4 пъти.Относителен . Съпоставката между доходите на човек от домакинството, местното население и територията показва, че . Това се дължи както на тяхното намаляващо население, така и на сравнително неблагоприятната структура на доходите на домакинствата и тежкото състояние на пазара на труда.  Там, обаче, повишената инвестиционна активност и възстановяването на трудовите пазари дават надежда за покачване на благосъстоянието на домакинствата в следващите години.Предвид наблюдаваното покачване на тежестта на доходите от работна заплата в общите доходи през последните години, може да се очаква разликата между най-богатите и някои от най-бедните области да продължи да се задълбочава. Причината е, че доходите от пенсии не могат да поддържат същия темп на растеж, какъвто виждаме в трудовите доходи. Това важи с особена сила за области със застаряващо население и недостатъчно добре развит пазар на труда като Видин и Кюстендил. Това са и областите, в които пенсиите формират най-висок относителен дял от общия доход на домакинствата – съответно 48% във Видин и 41% в Кюстендил.", "date": "2017.07.24", "title": " Доходите ни растат с 240 лева на година, София далеч пред останалите области"}
{"url": "https://m.offnews.bg/news/Futbol_18793/Ne-viarvajte-na-Pike-prizovavat-blizki-na-Nejmar_661271.html", "text": "Сагата около бъдещето на Неймар няма край. След като снощи съотборникът му в Барселона Жерар Пике качи своя снимка с бразилеца в \"Туитър\" и написа \"Той остава!\", близките на бразилеца отново разбуниха духовете.Приятели на футболиста побързаха да кажат пред спортния гигант \"ESPN\", че мнението на Пике не отразява действителността и нападателят със сигурност ще стане част от ПСЖ.\"Това не е никакво доказателство. Вече има договорка между Пари Сен Жермен и бащата на футболиста, който е и негов агент\", казват близките на Неймар.Подобна е тезата и на мадридския вестник \"Марка\", откъдето твърдят, че французите скоро ще счупят трансферния рекорд, плащайки клаузата за откупуване на Ней, който е 222 милиона евро.Сега всички очакват самия той да направи някакво изказване по темата, а все още не го е сторил и всички са под напрежение.Междувременно в САЩ, фенове на футбола ще могат да се насладят на супердербито между Реал Мадрид и Барселона на стадион \"Хард Рок\" в Маями, което ще се играе в ранните часове на 30 юли.През август пък титаните на испанския футбол ще спорят за Суперкупата на Испания в два мача.", "date": "2017.07.24", "title": " Не вярвайте на Пике, призовават близки на Неймар"}
{"url": "https://m.offnews.bg/news/Politika_8/Gergov-iskal-koalitciia-mezhdu-BSP-i-GERB-i-obiavi-Borisov-za-nositel_661243.html", "text": "Бизнесменът , който беше освободен от Изпълнителното бюро на БСП след , призна, че е имал лична амбиция БСП да спечели последните парламентарните избори и след това партията да направи коалиция с ГЕРБ.„Моята лична амбиция беше, след като имаме 2 милиона гласа за президента, да спечелим тези избори и тогава да направим коалиция с ГЕРБ и да водим държавата в правилен път”, каза той в предаването „Тази сутрин” по bTV.Бизнесменът заяви, че по тази тема е разговарял с Борисов няколко пъти. По думите му такова управление е възможно, защото в Европа имало подобни коалиции. В такъв формат обаче премиер вероятно е щял да бъде \"трети човек\". „Борисов е израснал политик. Той е совалка, той е носител на мира в момента в Европа”, подчерта Гергов. Бизнесменът обаче отрече възможността да го видим в редиците на ГЕРБ с думите, че не е предател.Той заяви, че „ЦУМ-гейт” е затворена страница за него.„Корнелия дойде в Пловдив инкогнито и после ме помоли да не обявяваме това по медиите. Срещна се с областния съвет и разговаряхме два часа. Не беше лицеприятно това, което си говорихме. Имам го на запис, но не е за обявяване”, посочи Гергов.По думите му Корнелия Нинова му е предложила „компенсация”. „Корнелия ми каза: Жоро, аз разбирам, че не си виновен, какво да направя, за да те компенсирам”, твърди Гергов.„Аз не искам компенсация, не искам БСП да е циркаджийска партия. Аз съм обиден от това, че така се постъпи с мен”, отбеляза той.„Аз исках да направя добро. Излезе, че добро е вече трудно да се прави”, каза Гергов по темата за „ЦУМ-гейт”. Според него става въпрос за сериозна, добре подготвена схема.„Не успя да се компрометира главният прокурор. Атаките срещу него продължават. Ясно, че им пречи”, коментира бизнесменът. „Нищо не е станало. Можеше да се случи така, че той да си помисли, че аз го употребявам, и съм доволен, че излезе наяве, че не е било така и не съм участвал в сценария”, допълни той.Гергов прогнозира, че рано или късно Нинова ще си отиде от лидерския пост в БСП, като по думите му е по-добре това да се случи рано, за да не „станат още поразии”.Бизнесменът определи настоящото Изпълнителното бюро на БСП като „треторазрядно”.„Какви са тези дечурлига там? Не може БСП да се управлява от такива младежи, рано им е, трябва да извървят пътя”, категоричен беше Гергов.", "date": "2017.07.24", "title": " Гергов искал коалиция между БСП и ГЕРБ и обяви Борисов за носител на мира"}
{"url": "https://m.offnews.bg/news/Sviat-_12/17-opozitcionni-turski-zhurnalisti-na-sad-za-terorizam_661250.html", "text": "17 журналисти от турския опозиционен вестник \"Джумхуриет\" се изправят пред съда по обвинения в подкрепа на терористична организация.Ако бъдат признати за виновни, присъдите им могат да надхвърлят 43 години затвор.Десетки журналисти и мениджъри на \"Джумхуриет\" са в ареста. 10 от тях бяха затворени за близо 9 месеца.\"Не мога да го докосна. Не мога да го прегърна - казва Елиф Гюнай, дъщеря на журналисти Турхан Гюнай, цитирана от Би Би Си. - Говорим по телефона зад стъкло. Когато времето ни свърши, прекъсват линията.\"Елиф има право да посещава 71-годишния си баща веднъж седмично за 1 час. А той има здравословни проблеми, включително атеросклероза, заради която е бил и опериран. Но това не е основание да мине на по-лек режим.Жената все още не знае защо той е в затвора.\"Всичко, което мога да кажа е, че това е политическо дело. Те са задържани заради това, че са журналисти, заради това, че вършат работата си.\"Масовите арести бяха следствие от осуетения опит за преврат в Турция на 15 юли 2016 година, за който президентът Ердоган обвинява живеещия в САЩ турски ислямски поповедник Фетхуллах Гюлен.", "date": "2017.07.24", "title": " 17 опозиционни турски журналисти на съд за тероризъм"}
{"url": "https://m.offnews.bg/news/Obshtestvo_4/14-godishnata-Suzanita-e-dovolna-ot-razgoleniia-si-klip-i-obeshtava_661252.html", "text": "Дъщерята на певеца Орхан Мурад - 14-годишната , която се появи полуразголена в клип, смята да продължи да провокира и не се чувства засегната от негативните коментари. Пред Нова тв тя заяви, че се чувства мотивирана да продължи по същия начин. Текстът на  написала сама:Ученичката не била запозната със съдържанието на клипа за песента, тъй като имало режисьори и сценаристи, които го подготвили. \"Аз нищо не знаех за клипа, какво, що, къде, кога. Просто правех, каквото ми казаха\", обясни момичето.Сузанита обясни, че е показала среден пръст за \"Рогатия\":Момичето обясни, че имала възможност да се откаже от клипа, но искала да го преживее. \"Исках това щурото Сузи да го видя, лудото Сузи, тази скандалната Сузи и се получи много добре\", заяви дъщерята на Орхан Мурад. Тя има и мечта - освен с музиката искам да се занимава с фризьорство и гримьорство. \"Отдава ми се, имам огромно желание да продължа и към тази среда освен музиката\", поясни тя и допълни, че е приета в професионална гимназия за фризьорство. \"Честно да ви кажа, книги аз не обичам толкова да чета, отколкото да гледам филми\", каза още младата певица. \"Чела съм, но не чета. Нямам любима книга. От българските автори на Христо Ботев съм чела, не мога да се сетя сега, но съм чела\", допълни тя. Бащата на младия талант защити дъщеря си, като поясни, че това е единственият начин да се прави шоубизнес в България.Той каза, че \"песничката\" е имала друг текст преди това, но после бил сменен. \"Събрали са се едни млади хора, направили са си клип. Може би това е пътят да станеш известен в България, така си мисля\", каза той.\"Това е единственото решение, за да пробие някой в тази област. Нали не сте забравили кой текст спечели наградата за текст на годината на БГ радио само преди няколко месеца?\", заключи Мурад. ", "date": "2017.07.24", "title": " 14-годишната Сузанита е доволна от \"разголения\" си клип и обещава още"}
{"url": "https://m.offnews.bg/news/Vodni_18774/Felps-zagubi-ot-bialata-akula-s-2-sekundi-video_661249.html", "text": "Най-великият плувец на новото време Майкъл Фелпс се впусна в предизвикателството да направи състезание с бяла акула. И най-после разбрахме кой е по-бърз във водата.Американецът подгря Седмицата на акулите 2017 по Discovery Channel. Олимпийският герой завзе праймтайма с шоуто \"Phelps vs. Shark: Great Gold vs. Great White\".Шумно рекламираното състезание на човек срещу звяр се състоя във водите край Южна Африка. Но масово феновете останаха разочаровани, тъй като не се оказа точно състезание.Иначе всички очакваха победа на акулата, която развива около 4 пъти по-голяма скорост от човека. Е, тимът на Фелпс се постара да изравни резултата и определено изненада. Майкъл беше облечен в специален костюм, който наподобява кожата на акула. А на краката му имаше приспособление, имитиращо опашка на жестокия убиец. Той плува като животното, а не традиционните стилове.И това не помогна на Фелпс, който загуби симулацията с близо 2 секунди.\"Спестихте ми един час гледане на тази глупост\", написа потребител под клипа. \"Фелпс ще вдигне резултата, ако акулата е зад него\", добави друг. \"Каква ли глупост ще измислите - Болт срещу Ламборгини\", предположи трети.", "date": "2017.07.24", "title": " Фелпс загуби от бялата акула с 2 секунди (видео)"}
{"url": "https://m.offnews.bg/news/Obshtestvo_4/Ekspert-Ima-veroiatnost-za-trus-u-nas-prez-septemvri_661248.html", "text": "Гърция потъва със сантиметри на година, което е сериозен процес. Южната част потъва по-бързо, отколкото северната. Това коментира геологът проф. Рангел Гюров по Нова тв след силния трус в Егейско море. Той не смята, че ще има друго мощно земетресение в Гърция. Според експерта, ако у нас има повишена сеизмична активност, е вероятно тя да е около 4-6 септември или 18-20 септември. Местата, където може да има земетресения, са около Велинград и Гоце Делчев.\"Това не означава, че тогава ще има земетресения, а че вероятността около тези дати е по-голяма, ако изобщо се случи\", уточни геологът. ", "date": "2017.07.24", "title": " Експерт: Има вероятност за трус у нас през септември"}
{"url": "https://m.offnews.bg/news/Drugi_18773/Pochina-edin-ot-legendarnite-treniori-na-NBA_661254.html", "text": "Един от легендарните треньори в НБА - Джон Кундла почина на 101-годишна възраст. Лошата новина бе съобщена от неговия син Том.В последните си години бившият специалист, извел Минеаполис Лейкърс до пет шампионски титли на НБА между 1949 и 1954 година, живееше в старчески дом в Минеаполис.Кундла беше приет в Залата на славата през 1995 година и е считан за един от десетте най-добри треньори в историята на баскетболната асоциация.През 1996 година той е избран за един от 10-те най-добри треньори в историята на лигата. След като Лос Анджелис Лейкърс спечели шампионата си през 2002 г., Кундла бе награден с шампионски пръстен.До смъртта си той беше най-възрастният член на Зала на славата в един от четирите основни спорта в САЩ – американски футбол, баскетбол, бейзбол и хокей на лед.\"Семейството на Лейкърс скърпи за своя легендарен треньор\", написаха на официалния си профил в социалната мрежа Туитър от Лос Анджелис Лейкърс, които са наследници на Минеаполис Лейкърс.", "date": "2017.07.24", "title": " Почина един от легендарните треньори на НБА"}
{"url": "https://m.offnews.bg/news/112_6/Balgarin-zagina-pri-intcident-s-dzhet-v-Cherna-gora_661251.html", "text": "Българин загина при инцидент с джет в Черна гора. Инцидентът е станал около 20 часа вчера местно време в курорта Будва, след като джет се блъснал във водно колело, на което се намирал българинът, съобщи bTV, позовавайки се на сръбски вестници. Джетът е бил управляван от сърбин, който е арестуван. След инцидента българинът е бил контактен.На мястото е извикана линейка. На път за болницата обаче българинът починал.Сръбският гражданин е задържан за 72 часа.", "date": "2017.07.24", "title": " Българин загина при инцидент с джет в Черна гора"}
{"url": "https://m.offnews.bg/news/Litca_18761/Pochina-parviiat-legalen-savetski-milioner_661242.html", "text": "Първият легален съветски милионер - бизнесменът Артем Тарасов - почина на 22 юли на 67 години, съобщи съпругата му Елена Дмитрук, цитирана от руски медии вчера.Тарасов е един от най-известните участници в кооперативното движение в СССР в края на 80-те години.Причината за смъртта не се съобщава.Тарасов е роден в Москва на 4 юли 1950 година.През 1989 година става вицепрезидент на Съюза на обединените кооперации на СССР. Официалната му заплата като ръководител на кооперация \"Техник\" е 3 милиона рубли през януари 1989 г., само 2 години след регистрацията на кооперацията, занимаваща се с ремонт на чужда битова техника. От тези пари плаща 3-те процента вноска в Комунистическата партия на Съветския съюз.По това време средната заплата в страната е равна на 120 рубли.Това разделя обществото, но Тарасов казва, че тогава директорите на големите компании, които са имали влияние над руските полицити, са го подкрепили и това е причината да остане жив. \"Оставете го на мира. Носим на страната милиарди. Защо този човек, който честно излезе и каза: \"Ето това е моята заплата\", е подложен на преследване?\", била реакцията им, по думите на Тарасов за \"Ехото на Москва\".В периода 1991 - 1993 година той живее в Лондон, след което става член на Държавната Дума.През 1996 година се кандидатира за президент, но Централната избирателна комисия не го регистрира.Принуден е да се върне в Лондон, където остава до 2003 година. През 2002-ра решава окончателно да се върне в Русия, което и прави.\"Откъде се връща Тарасов - пита \"Ведомости\" тогава. - От втората си емиграция. Той избяга от Русия първо от Горбачов (който вероятно не може да му прости обвиненията в желание да продаде на японците Курилските острови), а след това - от Елцин. (Тарасов оспорва в съда резултатите от изборите през 1996 г., в които не му е позволено да участва.) Реши да се върне в Путиновата Русия, дори и да загуби изборите за губернатор в Красноярск.\"През последните години от живота си Тарасов управлява \"Института по иновации\" и компанията за рисков капитал \"Навеком\". През септември 2016 година бе номиниран за депутат от партия \"Яблоко\".", "date": "2017.07.24", "title": " Почина първият легален съветски милионер"}
{"url": "https://m.offnews.bg/news/Sviat-_12/35-zhertvi-na-kola-bomba-v-Kabul-42-raneni-obnovena_661233.html", "text": "Самоубиец взриви кола бомба в западната част на Кабул и уби най-малко 35 души, рани и други 42, предаде AFP, като цитира вътрешното министерство на Афганистан.По-рано агенциите съобщиха за 24 загинали при атентата. Микробус с пътници е бил напълно унищожен.Полицията отцепи района, който се намира близо до къщата на Мохамад Мохакик, заместника на афганистанския премиер Абдула Абдула, съобщи началникът на канцеларията на Мохакик - Абдул Уахаб Азизи.Целта на атаката все още не е известна.Талибаните поеха отговорност за атентата. Говорителят им Забиула Муджахид написа, че нападението е било извършено срещу два автобуса на афганистанската Национална дирекция по сигурността и че са били убити 37 души.От началото на годината при самоубийствени атаки в Афганистан са най-малко 1 662 цивилни. Жертвите в Кабул са поне 20% от общия брой на цивилните жертви.", "date": "2017.07.24", "title": " 35 жертви на кола бомба в Кабул, 42 ранени (обновена)"}
{"url": "https://m.offnews.bg/news/Sviat-_12/9-nelegalni-migranti-namereni-martvi-v-kamion-v-SASht_661234.html", "text": "Деветима нелегални мигранти бяха намерени мъртви в ремарке на камион на паркинг в Сан Антонио, щата Тексас, близо до мексиканската граница, съобщиха властите, цитирани от Франс прес.В ремаркето е имало 39 души, 17 от тях са приети в болница. Някои от тях са в критично състояние вследствие на топлинен удар и дехидратация, каза началникът на местната полиция Уилям Макманъс. Сред пострадалите има две деца.В ремаркето не е работел климатик и температурата вътре може би е достигнала 65 градуса по Целзий.Шофьорът на камиона е 60-годишен мъж от Флорида. Той е задържан и днес ще му бъдат повдигнати обвинения.\"Категорично изглежда, че в случая става дума за трафик на хора\", каза шефът на полицията.\"Обади ни се служител от супермаркета \"Уолмарт\" и сигнализира за камиона на техния паркинг. Каза ни, че някой от камиона го помолил за вода. Той му занесъл и после се обадил на полицията. Пристигнахме и намерихме осем трупа в ремаркето\", каза Макманъс на пресконференция. Деветото тяло е намерено след това.Губернаторът на Тексас Грег Абъд потвърди вечерта броя на умрелите и нарече станалото \"потресаваща трагедия\".", "date": "2017.07.24", "title": " 9 нелегални мигранти намерени мъртви в камион в САЩ"}
{"url": "https://m.offnews.bg/news/Politika_8/Sudzhuk-gejt-otkloni-obshtestvenoto-vnimanieto-ot-KTB-smiata-Atanas_661247.html", "text": "\"Суджукгейт” е класическо активно мероприятие за отклоняване на общественото внимание от аферата КТБ\". Това смята лидерът на ДСБ Атанас Атанасов. Той заяви пред Нова телевизия, че разследването на КТБ не е проведено всестранно и обективно, както иска законът. \"То е проведено едностранно, необективно и твърде много обстоятелства липсват”, каза още Атанасов. \"Това е специфичен вид пускане на кръв от собствените вени с цел хората да не им задават други въпроси. Да не се говори за КТБ, а за суджуци”, заяви Атанасов. По думите му не  може прокуратурата да разполага с цялата информация и да злоупотребява публично с нея.\"Вижда се, че много са работили прокурорите, но само в една посока. Ясно е, че от дълго време Борисов и Цацаров си пазят гърба”, смята още Атанасов.Той бе помолен да коментира и темата за забраната 77 българи да влизат в Турция, тъй като са свързани с ИДИЛ. Мнението му е, че това е \"политически шантаж”.\"Борисов се кланя много ниско на Ердоган. Днешните управляващи има от каква компрометираща информация на турските служби да се притесняват. А именно информация за контрабанда на български стоки през турска територия”, каза още той.", "date": "2017.07.24", "title": " \"Суджук гейт\" отклони общественото вниманието от КТБ, смята Атанасов"}
{"url": "https://m.offnews.bg/news/Obshtestvo_4/Opasno-goreshto-v-24-oblasti-38-na-sianka_661205.html", "text": "Жълт код за потенциално опасно горещо време е обявен в 24 от 28-те области на страната.Предупреждението не е валидно само за Смолян, Бургас, Варна и Добрич.Температурите ще достигат 38 градуса на сянка, предупреждава НИМХ-БАН.По възможност не излизайте навън в най-горещите часове от деня, а ако се налага, изберете светли дрехи и задължително вземете бутилка с вода, съветват лекарите.Сутринта ще е слънчева, следобедът - горещ. Вятърът ще е слаб, от юг. След обяд над планините, а привечер и в Северна България ще се появят облаци, на места ще превали и прегърми. Максималната температура на 1200 метра ще е около 27 градуса, а на 2000 метра - около 20.Атмосферното налягане ще се понижава и в края на деня ще е значително по-ниско от средното за месеца.Денят на морето ще започне със слънчево време, след обяд там се очакват временни увеличения на облачността, но е малко вероятно да вали. Ще духа слаб до умерен югоизточен вятър. Максималната температура на въздуха ще е между 27° и 30°, а тази на водата - 23-25°. Вълнението на морето ще е 1-2 бала.", "date": "2017.07.24", "title": " Опасно горещо в 24 области, 38° на сянка"}
{"url": "https://m.offnews.bg/news/Sviat-_12/Strelba-v-posolstvoto-na-Izrael-v-Jordaniia-dvama-ubiti_661239.html", "text": "Двама йордански граждани, а един израелски беше ранен при инцидент в посолството на Израел в Аман, предаде Би Би Си.Външното министерство на Израел съобщи, че двама работници пристигнали, за да сменят мебелировка, когато един от тях нападнал охранител с отвертка.Един от работниците и собственикът на сградата са били убити, а охранител е бил ранен.Информацията за стрелба не се потвърждава, но се казва, че охранителят е действал в самозащита.Инцидентът става във време на повишено напрежение в региона за светите места в Йерусалим, в жилищна сграда, използвана от посолството, според полицията в Йордания.Все още не се съобщават подробности.След случилото се израелските власти наложиха някои ограничения. Сградата беше затворена, а персоналът - евакуиран.Строго охраняваното посолство се намира в квартал Рабийех, в богатата част на Аман.В петък хиляди жители на Йордания протестираха в Аман срещу Израел заради поставянето на метални детектори в свещените и за мюсюлмани, и за юдеи места в Източен Йерусалим. Те бяха поставени след убийството на двама израелски полицаи и това изостри напрежението между израелци и палестинци.Вече са инсталирани и охранителни камери.", "date": "2017.07.24", "title": " Стрелба в посолството на Израел в Йордания, двама убити"}
{"url": "https://m.offnews.bg/news/Nashite-avtori_2490/Iz-delnitcite-na-edin-lud-17-21-iuli_661253.html", "text": "Понеделник, 17 юлиОтмина една знакова седмица. След дълго напъване прокуратурата снесе обвинителен акт за фалита на КТБ. Цялата драма може да бъде обобщена с думите на премиера: „Синджирът си дойде, козата я няма“. Козата, активите на КТБ, са прехвърлени в офшорни зони, от където няма как да бъдат взети и върнати на кредиторите на банката. С една дума, битият си е бит, останалите да се радват, че са минали тънко…Но за КТБ по-късно. Да следваме хронологията на събитията.Прокуратурата образувала досъдебно производство за зулумите в НДК. Когато на 12 юни 2017 г. за пръв път съобщиха за това производство, от ръководството на двореца обясниха: „До момента не са изисквани нито документи, нито информация от изпълнителния директор Боршош. Той не е викан като свидетел.“Тогава, както навярно помните, ги успокоихме, че не е викан „като свидетел“, защото вероятно ще го викат направо като обвиняем. В софийските културни среди е широко известно, че Боршош не е такъв, че да гледа като свидетел как едни милиони, доста милиони, го заобикалят. И, както често става, от нашите уста в Божиите уши. Тия дни самият Боршош публикува във Фейсбук призовка, в която го приканват да се яви в ССлС на 20 юли в качеството на обвиняем.Като крайно Боршош излезе от обръщение. Както казваше месарят Татко Кюлц, „Всичко си има край, само суджукът има два края!” Оказва се обаче, че суджукът има и трети край, но и за него по-късно.В кратката си, но особено бурна кариера на директор на НДК Боршош премери сили с трима министри и ги тръшна и тримата.Веждито призна, как на едно заседание на МС споделил на премиера и колегите си, че има притеснения за НДК. После заминал в отпуск, а като се върнал установил, че вече не е принципал на двореца. НДК е прехвърлено към Томислав Дончев. Той на няколко пъти поискал отчети за дейността, но Боршош не го избръснал. И той к’во, затраял си… Миналия месец и Лилето се опита да премери сили с господин директора, и също претърпя поражение. Което идва да покаже какво? Че в защита на Боршош се е намесил фактор, по-силен от министрите. Иначе няма как да си обясним защо вместо министърът да смени директора на НДК, директорът на НДК си сменя принципала. „Не четете история, четете биографии, защото това е животът без теории.” Допирните точки в биографиите на Борисов и Боршош могат да дадат някои важни отговори. Боршош е един от 27-те видни спортисти и интелектуалци, издигнали Борисов за кмет на София. И, според откровенията на банкера-беглец, човекът, който управлявал дяловете на Борисов в „Уикенд“.Василев твърди, че Борисов имал дялове и в ТВ7: „Присъствал съм на разговори, в които става ясно, че 37% от в. „Уикенд“ са притежание на Бойко Борисов, прехвърлени с банково джиро… 15% от ТВ7 също…“Вземайки предвид този факт и анализирайки състава на СЕМ можем да стигнем до извода, че дамската терца на ГЕРБ (Бетина, София, Розита) без проблем ще избере за шеф на БНТ на мястото на Анкова точно този кандидат, който бъде посочен от Борисов и Пеевски. Според в. „Сега“ това ще е Емил Кошлуков. Той е бил изпълнителен директор на Тв 7, а после и водещ в Канал 3 на Пеефски. Освен това, както вече напомнихме, Кошлуков е първи по време, който предложи Борисов за кмет на София. Инициативният комитет се появи през 2005 г., а Кошлуков предложи Борисов още през 2002 г. Първи по време – първи по право.Та Кошлуков е с най-големи шансове, ако, че е от Пазарджик. Всъщност, уважаеми съграждани, в тая кушия участваме с две магарета – Кошлуков и Гарелов. Което вероятно означава, че имаме двойно по-голям шанс от другите градове и села.На вниманието на г-жа Фандъкова: Данните от ежегодно проучване за качеството на живот нареждат София на 116-о място сред 231 изследвани градове в света. Баш в центъра, в средата, дето се вика. Обаче тази „златна среда“ в световен мащаб ни гарантира последното място сред градовете от ЕС. Казано просто, София е най-лошият за живеене град в ЕС, следвана от Букурещ. Класацията е направена по няколко критерия - политическа стабилност, бизнес и социална среда, здравеопазване, образование, престъпност, транспорт и инфраструктура.Най-доброто място за живеене е Виена. Ех, Виена, Виена… Дето викал оня, който пратил тъща си на екскурзия във Виена и там я блъснала кола, „Друго си е Виена!“От 2006 г. досега столицата се управлява от ГЕРБ. За тия 11 години можеха да се променят много неща. Ама не можаха… Знаете ли защо? Защото се краде, бе! Как може да сте толкова… недосетливи?!180 г. от рождението на Левски. Много думи казаха политиците, и много хубави. Те на думите никога не са били стиснати. Цветанов написа във Фейсбук: „Уверен съм, че във всеки от нас гори пламъкът на Левски и всеки от нас ще работи в името на България!\"Нинова беше още по-развълнувана: \"Липсваш ни, Апостоле! Имаме нужда от твоята чистота, сила и себеотрицание. Поклон!\"„От всички герои на една епоха, казва Захари Стоянов, само тия биват същински герои, които се затрупват под развалините на онова здание, което са се мъчили с години да разрушат”. Ако Стамболов беше заловен и обесен, докато е бягал преоблечен като ханъма след Старозагорското въстание, днес историята щеше да го е турила до дясното коляно на Левски и Ботев. Това си е закон на историческата памет, който и днес действа. Ако например Костов, Господ здраве да му дава, беше умрял през 2000 г., днес щеше да е в историята като най-успешният премиер на прехода. Ако Бойко Борисов…Не, това най-добре да не го казваме. Особено пък сега, когато се говори, че щели да пускат Сретен Йосич предсрочно от затвора… Некои, като моят ФБ-приятел Нелко Начев, само на него разчитат: „Страшен рев за 4 тона суджук! А за едни 4-5 млрд. ни вопъл, ни стон?! Последната ми надежда остана Сретен Йосич!“ Но ние не сме склонен да се бъркаме в Божиите работи. Тя си има списък и знае кой и кога…Ало, пенсиите, „Монитор“ пише, че \"решаването на кръстословици подмладява мозъка\". Английски учени анализирали данни за 17 000 души на възраст над 50 години и установили, че тези, които редовно решават кръстословици, судоку и други словесни пъзели, се концентрират по-добре, мислят по-бързо и по-логично, имат по-добра краткосрочна памет. Изобщо мозъкът им се подмладявал баре с 10 години.И защо ви е този по-млад мозък? Дали ще ви помогне да решите житейската кръстословица? Например водоравно с пет цифри. Сещате ли се? Жокер - 181.50 лв. Водоравно, щото все пак ви държи над водата…Вижте, братя, Волтер го е казал много отдавна: „Когато на един човек не му върви в един свят, той намира късмета си в друг.“ Просто трябва да се опитва. Ето сега чета за един дедо поп, който умрял, след което се върнал от оня свят и разказал какви хубавини ни чакат там.79-годишният католическия свещеник от Бостън Джон О‘Нийл получил масиран инфаркт. Лекарите не могли да го спасят. Метнали му белия чаршаф и го подкарали към моргата. Обаче той изведнъж скочил! 48 минути след като бил умрял. И не само, че бил жив, ами вече бил и здрав. Ето какво разказва за извънтелесните си преживявания: „Първото, което почувствах беше абсолютна любов, приемственост и доброта! Около мен струеше ярка светлина, която ме водеше нагоре към небето! Усещах чувството на любов все по-силно, когато най-накрая видях Господ. Голямата ми изненада беше, че Господ беше жена! Тя ме прегърна и тогава усетих абсолютния мир в душата си – чувство, което не може да се опише с думи! Без да промълви нито една дума, Господ ми каза, че имам още работа на земята, и след секунда се събудих!“Господ е жена?! Това може да обясни много неща, не ли?!Не искам да ви отчайвам, братя, но не мога да не направя единственият логичен извод от този разказ. Ако Господ търпи сред нас некои хора, като например Боко, Цеко, Тетка, Сидеров и т.н., то е защото те имат още работа. Разбирате ли? Не е свършило!", "date": "2017.07.24", "title": " Из делниците на един луд (17-21 юли)"}
{"url": "https://m.offnews.bg/news/Obshtestvo_4/V-tcentara-na-Sofiia-bez-voda-dnes-zaradi-remont_661204.html", "text": "Без вода ще останат част от централните софийски улици заради ремонт на водопровод на ул. \"Княз Борис I\".От 9 до 21 часа няма да има вода по: бул. „Витоша“, бул. „Александър Стамболийски“, бул. „Христо Ботев“, бул. „Македония“, бул. „Ген. Тотлебен“, бул. „Пенчо Славейков“.Ако се наложи по-продължително спиране на водата, водоноски ще бъдат разположени на ъгъла на бул. \"Христо Ботев\" и ул. „Солунска“ и на ъгъла на бул. „Ген. М. Скобелев“ и ул. „Лойош Кошут“.Няма да има вода и на \"Шандор Петьофи\" от бул. \"Витоша\" до ул. \"Цар Асен\", както и по ул. \"Удово\" от \"Шандор Петьофи\" до \"Доспадт\", заради изпълнение на инвестиционен проект за реконструкция на водопровод на „Шандор Петьофи“. Тя ще бъде спряна от 9 до 21 ч.При по-продължителни дейности ще има водоноска на ъгъла на улиците „Удово“ и „Шандор Петьофи“.След възстановяване на водоснабдяването е възможно временно повишаване мътността на водата, предупреждават от \"Софийска вода\".", "date": "2017.07.24", "title": " В центъра на София без вода днес заради ремонт"}
{"url": "https://m.offnews.bg/news/Sviat-_12/16-godishna-germanka-boetc-na-IDIL-moli-da-se-varne-u-doma-V-Irak_661235.html", "text": "Заловената като боец на ИДИЛ 16-годишна германка Линда Венцел съжалява за решението си и иска да се върне при семейството си. Намерената в Мосул тийнейджърка е държана под стража в Ирак и ако бъде съдена там, може да бъде екзекутирана.Момичето е родено в градчето Пулшниц край Дрезден. Преди година е обявено за изчезнало, след като било привлечено онлайн към джихадистка групировка.Линда е една от четирите германки - бойци на ИДИЛ, заловени в Мосул. Четирите са в иракски затвор и получават консулска помощ, съобщи в събота германското сп. \"Шпигел\". Германският в. \"Зюддойче цайтунг\" и телевизиите Ен Де Ер и Ве Де Ер съобщиха, че са интервюирали Линда В. в медицинското отделение на военен комплекс в Багдад.\"Искам просто да се махна оттук\", е казала тя пред журналистите. \"Искам да съм далеч от войната, от многото оръжия, от шума. Искам просто да отида при семейството си\", е добавила Линда.Момичето има рана от куршум в лявото бедро и друга травма на дясното коляно, причинена по думите му при въздушна атака, нанесена от хеликоптер.Дали ще се върне в Германия не е ясно. Германският обществен прокурор Лоренц Хаасе потвърди, че към настоящия момент не се правят опити за екстрадирането на момичето, съобщава \"Евронюз\".\"Ние, като обществена прокуратура в Дрезден, не сме искали издаването на заповед за арест и затова не можем да поискаме екстрадиция. Възможно е Линда да бъде съдена в Ирак, тя може да бъде експулсирана като чужденец или, тъй като е непълнилетна обявена за издирване в Германия, да бъде върната в родината си.\"Ако бъде върната в Германия, срещу нея могат да бъдат повдигнати само обвинения като към непълнолетен нарушител, а ако бъде съдена в Ирак, може да бъде осъдена на смърт.Разузнавателните служби изчисляват, че над 900 души са напуснали Германия през последните години, за да се присъединят към Ислямска държава. Близо 50 от тях са непълнолетни, а половината от тях са жени.", "date": "2017.07.24", "title": " 16-годишна германка - боец на ИДИЛ - моли да се върне у дома. В Ирак я очаква смъртна присъда"}
{"url": "https://m.offnews.bg/news/Tenis_18788/Pochivkata-svarshi-Grigor-trenira-s-Nadal-za-turnira-vav-Vashington_661277.html", "text": "Почивката свърши - след отдиха в италианския остров Капри с Никол Шерцингер Григор Димитров се върна към тренировките.Той тренира не с кого да е, а с Краля на клея Рафаел Надал в неговата академия в родния му Манакор, а снимка, показваща двамата тенисисти бе публикувана в официалния профил във Фейсбук на испанската тенис звезда.След много доброто си представяне на \"Уимбълдън\" и връщането си в Топ 10 българинът започна подготовката за ATP 500 турнира на открити твърди кортове във Вашингтон, който започва на 29 юли. Димитров получи уайлд кард от организаторите на турнира.Миналата година Григор отпадна още в първия си мач във Вашингтон (4:6, 4:6 от Даниел Еванс), така че няма да има нужда да се притеснява, че ще трябва да покрива висок стандарт и да се притеснява за защита на точки за световната ранглиста. Дори и само една победа ще увеличи актива му за класацията на АТР.", "date": "2017.07.24", "title": " Почивката свърши: Григор тренира с Надал за турнира във Вашингтон"}
{"url": "https://m.offnews.bg/news/Drugi_18773/Sportnata-programa-predlaga-kachestven-futbol-i-pluvane_661240.html", "text": "15:00 Интер – Лион RING18:00 Локо (ГО) – Поморие Диема спорт20:30 Дунав – Берое Диема спорт21:45 ЕП (жени), Холандия – Белгия Eurosport 121:45 ЕП (жени), Норвегия - Дания Eurosport 210:30 Плуване, СП в Будапеща Eurosport 112:00 Тенис, турнир за мъже в Хамбург Mtel sport 116:30 Колоездене, обиколка на Валония Eurosport 117:00 Фехтовка, СП в Лайпциг Eurosport 218:30 Плуване, СП в Будапеща Eurosport 121:00 Дартс Нова спорт", "date": "2017.07.24", "title": " Спортната програма предлага качествен футбол и плуване"}
{"url": "https://m.offnews.bg/news/Drugi_18773/Boian-Petrov-izkachi-deveti-osemhiliadnik_661238.html", "text": "Добри новини за България от Хималаите. Алпинистът Боян Петров изкачи своя девети осемхилядник - Гашербрум-2 (8035 м). Новината съобщи жената на 44-годишния зоолог - Радослава Ненова, преди минути във Фейсбук, цитирана от вестник \"Сега\". Боян замина за Пакистанската планинска верига Каракорум преди близо месец заедно със Слави Несторов, но последният трябваше да се прибере по-рано заради неотложни ангажименти.Боян Петров има едно неуспешно изкачване на Гашербрум-2 - през 2009 г., когато достига до 20-ина метра под главния връх. Пакистанските власти дори му издадоха сертификат, но самият алпинист заяви нееднократно, че не смята това за пълноценно изкачване.След днешния успех в Каракорум Петров си остава най-успешният български алпинист, като от 2009 до 2017 г., е изкачил 9 от осемхилядниците на планетата - Гашербрум-1 (8068), Канчендзьонга (8586), Броуд пик (8047), К2 (8611), Манаслу (8163), Анапурна (8091), Макалу (8463), Нанга Парбат (8126) и Гашербру-2 (8035).Целта му е да стане първият българин, стъпил на всичките 14 върха над 8000 м в света.  Той бе планирал през тази пролет да изкачва и първенеца Еверест (8848 м), но медицинските тестове преди това показаха, че не е готов на 100% след тежката катастрофа от миналото лято в Кресненското дефиле, когато кола на румънка го помете от банкета край пътя и той едва оцеля.", "date": "2017.07.24", "title": " Боян Петров изкачи девети осемхилядник"}
{"url": "https://m.offnews.bg/news/Razsledvane_68/Tcennosti-elektronika-i-dosta-pari-izcheznaha-dokato-segashniiat-she_661258.html", "text": "Журналистическият интерес към сегашния изпълнителен директор на Летище София Владимир Рапонджиев беше привлечен още преди няколко години, когато беше директор по сигурността на летището. Отначало повод стана подготвения договор в офиса на софийска фирма за закупуване на скенери за летището. После въз основа на документи се появиха основателни съмнения, че Рапонджиев не предприема никакви активни действия за уволнението на служители, уличени в кражби от багажи на пътници.В началото на месец май тази година в разположение на пишещия тези редове попаднаха два документа от летищната Дирекция Сигурност. В края на април тогавашният директор по сигурността Димитър Асенов назначава комисия начело със своя заместник Георги Сеферинов Георгиев, която да провери каква е съдбата на намерените парични средства и предмети с предполагаема стойност над 100 лв, загубени от пътниците на летището през предходните четири години и предадени на съхранение в Дирекция Сигурност.В окончателния доклад на комисията се твърди, че поне в 30 случая напълно липсват документи какво е станало с намерените вещи или парични суми. Става дума за 14 595 евро в брой, 18 лаптопа и таблети, 8 скъпи часовника (Касио, Тулекс). Отделно цялата информация за 2013, 2014 и 2015 г. в служебния компютър е изтрита.Куриозното е, че докладът е предаден на новоназначения директор на Летището Владимир Рапонджиев, който е бил шеф на сигурността през въпросните четири години и липсите са именно в периода на неговото управление. Той го оставил без внимание и възражения.На 9 юни в деловодството на Летището беше депозирано журналистическото питане към Рапонджиев как са формирани сериозните липси и бе поискан достъп до протоколите по въпросните 30 случая. Копие от питането „за сведение” получи и министър Московски, лично назначил Рапонджиев.Докато течеше чакането, от журналистическа скука беше потърсена в сайта на Летището биографична справка за новия изпълнителен директор Владимир Рапонджиев с цел проверка какви са му базовите образования. Нито дума по въпроса! Наистина от скука, защото е общоизвестно, че той е завършил единствено НСА, бил бодигард в НСО, преминал краткосрочни професионални курсове. На Летището попаднал съвършено случайно единствено заради предразполагащия доверие външен вид.В законовия 30-дневен срок не бе получен никакъв отговор от Рапонджиев.Затова последва заявление до министър Московски с искане за намеса по реда на Закона за достъп до обществена информация. На министъра в прав текст му беше казано, че назначаването на Рапонджиев е изненадващо, защото е абсолютно некомпетентен за тази длъжност, и че министърът знае всичко това отлично. „Очевидно точно такъв човек Ви е нужен, което подтиква към смели предположения, някои от които имат връзка с предстоящата концесия на летището” – пишеше в заявлението.Министърът би трябвало да има интерес да разсее журналистически съмнения за причастността на Рапонджиев относно изчезналите пари и вещи. Защото ако се стигне до публикация в медиите, няма как тази информация да не заинтересува президента, премиера, главния прокурор, парламентарната комисия по транспорта и включително европейските агенции за гражданска авиация. А защо европейските агенции? – Защото те имат достатъчно голям интерес да знаят дали шефът на Летище София притежава нужните морални и професионални качества, за да гарантира сигурността на преминаващите пътници.Всъщност дойде време за версии. В Дирекция „Сигурност” на летището открито се говори, че плячката е поделена между Рапонджиев и двамата му подчинени служители Х.Г. и Д.М. Дали е точно така, може да се произнесе прокуратурата, ние няма как да кажем. Но има основание да се направи поне обоснованото предположение, че Владимир Рапонджиев като директор на Дирекция сигурност на Летище София е проявявал престъпно нехайство и фрапиращо безхаберие при неизпълнение на служебни задължения, довели не само до накърняване материални интереси на обслужваните пътници и, което е много по-важно, до уронване престижа на Летище София.Министър Московски не благоволи да отговори. В такива случаи обикновено се разчита времето да покрие случая или се кроят планове как журналистът да бъде вкаран на „кучето в ауспуха”. Този път няма да се случи нито едното, нито другото.Изборът на Румен Радев за президент попромени ситуацията в страната, на което министърът високомерно не обърна внимание. Гражданската авиация обаче остана в периметъра на Радев и може би си заслужава Московски да знае следния дребен епизод: През февруари служебният министър на транспорта Христо Алексиев направи невероятни финтове да спаси уволнения шеф на Летище София Христо Щерионов, като накрая се опита да го вреди на водеща длъжност в министерството. Тогава президентът Радев привика Алексиев и, според очевидци, той излязъл треперещ като лист и дълбоко разкаян, че се застъпил за Щерионов. Сега Московски е титуляр и не е подвластен на президента, но ако не е разбрал, че Радев е твърде костелив орех за него, дълбоко греши.", "date": "2017.07.24", "title": " Ценности, електроника и доста пари изчезнаха, докато сегашният шеф на Летище София отговаряше за охраната"}
{"url": "https://m.offnews.bg/news/Futbol_18793/Levskarite-besni-Van-nekadarniia-duet-BoriMitov_661237.html", "text": "Дуетът Дониел Боримиров-Николай Митов, добил известност сред левскарите като БориМитов, загуби доверието само след 5 изиграни официални мача. \"Сините\" бързо отпаднаха от Европа, а у нас не успяха да бият 10 души от Локо Пловдив без Камбуров.Социалните мрежи изригнаха за моментални оставки. Категоричността на мненията гони 100 процента. Разликата е в детайлите.  Всички искат моментално уволнение на треньора, известен като Жадното. Голяма част се присъединяват към апела с добавка, че и героят от САЩ трябва да носи отговорност.Благодарение на Спас Русев клубът извади уникален за родните стандарти бюджет за нови, като взе 11 души, а в същото време освободи толкова. В игровото поведение обаче не се забелязва промяна.Припомняме, дуетът БориМитов допусна тимът да се срине в края на миналия сезон, като допусна две болезнени загуби с по 0:3 от ЦСКА-София.Варианти за треньор вече се чуват. Стига се чак до Авраам Грант, който работи в Челси. Израелецът е приятел с Емил Велев - Кокала, който би се вписал отлично като асистент. Самият Велев също е споменаван. Изглежда невероятно на този етап прибиране от Казахстан на Димитър Димитров - Херо или Мъри Стоилов. Нов треньор със сигурност ще има, за да се изпусне напрежението. Снощи на Лаута Даниел Боримиров за първи път не защити Митов, което значи разписана заповед за напускане.", "date": "2017.07.24", "title": " Левскарите бесни: Вън некадърния дует БориМитов"}
{"url": "https://m.offnews.bg/news/Razsledvane_68/Kak-se-razdavat-pari-po-proekti-v-Sofijskiia-universitet_661210.html", "text": "индивидуалните отчетиДрастични нарушения във финансовото управление на Софийския университет установи Сметната палата и заради тях на 28 юни отказа да завери годишния му отчет. Какво означава това и кои са потърпевшите?Реално потърпевши са многобройните безименни служители и преподаватели вътре в университета, които вършат работата, но получават \"трохите\", докато малцина избрани от Ректората вземат \"пая\" за неясно какъв труд. При това в повечето случаи съвсем законно.За да дадат пример, работещи в СУ предоставиха на OFFNews копие от заповед на ректора проф. Анастас Герджиков от 4 юли за изплащането на еднократни допълнителни възнаграждения по проекта \"Студентски стипендии\" за летния семестър 2016/2017 г.По проекта, финансиран с пари от ЕС и държавно съфинансиране, се плащат два вида стипендии на студентите - за успех и за специални постижения. Първият цели да стимулира учещите в приоритетни професионални направления.  на специалисти, например педагогика, енергетика, архитектура, инженерство. Вторият е за студенти от всички професионални направления и студенти с разработки или участвали в допълнителни научни дейности, извън задължителното по учебен план.Логиката подсказва, че служителите и преподавателите, на които се полага възнаграждение по този проект, са имали работа, свързана с него - например са били ангажирани с приема и обработката на студентските документи, изчисляването на успеха им и въвеждането на данните в информационната система, плащали са стипендиите или са били научни ръководители по проекти, за които студенти са получили стипендии за специални постижения, или са оценявали разработките. Предполага се също, че тези хора са подписали договори или анекси за допълнителните часове и извършването на конкретната работа.В заповедта на ректора фигурират 32 имена. Срещу всяко има определен брой изработени часове, различна часова ставка и сума за получаване. Повечето служители и преподаватели, които безспорно са работили по проекта, получават минимални суми - най-ниската е 47,27 лв., има с добавки стотина, двеста, триста, четиристотин лева.Напълно неясно е защо един получава 47, втори - 56, трети - 144, четвърти - 240 лева, както и защо срещу името на един пише 7 изработени часа, срещу това на друг - 18, при трети - 28 часа. Защо часовите ставки са различни, питат се още служителите. Проблемът не е, че не могат да бъдат различни или че не може хората да са изработили различен брой часове, а че те нито са подписвали договори, нито са отчитали работата си по проекта и се чудят как в Ректората са разбрали кой колко часа е работил и каква ставка заслужава. Чудят се и още нещо - дали след излизането на публикацията няма да бъдат накарани да се подписват със задна дата.Недоумението по тези въпроси обаче е незначително в сравнение с изумлението, което предизвикват някои имена в списъка, за които е трудно да се предположи, че са имали някаква работа по \"Студентски стипендии\". Става въпрос за 10 души, повечето от Ректората, които получават най-многото пари. Всеки взема приблизително по 2 250 лева отгоре (възнаграждението плюс осигуровките). За един, двама, трима може със сигурност да се каже, че са отхвърлили доста работа по проекта. А останалите?Неясно е например каква работа по проекта е имала началничката на отдел \"Прием на студенти\", която няма работа с вече записаните, а с тепърва постъпващите във висшето училище. Според списъка в заповедта тя е изработила 281 часа и взема 2 248 лева. Неясно е защо сред възнаградените е и главният финансист на СУ Елена Петрова, чиято надбавка е 2 247 лева. Вътре е и името на зам.-ректора Ренета Божанкова, с 280 часа извънреден труд и 2 240 лева еднократно допълнително възнаграждение по проекта.Тримата съгласували заповедта на ректора са сред 10-имата с най-високи допълнителни възнаграждения по проекта - Елена Петрова, проф. Ренета Божанкова и старши юрисконсулт Галина Кунева. Факт, който кара служителите да се питат редно и морално ли е това.Провокирани от твърденията на служителите, изпратихме запитване до СУ. Попитахме: какъв е общият брой на работилите по проекта през летния семестър и поискахме копия от договорите им; каква е конкретната работа, изпълнявана от 10-та с най-високи допълнителни възнаграждения и от колко време те работят по проекта; как се изчисляват възнагражденията, например как са определени различните почасови ставки; как се определят посочените изработени часове; каква е общата изплатена сума от началото на проекта (включително детайлна справка за конкретната сума и имената на ангажираните служители за всеки семестър).От отговора става ясно, че ангажираните са 20 служители, 10 преподаватели и двама студенти, че екипът е определен със заповеди на ректора. От СУ изреждат и дейностите - участия в работни групи, в промените на правилата за предоставяне на стипендии, в информирането на студентите, в изготвянето на график, в разпределянето на стипендиите, в приема на документи, в проверката на данните и на успеха и въвеждането им в системата, в разглеждането на студентските разработки, в класирането и изплащането, в изготвянето на отчетните документи.Копия от договори не получихме, нито разяснение за конкретната работа на всеки от 10-имата с най-високи допълнителни възнаграждения.Часовите ставки са определени на база стандартните таблици за допустимия размер на почасовото възнаграждение на лицата, наети във връзка с управлението и изпълнението на проектите, която от СУ прилагат в отговора си. Таблиците са съставени от Управляващия орган по проекта.\"Часовете, на базата на които се изчисляват възнагражденията, - пишат от СУ - се определят в съответствие с  на преподавателите, служителите и студентите за извършената от тях работа, при фиксиран максимален размер за всеки член от екипа в заповед на Ректора\", пишат от университета.Служители, работили по проекта, обаче са категорични, че не са правили индивидуални отчети.За срока на проекта на екипа, назначен от ректора, е получил 53 255.52 лева за първите два семестъра, а за третия - летния на 2016/2017 г. се планира сумата да е 26 721,33 лв.\"При извършената проверка от Управляващия орган Главна дирекция „Структурни фондове и международни образователни програми“ – ГД СФМОП) към МОН на 10.07.2017 г. не бяха констатирани нарушения относно изпълнението на проекта, отчетените от всеки служител часове и съответно изплатените възнаграждения. Направени бяха препоръки относно допуснати технически грешки при оформянето на документацията\", гласи още отговорът на Софийския университет.", "date": "2017.07.24", "title": " Как се раздават пари по проекти в Софийския университет"}
{"url": "https://m.offnews.bg/news/Temida_18762/Mutrite-v-Sozopol-kreshteli-Liagaj-na-kolene-dokato-razdavali-pravo_661255.html", "text": "Димитър Х.С викове: \"Чуваш ли какво ти казвам, лягай на колене, лягай на колене“,  от созополския чалга бар \"Бикини\" респектирали охраната на заведението, докато нанасяли удари.Това става ясно от съобщение на Районната прокуратура в Бургас, която е повдигнала обвинения за извършени хулигански действия и на  - Димитър Х., Георги Д., Пламен Р., Красимир А. и Георги Н.От прокуратурата не потвърждават информацията от свидетели, че наказателната бригада била въоръжена.На 23 юли 2017 г. под надзора на Районна прокуратура Бургас в РУП Созопол е започнало разследване по досъдебно производство срещу виновните лица, за това, че на същата дата около 01.30ч. в бар „Бикини“ в съучастие извършили непристойни действия, грубо нарушаващи обществения ред и изразяващи явно неуважение към обществото – блъскали, нанасяли удари с крака и юмруци по тялото и лицето на охранител и управителя на заведението Христо Бърдуков.  При проведеното разследване са установени извършителите на деянието – Георги Д. на 38г.; Красимир А. на 32г.; Димитър Х. на 29г., Георги Н. на 29г. и Пламен Р. на 30г. – и петимата от гр.Бургас, уточняват от прокуратурата.С постановление от 23.07.2017г. е повдигнато и предявено обвинение срещу  за осъществен престъпен състав по чл.325  ал.ІV вр. с ал.ІІ вр. с ал.І  вр. с чл.20 ал.ІІ от НК /хулиганство, извършено в условието на повторност/, срещу  за престъпления по чл.325 ал.ІІ вр. с ал.І вр. с чл.20 ал.ІІ от НК /хулиганство, което се отличава с изключителен цинизъм/ и по чл.144 ал.ІІІ вр. с ал.І /закана с убийство/ от НК; срещу  за престъпление по чл.325 ал.ІІ вр. с ал.І вр. с чл.20 ал.ІІ от НК /хулиганство, което се отличава с изключителен цинизъм/; срещу  за престъпление по чл.325 ал.ІІ вр. с ал.І вр. с чл.20 ал.ІІ от НК /хулиганство, което се отличава с изключителен цинизъм/ и срещу  за престъпление по чл.325 ал.ІІ вр. с ал.І вр. с чл.20 ал.ІІ от НК /хулиганство, което се отличава с изключителен цинизъм/.За престъплението, в което е обвинен Димитър Х., е предвидено наказание от 1 година до 5 години „лишаване от свобода“. За престъплението по чл. 325 ал.ІІ вр. с ал.І вр. с чл.20 ал.ІІ от НК законодателят е предвидил наказание „лишаване от свобода“ до 5г., а за престъплението по чл.144 ал.ІІІ вр. с ал.І от НК - „лишаване от свобода“ до 6 години.Предвид особената дързост на извършените престъпления, времето, начина, мястото, използваните средства, броят на съучастниците и възможността обвиняемите да окажат физическо и психическо въздействие върху свидетели по делото, за всички обвиняеми Районна прокуратура Бургас е постановила задържане за срок от 72ч.Утре, на 25.07.2017г. наблюдаващият прокурор ще внесе искане в РС-Бургас за налагане на постоянна мярка за неотклонение „Задържане под стража“ и за петимата обвиняеми.", "date": "2017.07.24", "title": " Мутрите в Созопол крещели \"Лягай на колене\", докато раздавали правосъдие"}
{"url": "https://m.offnews.bg/news/Leka-atletika_18783/Unikalen-chasovnik-s-Bolt-otiva-na-blagotvoritelen-targ_661279.html", "text": "Уникален часовник на пазара пуска прочута компания съвместно с Юсейн Болт. Уникален е точно казано, защото ще бъде произведена само една бройка.Предполага се, че цената му ще тръгне от 50 000 долара. А докъде ще стигне? Зависи от наддаването.Бижуто се казва \"Big Bang Unico Sapphire\" и е направено от сапфири, 18-каратово злато и силует на Светкавицата на едната стрелка.Часовникът ще стане част от аукциона Only Watch charity. Парите от продажбата на часовника ще отидат за медицински изследвания в битката с мускулната дистрофия.Наддаването ще приключи през ноември. Победителят получава и бонус - среща и вечеря с легендата на леката атлетика, който казва \"край\" след Световното първенство в Лондон това лято.", "date": "2017.07.24", "title": " Уникален часовник с Болт отива на благотворителен търг"}
{"url": "https://m.offnews.bg/news/Tenis_18788/Grisho-udarzha-desetoto-miasto-v-ATP_661257.html", "text": "Най-добрият ни тенисист Григор Димитров запази позиции в световната ранглиста на ATP, в която е под номер 10. Талантът от Хасково се завърна в топ 10 след турнира \"Уимбълдън\" за първи път от 29 месеца насам.За последно той беше част от призовата десетка 22 февруари 2015 година, когато също бе 10-и. В момента 26-годишният хасковлия има актив от 3160 точки, който може да подобри още тази седмица с участието си на турнира от сериите АТР500 във Вашингтон.Миналата година Григор отпадна още в първия си мач, което означава, че няма точки за защитаване. Негови конкуренти в американската столица ще бъдат Кей Нишикори (8-ми в света, шампион от 2015 година) и Милош Раонич (9-и в света, шампион от 2014 година). Лидер в основната схема е Доминик Тийм (7-и в класацията на АТР).№1 в света остана Анди Мъри (Великобритания) със 7750 точки. Втори е Рафаел Надал (Испания) със 7465, а трети - Роджър Федерер (Швейцария) с 6545 точки.В последните дни Григор тренира в академията на бившия номер 1 в света Рафаел Надал в Манакор (Майорка) преди участието си на турнира от сериите АТР 500 във Вашингтон. 1. (1) Анди Мъри (Великобритания) 7750 точки 2. (2) Рафаел Надал (Испания) 6545 точки3. (3) Роджър Федерер (Швейцария) 6545 точки 4. (4) Новак Джокович (Сърбия) 6325 точки 5. (5) Стан Вавринка (Швейцария) 6140 точки 6. (6) Марин Чилич (Хърватия) 5075 точки 7. (7) Доминик Тийм (Австрия) 4030 точки 8. (8) Кей Нишикори (Япония) 3740 точки 9. (9) Милош Раонич (Канада) 3310 точки 10. (10) Григор Димитров (България) 3160 точки", "date": "2017.07.24", "title": " Гришо удържа десетото място в ATP"}
{"url": "https://m.offnews.bg/news/Futbol_18793/Bivsh-igrach-na-TcSKA-i-Loko-Pd-savetva-Guardiola_661278.html", "text": "Бившият защитник на ЦСКА и Локомотив Пловдив Юнес Бенжeлюн изненадващо започна работа английския гранд Манчестър Сити.Французинът официално стана част от скаутското звено на \"гражданите\", където заменя напусналия Ромен Поаро. Бенжeлюн ще бъде натоварен със задачата да търси таланти за клуба от Манчестър в родината си и ще ги предлага на мениджъра Джосеп Гуардиола.Испанският специалист пък ще преценява дали тe имат нужната класа, за да стана част от селекцията на Сити. 34-годишният Бенжелюн е юноша на ПСЖ, като в периода 2001-2004 се подвизава във втория състав на парижани.В кариерата си е играл още за Ксамакс, Алавес, Истър, Пансерайкос, Олимпиакос (Никозия), Локомотив (Пловдив), ЦСКА, Мюлюз, Гоа и Уайт Стар Брюксел.В същото време Сити продължава да върти многомилионни покупки. Тимът от Манчестър привлече Бенжамен Менди от Монако за 52 млн. паунда.Само преди няколко дни Сити беше платил 50 млн. паунда за Кайл Уокър от Тотнъм, което също беше върхово постижение в рекордите за най-скъп защитник.Днес \"гражданите\" официално обявиха сделката с Монако, след като левият бранител издържа медицинските тестове в САЩ, където отборът е на турне. Договорът му е за пет сезона.", "date": "2017.07.24", "title": " Бивш играч на ЦСКА и Локо Пд съветва Гуардиола"}
{"url": "https://m.offnews.bg/news/Futbol_18793/Bistrishkite-tigri-reshavat-sadbata-na-Zhadnoto_661299.html", "text": "Разпъваният на кръст след отпадането от Лига Европа и неубедителния старт в Първа лига треньор на Левски Николай Митов - Жадното запазва поста си.За това информира sportal.bg, като се позовава на железни източници в синия клуб. Вчера сините не успяха да победят с човек повече Локомотив в Пловдив, а след мача спортният директор Даниел Боримиров за първи път си позволи да покаже раздразнение от работата на Митов.Босът Спас Русев, който в момента лови риба в гръцката акватория, също не бил доволен.Шефовете са решили, че специалистът остава на своя пост, тъй като отборът не е имал време да тренира в сегашната си формация, което е основното оправдание на Митов, а доста от новите играчи не са в кондиция, за да покажат най-доброто от себе си.При издънка обаче с Витоша (Бистрица) на \"Герена\" в третия кръг бившият треньор на Септември ще бъде уволнен.Шефовете на \"сините\" до снощи имаха пълен кредит на доверие към Митов, но след играта и резултата на \"Лаута\", столът на наставника се разклати сериозно.Боримиров вече е заявил на Митов, че остава, като му е съобщил, че трябва да има коренна промяна в играта и поведението на тима в кратки срокове.", "date": "2017.07.24", "title": " \"Бистришките тигри\" решават съдбата на Жадното"}
{"url": "https://m.offnews.bg/news/Obshtestvo_4/Fandakova-prashta-obshtinski-politcai-v-pomosht-na-KAT-sreshtu-kolite_661280.html", "text": "Ще изпратя представители на Общинска полиция да помагат на колегите си от КАТ, за да спрат колите в Борисовата градина. Това заяви столичният кмет Йорданка Фандъкова пред OFFNews по повод публикацията ни, която показа как изглеждат алеите в Борисовата градина вечер. Кметът подчерта, че проблемът с автомобилите в парка може да бъде решен от пътна полиция, чието задължение е да следи шофьорите да не нарушават забраната за влизане в алеите. Всяка вечер в уж забранения за автомобили парк колите са повече, отколкото по Цариградско шосе. Автомобилите влизат откъм бул. \"Драган Цанков\", до автокъщата \"Капитолия\". Там има знак, че влизането е забранено, освен за автомобили със специален режим. Докъм 19 часа знакът се спазва и в парка има не повече от десетина коли. След това паркът се превръща в паркинг.", "date": "2017.07.24", "title": " Фандъкова праща общински полицаи в помощ на КАТ срещу колите в Борисова"}
{"url": "https://m.offnews.bg/news/112_6/Petimata-zadarzhani-za-meleto-v-Sozopol-sa-kriminalno-proiaveni_661241.html", "text": "БикиниИ петимата задържани за  във фолк-клуб \"\" в Созопол са криминално проявени. Това съобщиха от Областната дирекция на МВР в Бургас. От полицията съобщават за инцидента от 23 юли. Тогава в Районното управление - Созопол е получено съобщение за инцидент, при който след сбиване пострадали 35-годишен мъж от Благоевград, 36-годишен мъж от Созопол, 18-годишен младеж от Бургас и 20-годишен от Плевен. Потърпевшите заявили, че са бити от група от около десетина мъже.Веднага са предприети заградителни мероприятия са спрени и задържани петима мъжа - 38-годишният Г.Д., 27-годишният Д.Х., 32-годишният К.А., 30-годишният П.Р. и 27-годишният Г.Н. Всички те са от Бургас и са криминално проявени.Бургазлиите са отведени в Районно управление – Созопол. По случая е образувано досъдебно производство.Според непотвърдена информация наказателният отряд е ръководен от Георги Джендов, Димитър Харалампиев - Рочата и Янчо, които са сочени за близки на . Джендов е сочен за т.нар. лейтенанти – ръководител на група за специални поръчки. Рочата се свързва с наркоразпространението в Бургас, той има и няколко други подобни прояви, свързани с побой.Според очевидци мъжете нахлули в заведението, въоръжени с мачете и електрошокове. Недоволството им било провокирано от това, че не били допуснати в заведението. Още с влизането си те се скарали с охраната, защото не искали да плащат вход и да бъдат претърсвани за оръжие.„Имаше жени, чужди туристи... Въобще нямаше никакво размишляване, че може да има жертви...”, разказа управителят на заведението .", "date": "2017.07.24", "title": " Петимата задържани за мелето в Созопол са криминално проявени"}
{"url": "https://m.offnews.bg/news/Politika_8/Zaharieva-poiska-predavaniia-za-balgari-po-mediite-v-Sarbiia_661300.html", "text": "Българският външен министър Екатерина Захариева постави въпроса и за връщане на специализираните предавания в сръбските медиите за българското малцинство по време на срещата си с президента Александър Вучич днес.Захариева започна балканска обиколка с начална точка сръбската столица Белград, където се срещна и с Вучич.„Благодаря на вас и на Бойко за подкрепата за европейския ни път.\" С тези думи сръбският президент Александър Вучич посрещна в Белград заместник министър-председателя по правосъдната реформа и министър на външните работи Екатерина Захариева.\"Сръбските граждани очакват да разберат дали е реалистично да се присъединят към ЕС относително скоро. Искахме да сме част от ЕС, защото искаме да сме демократично и прозрачно общество – каза президентът Вучич. - Без връзки помежду си не съм сигурен, че ще успеем да се развиваме. Мисля, че може да си сътрудничим и за общи проблеми в региона.\"„Три пъти се срещнахме с Вас, г-н президент, за 45 дни, откакто сте президент – обърна се Захариева към Вучич. - Това е знак колко е важно за България разширяването на Европейския съюз на Балканите. Западните Балкани са топ приоритет за българското председателство. Подкрепям искането ви да получите ясен график за европейската ви перспектива. Предлагаме ви експертна помощ в преговорния процес.\"Посланието на Захариева към сръбските домакини бе да ускорят реформите, като България предложи експертна помощ в преговорния процес и затварянето на главите. Отчетен бе и ръстът от 28% на българските туристи в Сърбия и съответно 8% увеличение на сръбските в България.", "date": "2017.07.24", "title": " Захариева поиска предавания за българи по медиите в Сърбия"}
{"url": "https://m.offnews.bg/news/Obshtestvo_4/SDVR-pusna-klip-s-velosipedisti-koito-narushavat-zakona-video_661297.html", "text": "От столичната полиция разпространиха във Фейсбук клип, който показва опасно поведение на велосипедисти.\"Все повече хора избират да се придвижват в Столицата с велосипеди. Тази положителна тенденция налага отговорно отношение към правилата за безопасно каране на велосипед в градски условия. С тези законови разпоредби е задължително да се съобразяват всички участници в пътното движение!\", пишат от СДВР.В клипа от столичната полиция показват кадри на опасни ситуации, които велосипедисти създават, а целта му е превантивна.СДВР съветва още:Когато няма специално предназначена пътна лента или алея, водачите на мотопеди, велосипеди и други немоторни превозни средства може да използват за движение разположения отдясно по посоката на движението им пътен банкет, ако той е годен за това и ако това не пречи на другите участници в движението.Видео:", "date": "2017.07.24", "title": " СДВР пусна клип с велосипедисти, които нарушават закона (видео)"}
{"url": "https://m.offnews.bg/news/112_6/Turski-shofior-opita-da-podkupi-granichen-politcaj-zadarzhan-e-v-sled_661264.html", "text": "Полицията задържа турски шофьор, който опитал да подкупи граничен полицай, съобщиха от МВР. Вчера на ГКПП Калотина пристигнал за влизане в страната лек автомобил “Фолксваген” с водач турският гражданин Ф. О./39 г./ С него пътували съпругата и двете му деца. Те заявили, че имат разрешения за пребиваване в Германия. При извършената проверка обаче жената казала, че е забравила документа.Водачът подал през прозореца на гишето сгъната зелена карта за лекия автомобил с банкнота от 100 евро. Той казал на граничния полицай, че парите са за да ги пропусне безпроблемно в България.Шофьорът е задържан и предаден на следствения арест. По случая е образувано незабавно производство, уведомена е окръжната прокуратура.На спътницата му е издадена виза за срок от 5 дни и е пропусната с децата в страната.На българо-турската граница граничните полицаи са предотвратили 4 опита за нелегално преминаване на 38 лица.", "date": "2017.07.24", "title": " Турски шофьор опита да подкупи граничен полицай, задържан е в следствения арест"}
{"url": "https://m.offnews.bg/news/Ikonomika_59/Ryanair-svalia-tcenite-pod-natiska-na-konkurentciiata_661260.html", "text": "Нискотарифната авиокомпания Ryanair обяви, че може да намали цените на билетите с до 9% по някои маршрути в резултат на очакваното засилване на конкуренцията между компаниите през следващите няколко месеца.Предупреждението на най-големия европейски превозвач идва след подобни коментари относно натиска върху ценовите нива от конкуренти на Ryanair - EasyJet и Wizz Air, направени през последните няколко седмици.Конкуренцията нараства заради промените в капацитета на полетите от Турция и Северна Африка, обясняват от авиокомпанията.Коментарите удариха акциите на Ryanair въпреки публикуваните данни за увеличена печалба. Печалбата преди данъците нарасна с 55% до 397 милиона евро за тримесечието, приключило на 30 юни. За това помогнаха многото пътувания по Великден. Приходите се увеличиха с 13 на сто до 1.68 милиарда евро.Средните тарифи през тримесечието са се повишили с 1% до 40.30 евро и въпреки това \"Райън ер\" обявиха, че разликата се дължи на много силния април, заради Великден.Авиокомпанията прогнозира, че цените ще паднат до 5% за 6 месеца, до края на септември, и до 8% през следващите 6 месеца - до края на март 2018 г.Очакваме да ценовата среда да остане много конкурентна, коментира главният изпълнителен директор Майкъл О’Лиъри.Предупреждението причини 4.7-процентен спад в акциите на Ryanair в началото на търговията. Акциите на EasyJet паднаха с 3.5%, а на собственика на British Airways, IAG, - с 2.5%.Ryanair повтарят и предупреждението си за нарушения при множество полети между Великобритания и Континентална Европа, включително отмяна на полети, ако, преговорите по Брекзит не постигнат двустранни споразумения относно полетите.\"Имаме нужда от яснота, така че да планираме графика си за 2019 година\", казва финансовият директор Нийл Соран пред Би Би Си.", "date": "2017.07.24", "title": " Ryanair сваля цените под натиска на конкуренцията"}
{"url": "https://m.offnews.bg/news/112_6/Mazh-se-udavi-kraj-Sozopol_661256.html", "text": "Мъж се удави край Созопол вчера, съобщи БНР.Инцидентът е станал в района на нудисткия плаж до Харманите вчера.Мъжът е на средна възраст.Не се съобщават подробности за това как е станал инцидентът.", "date": "2017.07.24", "title": " Мъж се удави край Созопол"}
{"url": "https://m.offnews.bg/news/Futbol_18793/Dunav-schupi-prokobata-sreshtu-Beroe_661302.html", "text": "Отборът на Дунав счупи прокобата срещу Берое в двубой от 2-ия кръг на Първа лига в Русе, завършил 1:1. До този мач \"драконите\" не бяха отбелязвали гол срещу заралии, а основната заслуга за днешната точка е нападателят Мирослав Будинов, който вкара изравнителния гол в края, след като Берое водеше в дълъг период от мача.„Драконите“ започнаха по-добре, като в една ситуация се наложи Душан Перниш да се намесва, а в 9-ата минута и Бирсент Карагарен бе изведен сам срещу вратаря от Диян Димов, но стреля без подготовка и топката излезе в аут. В 15-ата минута пък Борислав Цонев опита силен удар от границата на наказателното поле, но Станислав Антонов улови без проблеми.Три минути по-късно Юлиан Ненов стреля директно след центриране отдясно, но не намери целта. В 29-ата минута се стигна до попадение, но то бе в дунавската врата. Марио Петков не изчисти добре топката, която му бе върната от Васил Шопов и след рикошет в гърба на Мартин Райнов тя попадна у Серджиу Негруц, който не сгреши за 0:1.До почивката Васил Шопов имаше шанс да изравни, но силният му изстрел бе спасен от Перниш. В началото на втората част отново Шопов затрудни старозагорските бранители с пробив отляво, но центрирането му към близката греда бе изчистено. В 62-ата минута и Мирослав Будинов пропусна, след като засече отблизо центриране отляво на Христофор Хубчев.През второто полувреме и феновете на домакините напомниха по оригинален начин, че новият път към Европа на Дунав трябва да започне още с първите кръгове в първенството. Последва нова опасност пред гостуващата врата, като в една ситуация топката срещна ръката на беройски бранител в наказателното поле, но главният рефер Драгомир Драганов остави играта да продължи.Последва нов изстрел на Димитър Георгиев, но топката отново не влезе. Все пак натискът на дунавци даде резултат в 81-ата минута. Центриране в наказателното поле бе засечено с ножичен изстрел на Бирсент Карагарен. Перниш успя да спаси, но при добавката на Будинов бе безпомощен и резултатът бе изравнен – 1:1.До края опитите на Дунав за ново попадение не успяха. Така „драконите“ продължават да са без загуба през сезон 2017/ 2018 и са с актив от 4 точки след победата над Септември в София с 2:0 в първия кръг и равенството с Берое. В следващия си мач „драконите“ гостуват на Черно море на 28 юли, петък, от 18:45 ч.", "date": "2017.07.24", "title": " Дунав счупи прокобата срещу Берое"}
