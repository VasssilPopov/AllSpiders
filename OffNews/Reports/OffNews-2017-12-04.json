{"url": "https://offnews.bg/kultura/obiaviha-nov-konkurs-za-shef-na-nim-670572.html", "text": "Министерството на културата обяви днес нов конкурс за директор на Националния исторически музей. Постът зае временно преди месец Бони Петрунова, след като от 1 ноември проф. Божидар Димитров се пенсионира. Проведеният през октомври първи конкурс завърши без избор на нов директор на НИМ, след като единственият кандидат Вера Бонева не събра необходимия брой точки. Срокът за подаване на документи сега е до 4 януари, още месец ще има министерството, за да обяви одобрените за интервю кандидати. Изискванията към тях са магистърска степен по история и археология и пет години стаж. Като предимства са посочени стаж в музей, управленски опит, владеене на чужд език, научна степен или академична длъжност, квалификация по мениджмънт, компютърни умения и др. Конкурсът се провежда чрез разглеждане на представените документи и концепция за развитието на Национален исторически музей и събеседване, уточняват от Министерството на културата.Срок за заемане на длъжността е пет години.", "date": "2017.12.04", "title": "Обявиха нов конкурс за шеф на НИМ"}
{"url": "https://offnews.bg/obshtestvo/90-mln-leva-spechelili-firmite-ot-shemata-za-iznos-na-lekarstva-za-on-670574.html", "text": "Над 90 млн. лева са спечелили фирмите от схемата за незаконен износ на лекарства за чужбина, съобщи Нова телевизия. Прокуратурата все още не е повдигнала обвинения на арестуваните при акцията на ГДБОП. Разпитите по случая продължават. Според разследването престъпна група се е занимавала с изнасяне в чужбина на лекарства за онкоболни.Схемата на престъпната група е била да изписват лекарства, но вместо да ги дават на болните, лекарите са ги изнасяли от лечебните заведения. След това медикаментите са преопаковани в склад и изнасяни наново в чужбина.Болниците са били единият вариант за набавяне на лекарства. При другия скъпите препарати са били изваждани от аптеки. По документи медикаментите са изписвани на конкретни хора.За организатор на схемата се смята сириец фармацевт - Амир Мохамед ал Хусаини. Той е собственик на фирма за търговия на едро с лекарства. Той е и един от арестуваните. След акцията на ГДБОП офисът на фирмата му е затворен. ", "date": "2017.12.04", "title": "90 млн. лева спечелили фирмите от схемата за износ на лекарства за онкоболни"}
{"url": "https://offnews.bg/offtopic/stadion-v-detrojt-otkaza-da-ruhne-pri-implozia-video-670561.html", "text": "Добре планираната операция по разрушаване на стадион в американския град Детройт завърши с провал, както може да се види на видеокадрите по-надолу.Стадионът \"Понтиак Силвърдоум\" не се ползва над десет години, а преди това на него са играли Detroit Lions.Разрушаването на огромното спортно съоръжение бе предвидено за неделя и трябваше да се случи с имплозия, но въпреки множеството заложени взривове, сградата така и не помръдна.Според представители на местните власти причината е, че стадионът бил построен твърде добре.", "date": "2017.12.04", "title": "Стадион в Детройт отказа да рухне при имплозия (видео)"}
{"url": "https://offnews.bg/sviat/ispania-pusna-ot-aresta-shestima-katalunski-polititci-670576.html", "text": "Испанските власти освободиха от ареста шестима каталунски политици.Те бяха освободени под гаранция от по 100 000 евро на човек.Шестимата бивши министри - четирима мъже и две жени, досега се намираха в затвори край Мадрид, съобщи Асошиейтед прес, цитирана от БТА. Срещу шестимата продължава да се води разследване за възможни обвинения в бунт, противодържавна дейност и незаконно присвояване във връзка с обявяването на независимост на Каталуния от областния парламент през октомври.Върховният съд постанови, че други четирима членове на движението за независимост на Каталуния трябва да останат в ареста без право на гаранция. Сред тях е бившият каталунски вицепремиер Ориол Жункерас.Освободените политици не направиха изявления за медиите.Очаква се те да пътуват за Каталуния и да се включат в кампанията за областните избори, свикани от испанското правителство за 21 декември.В същото време днес белгийският съд отложи за 14 декември окончателното заседание, на което трябва да стане ясно дали уволненият каталунски премиер Карлес Пучдемон и няколко бивши министри от екипа му ще бъдат предадени на Испания.Пучдемон и бившите министри са в Белгия от 30 октомври, а са под наблюдение от 5 ноември, когато се предадоха на властите след заповедта за арест и бяха освободени с мярка подписка.", "date": "2017.12.04", "title": "Испания пусна от ареста шестима каталунски политици"}
{"url": "https://offnews.bg/sviat/bivshiat-prezident-na-jemen-beshe-ubit-ot-buntovnitci-husi-670571.html", "text": "Бившият президент на Йемен Али Абдула Сaлех беше убит от бунтовници хуси при крайпътна засада, докато опитвал да напусне столицата Сана. Конвоят на Салех е бил подложен на обстрел. Бунтовниците разпространиха видео в тялото на бившия президент. Бунтовници хуси са взривили и къщата на Салех в Сана. Верните на Салех сили изгубиха територия в продължаващите шести ден ожесточени градски боеве с подкрепяните от Иран хуси - техни бивши съюзници във войната с ръководената от Саудитска Арабия коалиция, съобщи Ройтерс, цитирана от БТА.Йеменският президент Абд Рабо Мансур заповяда на войските си да отвоюват контролираната от хусите столица с подкрепата на арабската коалиция.Най-малко 125 души са убити и близо 240 са ранени при боевете през последните пет дни.Лидерът на йеменските бунтовници хуси Абдул Малик ал Хуси изрази задоволство от смъртта на бившия президент Али Абдула Салех, която според него е победа срещу предвожданата от Саудитска Арабия коалиция.Бившият йеменски президент скъса с подкрепяните от Иран хуси, които бяха негови съюзници, и премина на противниковата страна в гражданската война в Йемен, подкрепяйки оглавяваната от Саудитска Арабия коалиция.Ал Хуси поздрави йеменците \"за този исторически, изключителен и велик ден, в който заговорът на предателството и измяната се провали, този черен ден за силите на агресията\". По думите му въстанието на верните на Салех сили срещу хусите е било най-голямата заплаха за Йемен, но е било разгромено за три дни.Той каза, че хусите ще поддържат републиканската система в Йемен и няма да търсят отмъщение срещу партията на Салех.", "date": "2017.12.04", "title": "Бившият президент на Йемен беше убит от бунтовници хуси"}
{"url": "https://offnews.bg/sviat/velikobritania-i-es-ne-postignaha-sporazumenie-za-brekzit-670573.html", "text": "Ключовите преговори за Брекзит днес приключиха, без двете страни да постигнат цялостно споразумение. Британският премиер Тереза Мей се срещна днес с председателя на Еврокомисията Жан-Клод Юнкер, като разговорът между двамата продължи близо четири часа - далеч над предвиденото. След срещата Юнкер обяви, че на този етап все още не може да се постигне споразумение. \"Това не е провал, а начало на последния кръг преговори. Очаквам до края на седмицата преговорите да бъдат възобновени. Въпреки големите ни усилия и напредъка от последните дни има нужда от допълнителни преговори. Готови сме да възобновим преговорите по-късно тази седмица, сближихме позициите си днес. Тереза Мей е труден събеседник, защитава гледната точка на Великобритания енергично, както правя и аз от името на ЕС\", заяви Юнкер, цитиран от Ройтерс и БТА.Той каза, че позициите на двете страни до голяма степен са се сближили, и изрази надежда за постигане на споразумение преди срещата на върха на 14-15 декември.От своя страна, Мей обяви само, че е постигнат голям напредък и допълни, че остават още различия, за които са нужни още преговори. Тя подчерта, че е уверена в позитивния завършек на преговорите. След това Тереза Мей се срещна с председателя на Европейския съвет Доналд Туск. След срещата Туск коментира, че времето за постигане на споразумение между Великобритания и ЕС за условията за Брекзит силно намалява, но е възможно да се стигне още следващата седмица до сделка, която да отблокира преговорите за бъдещо търговско споразумение. ", "date": "2017.12.04", "title": "Великобритания и ЕС не постигнаха споразумение за Брекзит"}
{"url": "https://offnews.bg/ikonomika/ban-otricha-politicheski-natisk-za-belene-nastoiava-da-se-publikuva-t-670557.html", "text": "Учените от БАН отричат да им е оказван политически натиск за заключенията в доклада за рентабилността на новата атомна централа в Белене.Директорът на Института за икономически изследвания професор Александър Тасев уточни, че в първоначалния доклад се е разглеждал най-неблагоприятният сценарий, и заключението е, че този проект не е жизненоспособен. В официално представения вариант обаче вече има възможност проектът за АЕЦ \"Белене\" да е рентабилен, при промяна на параметрите.За да се избегнат спекулациите за намеса на енергийното министерство и Българския енергиен холдинг, учените от БАН искат докладите им да бъдат разсекретени и публикувани изцяло.В междинния доклад, който се появи на платформата за анонимно споделяне Balkanleaks, е записано, че АЕЦ Белене не е изгодна при нито един от 90-те проиграни варианта, включително и при много високи международни цени на електроенергията през следващите години.Преди това, на 16 ноември, докладът на БАН \"Не сме казали \"Стройте Белене\", а че има възможност за това при постигане на определени параметри, посочи днес проф. Тасев.", "date": "2017.12.04", "title": "БАН отрича политически натиск за Белене, настоява да се публикува целият доклад"}
{"url": "https://offnews.bg/politika/za-14-godini-darzhavata-e-dala-2-mlrd-leva-za-elektronno-pravitelstvo-670554.html", "text": "В рамките на 14 години - от 2002 до 2016 г., държавата е платила 2 млрд. лева за електронно правителство, сочи анализ на Българската стопанска камара. В същото време за изграждането на електронното си правителство Естония е похарчила около 25 млн. евро, 70% от които са отишли за хардуер. Използвани са и почти изцяло безплатни софтуерни програми с отворен код. Електронното правителство в Естония обаче работи успешно и според множество проучвания страната е на първо място в Европа по този показател.Естония започва изграждането на е-правителство през 2001 г., като още през същата година е представена естонската национална лична карта с вградена електронна идентификация. Картата предоставя достъп на гражданина до всички електронни услуги, включително до тези на банките и компаниите за комунални услуги. С личните си карти естонците могат да плащат дори билети за паркинг или за градски транспорт.При нужда от спешна помощ електронната карта дава достъп на лекарския екип до Електронния здравен картон на пострадалия, който съдържа цялата здравна информация за него – епикризи, рецепти, рентгенови снимки и т.н.Всеки собственик на лична карта получава и официален имейл адрес във формата firstname.lastname@eesti.ee. Адресът е предназначен за официална комуникация с държавата и е посочен като \"официално електронно местоживеене\" на гражданина.В България решението за създаване на електронно правителство идва официално през 2002 г. с приемането на Стратегия за електронно правителство.9 години по-късно - през 2011 г., е взето решение за внедряване на естонския модел на е-правителство и за тази цел е учреден Съвет за електронно управление, чийто председател става премиерът Бойко Борисов, а в съвета влизат тогавашният финансов министър Симеон Дянков, вътрешният министър Цветан Цветанов, министърът на транспорта Ивайло Московски и министърът по управление на средствата от ЕС Томислав Дончев. Тази година правителството се задейства да бори бюрокрацията у нас, като първата задача беше да се събере информация какви документи ни искат и на какво основание. Тогава стана ясно, че на места администрациите дори не са сигурни какви електронни услуги предлагат. Към 2016 г. ситуацията у нас и в Естония значително се различава по отношение на напредъка на електронното правителство. Българската администрация предлага 2900 електронни услуги, 87% от които са „първични“ и едва 13% са \"комплексни\". В същото време естонското е-правителство обединява над 900 информационни системи, които предлагат над 5000 е-услуги, повечето от които са \"комплексни\". Едва една пета от администрациите в България предоставят е-услуги и само 12% от администрациите поддържат специализирани регистри за електронни услуги, а всеки трети административен регистър се поддържа само на хартиен носител.Данните на БСК сочат, че броят на принтерите в държавната администрация расте почти тройно повече от броя на сървърите.98% от всички заявления за ползване на е-услуги у нас са само към 5 администрации - Агенция по вписванията; Агенция по геодезия, картография и кадастър, НАП, ГИТ и НАПОО. Едва 19 на сто от българите са общували онлайн с администрацията през последните 12 месеца, докато за Естония те са цели 77%. 86% от естонските граждани притежават електронна лична карта, а от възможността за официален административен имейл са се възползвали над 56 000 компании и повече от 300 000 граждани.Цялата територия на Естония е покрита с възможност за специални връзки и обществени интернет точки. Официално са регистрирани повече от 1200 обществени WiFi мрежи. От 2005 г. във всички библиотеки, училища, университети, обществени сгради, централни части и паркове на по-големите градове има безплатен интернет достъп.В страната от 2007 г. са необходими едва 15 минути за създаване на фирма в интернет, като компанията е легализирана в рамките на няколко часа и може да започне работа още същия ден.Данните показват още, че 34% от българите не използват компютри. За сравнение, в Естония хората, които не използват компютри са едва 8 на сто. 87% от естонците използват интернет (у нас хората, използващи интернет, са 60%), цели 96,3% от естонците декларират доходите си по електронен път, а 98% от банковите сделки стават по електронен път.Повечето нотариални услуги в Естония се извършват в интернет, а цялата необходима информация като ипотеки, платени данъци или свидетелство за съдимост е достъпна онлайн. Заради напредъка на електронното правителство всяка година естонската администрация пести по 2 тона хартия, отбелязват още от БСК. Анализът на Стопанската камара показва още, че към 2017 г. българската администрация събира общо близо 6000 вида документи или удостоверения. 453 часа годишно са необходими на средностатистическия българин, за да се подготви и плати данъците си – което е 9 пъти повече, отколкото в Естония.Половината българи никога не са поръчвали стоки или услуги онлайн. За издаване на документи за самоличност от чужбина се чака 3 месеца, а в края на юни стана ясно, че електронната услуга за 500 000 лева за българи в чужбина е била използвана едва два пъти от създаването си заради изискването за електронен подпис, издаден в България.23 дни са нужни за започване на бизнес в България, а 16% от времето си мениджърите отделят за справяне с бюрократични разпоредби - 2,4 пъти повече в сравнение с Естония. В същото време към 2017 г. в рамките на естонското електронно правителство функционира единна информационна система за обмен на данни и информация в реално време, както между отделните структури на администрацията, така и между държавата и гражданите. Системата включва над 1500 услуги с повече от 80 бази данни и обединява електронните ресурси на над 500 организации и институции, включително банки, застрахователни компании, ютилити компании, комуникационни компании и др.Естонските граждани имат лична карта с вграден чип, която могат да използват за криптиране на документи и за добавяне на електронен подпис. Те имат достъп и до мобилна лична карта, с която имат достъп до информационните системи, използвайки мобилния си телефон като лична карта. Mobile ID – мобилна лична карта, предназначена за използване в електронна среда. С Mobile-ID хората имат достъп до информационните системи, използвайки своите мобилни телефони като лични карти. В Естония функционира електронно училище, което свързва родители, студенти, учители и училищни администратори, като предава цялата училищна информация. Така родителите имат достъп до точна информация в реално време за напредъка на детето си - могат лесно да следят класовете, посещаемостта, домашните работи, а също и да участват в класни или училищни форуми. В страната има също електронна полиция - полицейските коли са оборудвани с компютър с достъп до интернет и устройства, които изпращат информация към централния комуникационен център. Полицаите имат достъп до системата по всяко време, което им позволява бърза реакция при изпълнение на задълженията им. Освен то на на естонците не се налага да си носят шофьорска книжка и застрахователни документи, тъй като личната им карта съдържа цялата необходима информация. От 2007 г. над 90% от естонците могат да гласуват в интернет. Естония е първата държава, предлагаща правителствена електронна идентичност, която дава възможност на предприемачите по целия свят да създават и управляват независим от местоположението си бизнес.За да насърчи гражданите си да използват електронното правителство, държавата е въвела редица стимули, в това число голяма разлика между цените на онлайн и офлайн услугите. Същото се отнася за електронните билети за градския транспорт, които са с около 30 на сто по-евтини от хартиените. Същото се отнася за онлайн банкирането, плащането на данъци и други. Анализът на БСК завършва с добра новина за България - от края на ноември е достъпна системата за електронно връчване. Вече всеки българин може да си направи пощенска кутия на държавен сървър и през нея да получава документи и услуги по електронен път. На този сайт администрациите трябва да направят профили на електронните си услуги, а гражданите ще могат да си направят кутия за електронно връчване на документи. За да стане това обаче, трябва да имат или електронен подпис, или персонален код от НОИ.", "date": "2017.12.04", "title": "За 14 години държавата е дала 2 млрд. лева за електронно правителство"}
{"url": "https://offnews.bg/drugi/federatciata-po-karting-ostana-bez-litcenz-670562.html", "text": "От три дни Българската федерация по картинг спорт (БФКС) е без лиценз в Министерството на младежа и спорта, след като правото да бъде регистрирана от спортната власт у нас не е било подновено. Така картинг спорта, най-малко за година, остава встрани от официалните дисциплини, които са под шапката на министерството.Причината за подобно решение на Министерството е, че в продължение на повече от 5 години се водят две дела за легитимността на управителното тяло на БФКС, като и единият, така и другият спор пред съда практически оставят спорта на самотек, равнището на престижната моторна дисциплина, която федерацията представлява, е силно неглежирана, а стандартите на провежданите в националното първенство състезания - много под нивото, на което са провеждани в периода 2012 -2015 г.По повод на отказа лицензия да бъде подновена за следващия срок, действащият УС на БФКС разпространи до медиите специално съобщение, в което се казва:Уважаеми Дами и Господа, Вече 38 години Българска федерация по картинг спорт (БФКС) администрира този вид спорт у нас. Започнала своята дейност през 1973 година като комисия по картинг към Съюза на българските автомобилисти и обособена като самостоятелна федерация през 2000 г. по изискванията на Закона за физическото възпитание и спорта. От тогава насам БФКС е спортната власт в България, администрираща спорта картинг, призната и от Комисията по картинг на Международната автомобилна федерация (CIK-FIA).През годините БФКС се превърна в най-влиятелната картинг федерация в Югоизточна Европа. По инициатива на БФКС и след посещението през 2002 г. на Ивон Леон (тогавашен председател на CIK-FIA) беше учредена и Югоизточно Европейската картинг зона. Призьорите от шампионата на зоната получаваха директно право за участие във финалите на Световната купа.С подкрепата на Министерство на младежта и спорта в лицето на тогавашните министри г-н Васил Иванов-Лучано, Свилен Нейков и Красен Кралев през тези години българските картинг пилоти постигнаха значими за нашия спорт резултати, като завоюваха над 20 индивидуални титли и призови класирания в Югоизточно Европейският шампионат, отборни шампионски титли, 9-то място в Световните картинг серии на Мишел Георгиев, изключително силни и престижни класирания на български пилоти в състезанията от Формула Форд, Формула Рено, Формула БМВ, ГТ шампионатите, Формула 3, където Владимир Арабаджиев стигна и до тестове с болид от Формула 1.Успехите на картинг пилотите в момента са и гръбнака и бъдещето на автомобилния спорт у нас в момента.Отново с помощта на ММС, БФКС организира \"Академия за млади Пилоти\", през която в годините преминаха повече от 120 деца.В последните три години обстановката се промени коренно. Отделни клубове и личности водят дела срещу БФКС, което възпрепятства провеждането на Общи събрания на федерацията.БФКС е спечелила и двете заведени срещу нея дела на всички инстанции, но странно защо те още не е вписани в Софийски градски съд, като едното решение е от септември 2016 г. !?Използвайки тази дестабилизация същите клубове и личности, някои от които от години не се занимават с нашия спорт, започнаха да не се съобразяват със спортните и технически регламенти и изисквания, които са в основата на коректните резултати във всички моторни спортове. Започнаха да се правят състезания със силно занижени критерии и изисквания, неотговарящи на нужното спортно техническо ниво. По този начин реномето и доброто име на БФКС бяха силно накърнени.В знак на несъгласие със случващото се през октомври 2015 година, Председателят на федерацията си подаде оставката, а няколко месеца по-късно единодушно и целият Управителен съвет на БФКС.С оглед на създадената патова ситуация, независимо от спечелените от БФКС дела, федерацията е изправена пред невъзможност да свика своя върховен орган - Общото събрание. Това е и единственото изискване, което БФКС не може да изпълни при процедурата за лицензиране пред Министерство на младежта и спорта.Уважаеми Дами и Господа, Ръководството на БФКС благодари на всички състезатели, треньори, механици, длъжностни лица и родители за всичките усилия, положени през годините за развитието на спорта картинг.Целият Управителен съвет на федерацията се надява, че в бъдеще тези, които обичат този спорт, ще пренебрегнат личното си его и амбиции за доказване и ще намерят път на върнат федерацията там, където тя е завоювала своето място с дела.", "date": "2017.12.04", "title": "Федерацията по картинг остана без лиценз"}
{"url": "https://offnews.bg/ikonomika/biudzhet-2018-e-miniran-ot-skriti-defitciti-670559.html", "text": "Това, което и управляващи и опозиция избягват да коментират, са скритите дефицити в бюджета за следващата година, които рано или късно трябва да се покрият от данъкоплатците.Такива са скритите дефицити в определени системи, които са ни познати до болка. Такива са дълговете в енергетиката - БЕХ, или в транспорта - БДЖ.Скритите дефицити се формират основно от натрупани задължения в здравната система, енергетиката и транспорта.В НЗОК и НОИ се очаква да изплуват догодина също скрити дефицити, като например задълженията към европейски здравни каси и нарастването на инвалидните пенсии.Частните пенсионни фондове, които не успеят да се издължат към пенсионерите, също създават бъдещи рискове за държавния бюджет.Увеличават се скритите дефицити на общините. Те все повече задлъжняват.Все по-често фалират общини и общински болници, а финансовите проблеми на общините са заплаха и за централния бюджет.Истината е, че държавните сметки са минирани от скрити дефицити и тези проблеми не могат да се прикриват още дълго.Ако не се покрият тези скрити дефицити, съществува риск в един момент те да доведат до преки бюджетни разходи с цената на спешни и скъпи дългове за държавата. ", "date": "2017.12.04", "title": "Бюджет 2018 е миниран от скрити дефицити"}
{"url": "https://offnews.bg/temida/3-g-zatvor-za-zhivko-izrital-vazrastna-zhena-na-avtobusna-spirka-670564.html", "text": "3 години затвор за Живко Кичуков, който изрита без причина жена на автобусна спирка в Бургас. Това постанови днес Районният съд в морския град. Живко Кичуков призна с половин уста престъплението и го обясни с факта, че му кипнало. На 9 май, около 15 ч. следобяд, на автобусна спирка в комплекс „Изгрев“ в Бургас, до него сяда възрастната Виолета. Това не се харесва на младия мъж и започва да ѝ крещи да става. 73 – годишната жена решава да не го провокира и се изправя. Въпреки това, Живко се нахвърля върху нея и я изритва жестоко, при което тя пада на земята. Резултатът е счупена тазобедрена става. Само реакцията на хората спира мъжът, който вече е взел и камък и се насочва към падналата жена. Клипът от нападението, заснет от видеокамера на спирката, бе разпространен и предизвика негативна обществена реакция. Жената все още се възстановява от травмата си, ходи дори и в дома си с патерица, каза нейният адвокат Калин Коцев. „“, коментира той. Живко Кичуков е с шизофрения, но в момента на престъплението е бил вменяем, сочи експертизата.Районният съд одобри исканото от прокуратурата наказание в размер на 4.6 години, което е редуцирано до 3, защото Кичуков призна вината си и делото се гледа по съкратеното производство. 18 000 лв неимуществени и близо 1 700 лв. имуществени вреди ще трябва да заплати той на Виолета. Неговият адвокат отказа да коментира дали ще обжалва присъдата.", "date": "2017.12.04", "title": "3 г. затвор за Живко, изритал възрастна жена на автобусна спирка"}
{"url": "https://offnews.bg/interviu/martin-dimitrov-pred-offnews-shte-poharchat-oshte-miliardi-no-aetc-b-670538.html", "text": "- Г-н Димитров, как си обяснявате огромното разминаване между междинния доклад за АЕЦ \"Белене\", в който пише, че няма вариант, при който проектът да е жизнеспособен, и това, което бе извадено като изводи само месец по-късно в окончателния доклад?- Винаги когато докладите в енергетиката са тайни, ние, българите плащаме многомилионни сметки. Затова и пуснахме искане до министъра на енергетиката, трите доклада за АЕЦ Белене на БАН - първоначалния, междинния и окончателния, да станат публични. А иначе личат сериозни противоречия между това, което казаха устно представителите на БАН и което после бе повторено от Министерството на енергетиката и това, което пише в междинния доклад, публикуван на сайта Balkanleaks. Тези разминавания са много сериозни, направо скандални. Вече е критично важно всички доклади да станат публични.- Остава някакво доста горчиво усещане. Смятате ли, че гледаме свирен мач?- Аз подозирам тайна договорка между българското и Москва за Белене. Тя личи от много неща. Опасявам се, че смятат да внесат в парламента част от окончателния доклад на БАН и въз основа на него да искат подновяване на проекта. Мисля, че точно това им е планът. Може би тази част от доклада ще отиде направо в Секретната секция и докладът ще си остане таен. Вземат си решение за подновяване на строителството и договорката с Москва по темата ще бъде изпълнена. Лошото е, че ние, българските граждани, ще платим огромна сметка - над 20 милиарда лева. Това е първият много сериозен проблем. Вторият е, че не е решено съхранението на ядрените отпадъци как ще се извършва. Нито една българска община няма съгласие по темата. И, трето, не трябва да се забравя, че там е сеизмично опасна зона. Да строиш ядрена централа в сеизмично опасна зона е бих казал престъпление към българите.- За Козлодуй няма ли същия проблем?- Не, геологическите проучвания показват, че Козлодуй е с една степен по-малко рисково място спрямо площадката в Белене. Близо до нея минава разлома Вранча.- Казвате, че вероятно има договорка на управляващите с Москва. От промяната в публичното говорене по темата ли правите този извод?- Да, въпросът ви е: Как Белене от гьол стана жизнеспособен проект? Същите хора, които го нарекоха гьол и които ни обясняваха как всички български данъкоплатци сме ощетени от него, сега ни го хвалят. Подобна необяснима промяна в позициите обикновено се случва след задкулисни договорки. Когато имаме сделка натъмно. Между другото не трябва да се подценява въпроса, че е договорено посещение на руския президент Путин през март догодина. За мен то е пряко свързано с обявяването на новия голям шлем на сегашната власт, в който няма как да отсъства АЕЦ Белене.- Толкова ли е лесно проектът да бъде рестартиран?- В решението, гласувано от българския парламент по темата \"Белене\", се говори за прекратяване на проекта. Има огромна разлика между прекратяване и спиране. Нещо, което е прекратено, е заличено. Това е все едно компания, която я е имало, но вече не съществува. Така че всички документи, свързани с проекта, вече не съществуват - социално-икономическа оценка, оценка на ядрената безопасност, оценка на въздействието на околната среда. Много дълги документи вече ги няма, така че хората, които искат да строят Белене, трябва да започнат отначало. Но те не искат да започнат отначало, а да продължат от там откъдето са стигнали, защото ще им е много трудно, може би дори невъзможно, да отговорят на новите европейски изисквания за ядрена безопасност, които станаха факт след аварията във Фукушима. Четейки внимателно изказванията на хората от властта, те не смятат да започват проекта отначало. Това за мен е незаконно. По тази тема, ако няма кой друг, ние ще водим дело в съда.- Как си обяснявате факта, че премиерът Борисов не говори по темата Белене?- Това е стратегия. Той явно е възложил темата на енергийния си министър. Вижте, той много добре съзнава, че по темата \"Белене\" ще има огромни щети за управлението. Това много добре го разбира. Наясно е, че са поети ангажименти към Москва и затова е оставил цялата тази много неприятна работа на Теменужка Петкова.Негативите върху сегашното управление от АЕЦ \"Белене\" ще бъдат толкова големи, че ще сложат черен отпечатък върху всичко положително, което тези хора някога са правили. От тях няма да се помнят нито магистрали, нито детските градини, които повтарят непрестанно. На сметката им ще остане само Белене. Накрая поколенията ще питат кои са ония неразумни хора, които са построили ядрена централа в сеизмологично опасна зона. Накрая само това ще остане и ще бъдат сочени с пръст години наред. Ще им бъде търсена отговорност години наред. Няма да се измъкнат - това искам да им кажа. - Какво очаквате да се случи?- Моето лично очакване е, че ще похарчат още много пари, може би милиарди, но Белене няма да има.- Защо?- Включително защото Европейската комисия няма да стои безучастно и да гледа, тъй като говорим за обща европейска сигурност. Една ядрена централа в сеизмологично опасен район не е проблем само на нас, които живеем в България. Това е проблем на целия Европейски съюз. Така че ЕК ще намери начин да поиска от тези, които искат да строят ядрена централа, да покрият новите изисквания. Аз смятам, че това няма как да стане. Така че сценарият, който ни чака, е да похарчат още милиарди и накрая да няма \"Белене\".- То може и такава да е идеята!- Да, може да се окаже, че през цялото време такава е била идеята.    ", "date": "2017.12.04", "title": "Мартин Димитров пред OFFNews: Ще похарчат още милиарди, но АЕЦ Белене няма да има"}
{"url": "https://offnews.bg/sviat/velikobritania-se-e-saglasila-na-spetcialen-rezhim-za-severna-irlandia-670563.html", "text": "Великобритания се е съгласила Северна Ирландия да остане в \"регулаторен режим\" с Европейския съюз след Брекзит, съобщи \"Гардиън\", позовавайки се на свои източници, близки до преговорите. Това ще означава, че Северна Ирландия може да остане в митническия съюз или дори в европейския единен пазар след Брекзит. Новината породи спекулации, че е възможно преговорите да вървят в посока на това цяла Великобритания да остане част от европейския единен пазар. Възможността за Северна Ирландия да бъде подписана клауза за специален режим предизвика бурни реакции. Лидерката на северноирландската Демократична юнионистка партия Арлин Фостър обяви, че Северна Ирландия трябва да напусне ЕС при същите условия, при които и Великобритания. \"Няма да приемем никаква форма на режим за Северна Ирландия, който е различен от този за останалата част от Великобритания\", заяви лидерката на партията, която крепи мнозинството на премиерката Тереза Мей в парламента. Премиерката на Шотландия Никола Струрджън също взе отношение по въпроса, като подчерта, че щом за една част от Великобритания могат да се договорят различни условия, които да включват оставане в единния европейски пазар, няма причина други да не могат. Кметът на Лондон Садак Хан също поиска Лондон да получи специална сделка за Брекзит, която да му позволи да остане в европейския единен пазар и в митническия съюз, ако това бъде разрешено на Северна Ирландия.", "date": "2017.12.04", "title": "Великобритания се е съгласила на специален режим за Северна Ирландия след Брекзит"}
{"url": "https://offnews.bg/sviat/ksiusha-sobchak-obeshta-nova-perestrojka-v-rusia-670570.html", "text": "Между еволюцията и революцията винаги ще избера еволюцията. Ако тръгнем по този път, що се отнася до Путин или някой друг, ще бъде най-добре за Русия - еволюционния път за либерализация. Нова перестройка. Това е главната ми цел. Не искам още една революция по улиците, ще се пролива кръв и много добре знаем как ще завърши.Това заяви в предаването HARDtalk на Би Би Си, която се кандидатира за президент на Русия на изборите през 2018 г.Аз имам много важна цел, която трябва да постигна. С Навални (един от най-известните опозиционни политици в Русия и критик на Путин - б.р.) или без Навални. Искам да изградя партия в Русия след президентските избори, съобщи Собчак.Както е известно, HARDtalk е формат на Би Би Си за неудобни въпроси и ожесточена дискусия. Така се получи и при участието на Ксюша Собчак. Водещият Стивън Сакър я нарече  който с участието си в изборите единствено дава легитимност на Владимир Путин. Попита я и дали ще се чувства като след края на президентските избори.Президентските избори ще бъдат легитимни не защото  И не защото Алексей Навални ще участва в тях, или няма да участва. Ще бъдат легитимни, защото Вашият министър-председател (на Великобритания - б.р.) или президентът на САЩ първи ще се обадят на Путин, за да го поздравят и да легитимират победата му. Нима се съмнявате, че Вашият министър-председател няма да го направи, обърна се Собчак към Стивън Сакър.Искам г-н Путин да види колко много хора в нашата страна са против него. Аз не съм, а истински опозиционен лидер, каза още тя.Ксения Собчак зае през ноември четвърта позиция сред политиците с най-силно медийно присъствие в рейтинга на мониторинговата фирма \"Медиалогия\". Преди нея в класацията са президентът Путин, премиерът Дмитрий Медведев и кметът на Москва Сергей Собянин.Според последните социологически сондажи за Собчак биха гласували около 1% от респондентите.", "date": "2017.12.04", "title": "Ксюша Собчак обеща нова перестройка в Русия"}
{"url": "https://offnews.bg/obshtestvo/falshiv-imejl-ot-energo-pro-prashta-virusi-670531.html", "text": "Нов вид измама по имейл заразява компютрите с вируси. През последните месеци съобщения уж от НАП и различни кредитни институции плашат потребители, че са задлъжнели, а в писмата има злонамерени файлове. Този път измамата идва от имейл, използващ имеро на енергийния доставчик дружеството \"Енерго-Про\".\"Бихме искали да Ви уведомим, че имате издадена електронна фактура. Прикаченият файл е официален счетоводен документ и е в съответствие с изискванията на Закона за електронния документ и електронния подпис\", пише в мейла.Ако сте получили такова писмо и в него има zip. файл, не го отваряйте или сваляйте!В началото на ноември имаше подобен случай с имейл скам от името на \"Кредисимо\". Той изглеждаше професионално направен, но при втори поглед се виждаше, че подателят е с фалшив мейл, завършващ на @aciose.co.jp.Скамът от Енерго Про също е с фалшив мейл, идващ от @е-motegi.com.", "date": "2017.12.04", "title": "Фалшив имейл от Енерго-Про праща вируси"}
{"url": "https://offnews.bg/obshtestvo/izplashtat-pensiite-ot-7-do-20-dekemvri-670536.html", "text": "Изплащането на пенсиите и допълнителните суми към тях започва на 7 декември, четвъртък, и ще продължи до 20 декември, сряда, включително, информира Националният осигурителен институт (НОИ).Заедно с пенсиите ще бъде изплатена и еднократна допълнителна сума в размер на 40,00 лв. на всички пенсионери, на които пенсията или сборът от пенсиите заедно с добавките и компенсациите към тях за месец декември 2017 г. е в размер до 321 лв. включително. Изплащането на сумите чрез пощенските станции ще бъдe извършено съобразно изготвен график, който ще бъде предварително обявен във всяка една от тях.Преводите на декемврийските пенсии по сметките на пенсионерите, които получават парите си по банков път, ще бъдат извършени на 7 декември 2017 г.", "date": "2017.12.04", "title": "Изплащат пенсиите от 7 до 20 декември"}
{"url": "https://offnews.bg/obshtestvo/balgarinat-pie-vse-po-malko-670523.html", "text": "България е сред страните от ЕС с най-голямо намаление на консумацията на алкохол за 10-те години между 2006-а и 2016-а. У нас, в Латвия и Финландия спадът на разходите за алкохол е с 0.5%. Трите страни са на второ място след Литва, където през 2006 г. за алкохол са отивали 5.2% от общите разходи за потребление, показват данни на Евростат.Обратната тенденция се наблюдава в Кипър и Чехия, където се пие все повече. Двете страни са с най-голям ръст в ЕС - 0.4%. В Кипър разходите за алкохол са се увеличили от 1.6% на 2% от общите, а в Чехия - от 3.2% на 3.6%.Миналата година европейците са похарчили 130 милиарда долара за алкохол или 1.6% от общите им разходи за потребление. Средно на един жител на ЕС се падат по повече от 250 евро, като това не включва платеното в ресторанти и хотели.Сравнението по пера показва, че годишните разходи на домакинствата за алкохол са приблизително равни на тези за здраве, както и че те са малко над вложените в образование.На ниво ЕС най-много алкохол се купува в трите прибалтийските републики в Съюза. В Естония харчат за алкохол 5.6% от общите си разходи, в Латвия - 4.8%, а в Литва - 4.2%. Следват ги Чехия и Полша с по 3.6 на сто, Унгария и Финландия (по 2.9%)В противоположния край с най-малки разходи за алкохол са Испания (0.8%) и Италия (0.9%), пред Австрия (1.3%), Португалия (1.4%) и Германия (1.5%).България е в \"златната среда\" с 1.6% - средното за ЕС, заедно с Белгия и Великобритания.", "date": "2017.12.04", "title": "Българинът пие все по-малко"}
{"url": "https://offnews.bg/obshtestvo/pochina-zhena-ranena-v-katastrofata-kraj-mikre-670567.html", "text": "Почина жена, ранена в тежката катастрофа край село Микре, съобщи bTV. Така загиналите при катастрофата станаха 10. Автобус, в който са пътували 26 души от Центъра за социална рехабилитация и интеграция за незрящи в Перник, се блъсна челно в камион. На място загина и шофьорът на автобуса. В момента тече кампания за набиране на средства в помощ на пострадалите при тежкия инцидент. За лечението и възстановяването на ранените са необходими над 50 000 лева. Можете да помогнете за лечението и възстановяването им с SMS на кратък номер 17 777 с текст DMS MIKRE и на банковата сметка на Българския червен кръст:УHИKPEДИT БУЛБAHKІВАN: ВG64UNСR96601010688021ВІС: UNСRВGЅF", "date": "2017.12.04", "title": "Почина жена, ранена в катастрофата край Микре"}
{"url": "https://offnews.bg/futbol/tcska-chaka-kolumbietc-vrashta-si-i-makendzhiev-670526.html", "text": "Шефовете на ЦСКА-София чакат във вторник на стадион “Българска армия” да пристигне колумбийски футболист, който играе на поста централен нападател.Той вече е договорен и ако мине успешно медицинските прегледи, ще подпише договор, довериха от клуба пред \"24 часа\". В близките дни трябва да бъде приключен и трансферът на тунизиеца с австрийски паспорт Сейфедин Чаби, голмайстор на лидера във втора дивизия Рийд.В същото време стана ясно, че вратарят на Пирин Благоевград Благой Макенджиев е пред завръщане на стадион “Българска армия”, информира \"Стандарт\". Играчът е разговарял с шефовете на ЦСКА и се очаква да започне подготовка с водения от Стамен Белчев тим.Националът вече има един престой на “Армията” между 2011 и 2013 година, като и тогава беше привлечен от Пирин. Той обаче не успя да се наложи и отиде в Берое, където направи добра кариера.В Пирин изпитват финансови затруднения и ръководството няма да прави пречки на Макенджиев да се присъедини към ЦСКА-София. В тима от Борисовата градина той ще се конкурира за място под рамката с Витаутас Черняускас и Георги Китанов.", "date": "2017.12.04", "title": "ЦСКА чака колумбиец, връща си и Макенджиев"}
{"url": "https://offnews.bg/politika/simeon-poseshtenieto-v-sauditska-arabia-beshe-reklama-za-balgaria-670537.html", "text": "От 28-ми до 30-ти ноември 2017 г. Царят посети Кралство Саудитска Арабия с българска правителствена делегация, начело с министър-председателя г-н Бойко Борисов. В делегацията участваха министрите на външните работи г-жа Екатерина Захариева, на отбраната г-н Красимир Каракачанов, на земеделието, храните и горите г-н Румен Порожанов, на транспорта, информационните технологии и съобщенията г-н Ивайло Московски, на туризма г-жа Николина Ангелкова. В рамките на визитата Царят и премиерът се срещнаха с Пазителя на двете Светини Негово Кралско Величество Салман бин Абдулазиз ал-Сауд. Българското царско семейство има дългогодишни добри отношения със Саудитската кралска фамилия още от времето на крал Фейсал, а сегашният крал е петият, с който се среща Негово Величество. “Радвам се да Ви видя отново!”, с тези думи Кралят посрещна Негово Величество. За първи път двамата се запознават в Мадрид в началото на 80-те години, когато Кралят е все още принц, съобщиха от прессекретариата на Симеон. Пред български журналисти Царят определи посещението на нашата делегация като положително и с големи възможности за развитие на двустранните отношения. Негово Величество подчерта, че е важно това, че България е член на ЕС. Страната ни също така трябва да е предсказуем партньор, но и да си преследваме нашите интереси.Българският премиер се срещна и с Негово Кралско Височество Мохамед бин Салман бин Абдулазиз ал-Сауд, престолонаследник, заместник министър-председател и министър на отбраната на Кралство Саудитска Арабия. Като знак на уважение беше разчетен жестът на престолонаследника да дойде лично в двореца, където беше настанена делегацията ни.Всеки от министрите имаше работна среща със съответния министър от Саудитска Арабия, които срещи пред журналисти Негово Величество оцени като голяма възможност на насърчаване на инвестициите. Той специално подчерта, че интересът към България е бил голям.Вечерта, след официалната вечеря Царят и Премиерът се включиха в изпълнението на арабския танц със саби арда, който според традицията е знак на уважение и приятелско отношение. В танца участва и принц Султан бин Салман бин Абдулазис Ал-Сауд. Той е най-големият син на Краля и дългогодишен познат на Цар Симеон. Като председател на Саудитската комисия по туризъм и национално наследство неколкократно през последните години двамата се срещаха на форуми на Световната организация по туризъм в Мадрид, Китай, а през октомври 2016 г. принцът посети Негово Величество в двореца “Врана”. Принц Султан е първият и единствен мюсюлманин летял в космоса. През първата вечер от посещението на делегацията Негово Величество беше поканен на частна вечеря в имението на Принц Султан, заедно с някои от принцовете и други приятели на Царя, дошли специално да го поздравят.Последният ден от визитата с останалите членове на официалната българска делегация Царят посети Глобалния център за борба с екстремистката идеология в Рияд. На срещата бяха обсъждани възможности за сътрудничество между охранителните органи на двете държави с цел борба срещу терористични заплахи.Българската делегация посети и Фонда за публични инвестиции на Кралство Саудитска Арабия. ", "date": "2017.12.04", "title": "Симеон: Посещението в Саудитска Арабия бешe реклама за България"}
{"url": "https://offnews.bg/ikonomika/otvariat-ofertite-za-obshtinska-banka-utre-soapi-s-nov-ofis-670542.html", "text": "Срокът за подаване на офертите на кандидатите да купят дела на Столичната община в Общинска банка изтича днес. Две чуждестранни и една българска компания са отправили запитвания, само един от чуждите кандидати е купил и т. нар. информационен меморандум. Това съобщи Владимир Данаилов, шеф на Столичната общинска агенция за приватизация и инвестиции, при откриването на нов офис на СОАПИ на ул. \"Гурко\". На събитието присъстваха столичният кмет Йорданка Фандъкова, съветници, членове на надзора на  Агенцията, както и бившите й директори, стартирали проекта за представителния офис. СОАПИ провежда конкурс за продажбата на 3 880 388 броя безналични акции, собственост на Столична община, представляващи 67,646 % от капитала на „Общинска банка“ АД. В конкурса могат да участват стратегически и финансови инвеститори, чийто краен собственик не може да е регистриран в офшорна зона, както и да има просрочени публични вземания към държава и община. Стратегическите инвеститори трябва да бъдат български банки или такива от Европейското икономическо пространство с унифициран по скалата на S&P рейтинг мининум ВВ-.Минимален капитал от 20 млн.евро е необходим за финансовите инвеститори, които трябва да докажат и опит в управлението на фондове, финансови активи и акционерни участия. Столичният общински съвет прие в края на юли доклад за приватизацията на акционерното участие на Столичната община в капитала на \"Общинска банка\" АД. Предложението бе на съветника Трайчо Трайков и бе одобрено от ресорните комисии към СОС. \"Общинска банка\" държи 31,3% от пазарния дял в сектор \"Местно самоуправление\", а за последните 2 години капиталът й е нараснал с почти 8 млн. лева, като е стигнал 54 млн. лева, стана ясно от доклада на Трайков. Той подчерта, че Столична община не получава дивиденти от печалбата на банката, а резултатите ѝ показват, че моментът за продажбата ѝ сега е много подходящ.Акционери в „Общинска банка“ са Столична община с 67,65%, общински фирми и търговски дружества (30,8%) и 16 други общини (1,55%).", "date": "2017.12.04", "title": "Отварят офертите за Общинска банка утре, СОАПИ с нов офис"}
{"url": "https://offnews.bg/temida/mejzer-ne-potarsila-pomosht-za-mazha-si-zashtoto-se-strahuvala-ot-ses-670535.html", "text": "Анита Мейзер не потърсила близо три часа помощ за съпруга си, защото се страхувала от сестра му. Пред bTV миската, която е в затвора за , каза, че се страхувала от сестра му Милена заради връзките ѝ в полицията.Мейзер получи 4 години и 6 месеца затвор, след като съдът я призна за виновна за смъртта на съпруга ѝ, като тя ще трябва да изплати и 150 000 лева. Тя беше призната за виновна и за това, че предложила 30 000 евро подкуп на полицай, за да не я арестува.„Милена и семейството му мислят, че съм го убила и това е нормално. Не съм решила да излъжа, излъгах, защото знаех сестра му какво ще ми причини. Знаех връзките й и на какво е способна. Три часа нямаше как да се обадя на полицията, страхувах се от тази жена, тя е много отмъстителна”, сподели пред камерата на bTV Мейзер, която в момента излежава присъдата си в Сливенския затвор.Мейзер признава, че е трябвало да откаже на Николай да го върже със свински опашки и просто е направила това, което той е поискал от нея. „Той каквото ме накара, аз го направих. Не съм мислела, че ще се стигне до тук”, заяви тя без да влиза в подробности. По обясненията ѝ Николай бил мъжкар и чрез връзване със свинските опашки щял да демонстрира силата си.„Ники беше по-различен, като отидем на зала в Лас Вегас той обичаше да дразни шампионите по културизъм и демонстративно вдигаше по-големи тежести пред тях”, сподели Мейзер.Двамата не са говорили дали това връзване е опасно.„Задуши се пред мен. Мъчих се да ги отрежа, с веро да ги махна, тичах в кухнята. Всяка вечер мисля за това. Това се случва в онзи ден, прибират ме в ареста и от ареста съм в затвора. Нито можех да го преживея, нито да разбера, че е истина, не можах да го оплача”, добавя тя.Признала се за виновна заради престоя ѝ в ареста, а прокурорката ѝ обещала шанс за условна присъда. „Пет месеца откачих в ареста и когато трябваше да се прецени процедурата, прокурорката каза, че ако се призная, имам шансове да улуча условна присъда. Когато чух три години затвор колабирах в ръцете на охраната”, каза тя.Не знам дали ще изляза жива и здрава тука, искам да си отида от тоя свят ненабедена за убийство, каза още тя.Мейзер разказа, че пиела антидепресанти и имала намерение да се самоубие. \"Намериха ми хапчетата, които събирах - нали трябва да имаш достатъчно. Искаше ми са приключа”, сподели тя.Днес тя категорично отрича да е предлагала подкуп на полицай и обясни, че за това била набедена. „Аз съм от дебилните българи и благодаря на Иво Христов, той ми помогна много на мен. Аз съм най-дебилната жена в България. До преди два дни не бях погледнала един документ, свързан с делото ми, не съм си чела и показанията. В мотивите на съдията видях обиди, грешки, неверни неща и се надявам следващите съдии да ги открият и името ми да се изчисти”, коментира тя.\"Бяхме атрактивна двойка – той с мускулите си, аз с моите силикони. Ники се поддържаше със стероиди, анаболи, хранителни добавки. В Америка година не работи и наблягахме как той да наддава и да се яви на „Мистър Олимпия”, разказва Мейзер.Тя признава, че ѝ липсва нормалния живот, който си представяла да изживее с Николай, с когото можели да бъдат \"пенсионери с бастуни на плажа\". \"Вече мечти нямам\", заключи миската.", "date": "2017.12.04", "title": "Мейзер не потърсила помощ за мъжа си, защото се страхувала от сестра му"}
{"url": "https://offnews.bg/politika/razbiha-i-ograbiha-kluba-na-bsp-v-krasno-selo-izcheznali-danni-za-p-670546.html", "text": "Клубът, в който се помещава Районният съвет на БСП в \"Красно село\" на ул. \"Пчела\" №27, е бил разбит и ограбен през нощта на събота срещу неделя. Това съобщи председателят на социалистите в столичния район Николай Николов, който е и общински съветник.Бандитите са откраднали два настолни компютъра, лаптоп, усилвателна уредба, принтер, микрофони и други по-дребни електронни уреди. Всички врати и помещения на района са разбити и разхвърляни, както и двете метални каси с документи. \"Най-вероятно са търсели пари, коментира Николай Николов след огледа с пристигналите на мястото полицаи. - От два месеца правим ремонт, сложихме нова дограма, от която всъщност крадците са влезли и в момента ремонтираме покрива. Клубът е и моя приемна като общински съветник и постоянно има хора. Предполагам, че ремонтните дейности и постоянният поток от хора са накарали крадците да си мислят, че държим много пари в клуба. Разбира се, не държим никакви пари там. В двете метални каси бандитите са открили единствено документи и партийни книжа\", заяви още Николов. Престъплението е извършено с изключителна наглост и арогантност. \"Явно недоволни от малката плячка, която са успели да отмъкнат, на една от стените крадците са надраскали нецензурни думи по адрес на партията, коментира още Николай Николов. - Полицаите от 6-о районно, както и от СДВР, се отзоваха веднага на нашия сигнал, взеха отпечатъци и започват издирване по опис на откраднатата техника\".Най-голямото притеснение на общинския съветник е фактът, че в откраднатите компютри има данни и информация за членове на БСП. А районната организация в \"Красно село\" е една от най-големите в София, наброяваща над 750 души. \"Вече започваме да предупреждаваме нашите членове да бъдат внимателни относно съмнителни телефонни обаждания. Имаше и документи и информация относно казуси и проблеми на граждани, както и документи на Столична община, обясни още Николай Николов и допълни: това посегателство срещу партията може само да ни мотивира да работим още по-усърдно срещу несправедливостта и беззаконието в държавата.", "date": "2017.12.04", "title": "Разбиха и ограбиха клуба на БСП в \"Красно село\", изчезнали данни за партийни членове"}
{"url": "https://offnews.bg/istoria/balgarsko-voenno-chudo-bitkata-pri-kresna-video-670541.html", "text": "Една малко позната, но изпълнена с героизъм и драматизъм битка, оживява в петия епизод на документалната поредица „Българско военно чудо“ – превземането на Кресненския пролом. Сражението е един от последните триумфи на българския народ преди настъпването на Първата национална катастрофа.Битката за Кресненския прелом се развива в период, в който победоносната Балканска война е минала, а блянът на поколения българи е почти постигнат. Но по бойните полета все още броди духът на войната. Общественото настроение сред всички българи е настръхнало и присъствието на гърци и сърби в българска Македония притиска отговорните органи в София да предприемат бързи действия. По думите на началник-щаба на българската армия ген. Иван Фичев: \"Нам се зави свят от височината, на която се бяхме покачили и изведнъж почнахме да се усещаме не като другите, но по-големи от тях. Ние бяхме пияни от гордост: на българските войници и на науката на нашите генерали се приписваха свръхчовешки качества\". Въпреки справедливия гняв и главозамайването от победите срещу турците, отговорните фактори в София правилно отчитат, че \"съюзниците\" са отдавна готови и чакат войната да започне.На 16 юни цар Фердинанд и помощник-главнокомандващият ген. Михаил Савов започват нещо, което трябва да бъде просто една демострация на сила - с военни средства да се подпомогне дипломацията. Затова от общо пет армии заповед за настъпление получават само Втора и Четвърта. Замисълът е, че това не е агресия – не се нападат Сърбия и Гърция, а те се изгонват от българска Македония.С военни маневри България изтласква настанилите се в македонско съседи, с което предизвиква началото на Междусъюзническата война.. На 18 юни българското правителство прави грешка, като заповядва настъплението да бъде спряно, а войските да се върнат на изходни позиции. Загубена е стратегическата инициатива, а Сърбия и Гърция обявяват война на България, представена пред целия свят като агресор. Макар и положението да е тежко, то не се оказва непоносимо до момента, в който без да обявят война Румъния и Османската империя нахлуват в български територии. Безпрецедентното и отчайващо състояние не сломява духа на българските воини, които достойно ще се изправят срещу всеки враг, дръзнал да застане на пътя за изпълнението на Националния идеал. ", "date": "2017.12.04", "title": "'Българско военно чудо' - битката при Кресна (видео)"}
{"url": "https://offnews.bg/zdrave/patcientskite-organizatcii-zastanaha-zad-bolnite-v-protesta-im-sreshtu-670543.html", "text": "Пациентски организации подкрепиха . Те застанаха зад инициаторите му - Аделина Банакиева, която е с онкологично заболяване, и Любов Любомирова с официална позиция, изпратена до медиите днес от пациентски организации „Заедно с теб”, Асоциация за репродуктивно здраве, бременност и грижи за децата „Усмихни се”, Алианс на трансплантираните и оперираните АТО „Бъдеще за всички” и Асоциация на пациентите със сърдечно-съдови заболявания.Недоволството избухна, когато Народното събрание прие спорно предложение през 2018 г. НЗОК да не плаща нови терапии, да не сключва договори с нови болници и договори за нови клинични пътеки и отделения. По отношение на лекарствата мораториумът засяга 15 нови медикамента, които се очакваше да бъдат включени през 2018 година за заплащане от Касата. Това ще засегне тежко болни пациенти, например онкоболните.\"Пациентските организации \"Заедно с теб\" не подкрепяме предложения мораториум на финансирането на нови молекули за 2018 г. Считаме, че това е политическо безумие и е заплаха за живота на пациентите\", се казва в позицията.Лекарите трябва да решат с какви медикаменти да лекуват, не е работа на политиците да налагат забрани, смятат те и недоумяват как е възможно да се вземат решения по толкова непрофесионален начин.Те търсят защита на правата на пациентите от президента ген. Румен Радев, омбудсмана Мая Манолова и премиера Бойко Борисов и искат те \"да спрат това безумие\".\"Факт е, че НЗОК е финансова институция, която разполага с фиксиран бюджет, но е недопустимо пациенти с тежки заболявания, в това число: остра левкемия, рак на белия дроб, повторно възникнал рак на гърдата, ревматоиден артрит, белодорбна фиброза и др., да стават жертва на невъзможността на институциите да контролират разходите на публични средства\", се казва в позицията, подписана от председателя на \"Заедно с теб\" Пенка Георгиева.Първият протест на недоволните от решението на депутатите бе на 28 ноември. Следващият е на 9 декември от 11 ч. пред сградата на Народното събрание.", "date": "2017.12.04", "title": "Пациентските организации застанаха зад болните в протеста им срещу мораториума за нови лекарства"}
{"url": "https://offnews.bg/offtopic/sotcialnite-mrezhi-se-podigravat-na-studentskia-savet-na-unss-670547.html", "text": "Отзвукът след лекцията в УНСС на безцензурния политик Николай Бареков на тема фалшиви новини не стихва в социалните мрежи.В събота Студентският съвет във ВУЗ-а, който организира срещата-разговор с евродепутата, излезе с впечатляващо абсурдна декларация. От нея се разбра, че унесесарската академична младеж е пратила жалба в полицията с искане да бъде свален колаж от фейсбук. Става въпрос за картинка, качена в страницата \"Наука и критично мислене\". Тя е ироничен колаж с Делян Пеевски, който кани студенти на лекция с тема \"Как да опазим банковата сигурност от мафията, която е превзела властта\". Събитието е с обявена дата 1 януари, а участници освен Пеевски са: Братя Маргини, Митьо Пищова и Сашка Васева.Въпреки заплахите за полиция и съд обаче Студентския съвет на УНСС постигна точно обратния резултат - присмех и лавина от нови колажи. А някои от идеите просто са удар в десятката.Вече има събития за съвместна лекция в УНСС на отстранения диктатор в Зимбабве Робърт Мугабе и севернокорейския му колега Ким Чен-ун на тема \"Постигането на трайна финансова стабилност в условията на екстремна демокрация\". Друга находка е лекция на осъдения за педофилия бивш депутат Владимир Кузов на тема \"Как да защитим детето си от педофилите в интернет\".Ето още някои от колажите с предложения за лектори, достойни за Студентския съвет на УНСС: ", "date": "2017.12.04", "title": "Социалните мрежи се подиграват на Студентския съвет на УНСС"}
{"url": "https://offnews.bg/obshtestvo/ot-vas-da-ostavish-kolata-si-na-trotoar-vmesto-na-svoboden-parking-s-670539.html", "text": "Столичен шофьор предпочете да остави колата си върху тротоара на паркинга пред магазин \"Билла\" в ж.к. \"Хиподрума\".Читател на OFFNews изпрати снимка, от която е видно, че автомобилът е препречил пътеката за преминаване на пешеходци - обичайна практика в София.В същото време зад автомобила паркингът на хипермаркета предлага свободни места.  ", "date": "2017.12.04", "title": "От вас: Да оставиш колата си на тротоар вместо на свободен паркинг (снимка)"}
{"url": "https://offnews.bg/politika/dobri-pozhelania-i-bezotchetnost-pravitelstvoto-praznuva-tri-godini-670540.html", "text": "Както можеше да се очаква, намеренията на правителството да свърши реална работа в борбата с корупцията, се заключават в писането на стратегии, пътни карти и декларирането на добри намерения. В последните три години, въпреки повдигането на темата, двукратното внасяне в парламента на антикорупционен закон и подготвянето на трети такъв, който на практика не се различава особено много от предходните два, химерата \"борба с корупцията\" продължава да трупа митологеми.За усилията, които правителството полага в това направление, показателна е работата на Националния съвет по антикорупционни политики. Той е създаден с постановление № 136 от 29 май 2015 г. на Министерския съвет и до момента е заседавал точно три пъти, въпреки че в чл. 5 от него е посочено, че това трябва да се случва \"поне веднъж на два месеца\" без да се броят извънредните заседания.Също така Съветът има правото да иска от премиера да възлага на Главния инспекторат проверки. Досега това не е направено нито веднъж, става ясно от отговор от администрацията на МС на запитване на OFFNews. За миналата година антикорупционният съвет е заседавал веднъж като е приел пътна карта, с която се предлагат промени в Наказателния кодекс. С тези промени за борба с корупцията в администрацията се предлага да се инкриминира корупционното поведение в... . В същото време Съветът е дал срок до 20 август отделните министерства да изпратят утвърдените си антикорупционни планове. Нещо, което беше декларирано още в началото на 2016 г. Тогавашният му председател  обяви, че ще бъде взет пример за това от МВР, където вече беше разработен план за проверка на лоялност на служителите. Изглежда, че две години не са били достатъчни на министерствата да обявят набелязаните от тях антикорупционни си мерки.  За да отчете дейността си за 2017 година, Съветът все още очаква отделните институции да \"предоставят информация за изпълнението на съответните мерки от Националната стратегия (Национална стратегия за превенция и противодействие на корупцията в Република България (2015-2020)\", става ясно още в отговора на правителството, като се отбелязва, че преди това вече има други два отчета.Любопитен детайл в случая е, че отчетите от 2015 и 2016 г. са  на Съвета близо седмица след като от редакцията на OFFNews беше отправено запитване за това има ли направен отчет за текущата 2017 година. Така например отчетът за 2015 г. е публикуван на 28 ноември 2017 г. Показателно за \"волята\" на администрацията да дисциплинира сама себе си е в самите документи, чието качество не позволява да бъдат прочетени (надяваме се след тази статия грешката да бъде поправена).На единственото за годината заседание изпълнителният директор на Националното сдружение на общините в Република България Гинка Чавдарова е предложила на сайта на антикорупционния съвет да се качва редовно информация с обобщени изводи и резултати, които да бъдат предоставяни на обществеността по достъпен начин. В протокола от заседанието е посочено, че Мария Томова - главен инспектор при МС, е отговорила, че на сайта се качва цялата информация, която е достъпна за гражданите.  Почеркът е познат и очевидно е унаследен от поредица администрации до момента - високопарни декларации, демонстриране на \"политическа воля\" и нищоправене. До момента без отговор остават въпросите защо се предлага единен антикорупционен орган, при условие, че прокуратурата има компетенциите да разследва корупционни практики (още повече, че към нея има създадено спецзвено), защо се предлага в него да бъдат влети органи като БОРКОР и комисията за конфликт на интереси (комисията на Златанов с онова тефтерче), които до момента са успели да произведат единствено скандали или не са произвели абсолютно нищо. ", "date": "2017.12.04", "title": "Добри пожелания и безотчетност: Правителството 'празнува' три години борба с корупцията"}
{"url": "https://offnews.bg/analizi-i-komentari/konkursite-mis-idva-li-kraiat-na-tazi-machistka-otzhivelitca-670512.html", "text": "Мисля, че скандалът около дължината на носа на Мис България 2017 не е нито дребен, нито излишен. Защото той далеч надхвърля дискриминационните изказвания за поредната носителка на поредната титла и припомня, че този вид конкурси са дискриминационни по условие. Така са създадени – като модерна, празнично опакована, форма на сексуален тормоз над жената. Тя без всякакви колебания е сведена до тяло, до форми на плътта и черти на лицето. А клишираните фрази, които участничките по регламент са принудени да повтарят, са само лицемерен опит да се пощади достойнството им, докато дефилират по бански за радост на публиката.Дискриминацията първо е между самите жени – на по-хубавите над по-малко хубавите. Класират ги по нещо, което не зависи от тях. Природните им дадености се представят за социален успех.И второ, разбира се, дискриминацията е на жената въобще по признака „пол”. Тя е оценена според това доколко отговаря на представите на мъжа в плана на удоволстието, доколко е съблазнителна и излъчва готовност за секс. Конкурсите са културно алиби на похотливия поглед. На всеки за кратко му е позволено да се преврне в Уайнстийн, като осъществява сексуален тормоз, но не с ръце, а с очи.Знам оправданието на мъжката аудитория в случая: че кой повече от нас харесва и цени жената, ръкопляска й и й се покланя. Това обаче е евтина хитрост, защото за разлика от останалите общности (на социален, етнически или религиозен принцип), за дискриминация на жените не се приема негативното им етикетиране – вие сте мръсни, крадливи, необразовани и пр., стойте далеч, а обратното – преживяването им като „желан друг”. Стремежът символически и физически да бъдат присвоени от мъжете.Ще кажете, тези конкурси са световна практика. И какво от това? Да не би лошите практики да са само наш патент.Миналата неделя беше конгресът на ГЕРБ. Според анализаторите, той приличаше по дух на конгресите на БСП и дори на БКП. Независимо от различията и скандалите помежду им, двамата големи играчи на парламентарната сцена налагат общ стил в правенето на политика, силно доминиран от партийна йерархия и дисциплина. Ако другите парламентарно представени партии са способни да внесат някакво разнообразие в него, то далеч не е за предпочитане, защото е по посока на етническите и ксенофобските радикализации.На този фон натрапчиво се чувства отсъствието на „историческото дясно”, чийто стил е съвсем друг – партийно раздисциплиниран, доминиран от лични и експертни мнения. Представителите му обаче със сърдита дистанцираност все повече се затварят в някаква паралелна реалност, където водят „факултативни битки” и чакат да дойде тяхното време, за да се върнат в голямата политика. Но дали това въобще може да се случи, докато стоят там, където Костов застана още след загубата на изборите през 2001-а?*", "date": "2017.12.04", "title": "Конкурсите 'Мис' – идва ли краят на тази мачистка отживелица"}
{"url": "https://offnews.bg/offtopic/gratcka-sinoptichka-pee-i-tantcuva-pred-kartata-video-670549.html", "text": "Синоптичката Елени Цолаки от гръцката телевизия Alpha TV забавлява зрителите с танци в прогнозата за времето.Цолаки е истинска атракция в сутрешния блок \"Щастливи дни\" на гръцката телевизия. През 2016 г. тя беше водеща на партито по повод 90-годишнината на отбора на Димитър Бербатов - ПАОК.Красивата синоптичка има и , където се радва на хиляди почитатели. ", "date": "2017.12.04", "title": "Гръцка синоптичка пее и танцува пред картата (видео)"}
{"url": "https://offnews.bg/obshtestvo/anonimni-plakati-sreshtu-da-balgaria-v-tciala-sofia-670544.html", "text": "София осъмна с десетки плакати срещу \"Да, България\". Върху тях пише, че това е \"партията за поръчки на олигарха Иво Прокопиев\" и \"партия, съставена от хомосексуалисти, зелени рекетьори и грантаджии на Джордж Сорос\".На постерите са изобразени председателят на \"Да, България\" Христо Иванов и собственикът на медийната група \"Икономедия\" Иво Прокопиев.По този повод Христо Иванов написа в своята фейсбук страница:", "date": "2017.12.04", "title": "Aнонимни плакати срещу 'Да, България' в цяла София"}
{"url": "https://offnews.bg/obshtestvo/studen-front-idva-s-dazhd-i-sniag-temperaturite-ot-0-do-8-670508.html", "text": "Студен фронт ще преминава над страната в днешния първи ден от новата седмица, предупреди Националният институт по метеорология и хидрология при БАН. Минималните температури ще са 0 и 5 градуса, а максималните - от 3 до 8 над нулата.С преминаването на фронта от запад на изток ще има превалявания, отначало от дъжд, който, с понижението на температурите, на места ще преминава в сняг. Очаква се в София също да вали сняг.От северозапад облачността бързо ще се разкъсва и до вечерта над западната половина ще намалее до незначителна. Ще духа до умерен вятър от запад-северозапад.В планините ще е облачно с валежи от сняг. Ще духа умерен до силен северозападен вятър. Максималната температура на 1200 метра ще е около 3°, на 2000 метра - около минус 2°.По Черноморието ще е облачно със слаби валежи от дъжд. Ще духа до умерен северозападен вятър. Максималните температури ще са 8°-10°.Седмицата ще продължи със студено време. Във вторник и сряда средната максимална температура за страната няма да надвишава 5-6 градуса, а минималните ще са отрицателни. От четвъртък ще започне повишение на температурите. Тогава максималната ще е 9, а до неделя тя ще е 10-11 градуса.Валежи се очакват в два от дните, във вторник - от сняг, в неделя - от дъжд.", "date": "2017.12.04", "title": "Студен фронт идва с дъжд и сняг, температурите - от 0° до 8°"}
{"url": "https://offnews.bg/obshtestvo/otkriha-24-detca-vlezli-po-vtoria-nachin-v-detska-gradina-670548.html", "text": "Серия от нарушения в организацията на работата и приема на деца в Детска градина 164 „Зорница“ (Горна баня) са констатирани при проверки извършени от дирекция „Образование“ на Столична община и администрацията на район „Овча купел“. Проверките са извършени по жалби от служители на детската градина и сигнали от граждани. Проверките са констатирали нарушение на Наредбата за прием на деца в общинските детски градини на територия на Столична община. Установено е, че за 24 деца липсват кандидатури в информационната системата за обслужване на детските заведение на Столична община, през която се извършва кандидатстването, но те фигурират в списъците на Националната електронна информационна система за предучилищно образование и в дневниците на групите.Проверката е констатирала още разминаване в датите на класиране на някои деца и датите, от които те са записани в дневниците и посещават детската градина.  Проверките са констатирали още нарушения в организацията на допълнителните образователни дейности. Установено е, че децата са посещавали спортни занятия извън детската градина без сключен договор между детското заведение и спортния клуб и без заповед на директора, като таксите за посещенията са събирани от педагогическия персонал.Констатирани са още нарушения на Кодекса на труда, Наредба 12 за статута и професионалното развитие на учителите, Наредбата за медицинската експертиза и предписанията на болничния лист, Наредбата за командировките в страната и Постановление 374 от 2016 за изпълнението на бюджета на България за 2017 г., които касаят работата на педагогическия персонал и извършването на административна дейност.Във връзка с констатираните нарушение на директора на детска градина 164 „Зорница“ е образувано дисциплинарно производство. Очаква се комисията да предложи дисциплинарно наказание.  ", "date": "2017.12.04", "title": "Откриха 24 деца, влезли по втория начин в детска градина"}
{"url": "https://offnews.bg/politika/balgaria-veche-shte-se-reklamira-i-vav-viber-670534.html", "text": "Рекламата на България като туристическа дестинация вече ще използва и популярното приложение за чат - Viber.Онлайн платформата IloveBulgaria, която беше създадена от Министерство на туризма преди година, ще бъде инкорпорирано в чата на Viber и ще позволява на потребителите да споделят информация за туристически обекти у нас.България е първата страна, която използва с национално Chat разширение. Проектът е безплатен, а функцията ще бъде активна от днес.В мобилното приложение IloveBulgaria вече са включени над 5000 туристически обекта, както и подробна информация за тях. То позволява  на потребителя да използва навигация до избраната от него туристическа дестинация.В IloveBulgaria е интегриран и игрови елемент. Туристите, които посетят включените туристически обекти, ще получават точки, а най-активните ще бъдат възнаградени.Чрез мобилното приложение потребителите ще могат да сканират специални QR кодове, които ще бъдат поставени на табела пред включените в регистъра на платформата туристически дестинации. Функцията ще предоставя повече информация на туристите за обекта.Участие в туристическата онлайн платформа вече са взели 18 общини в страната, а приложението е достъпно на 13 различни езика. ", "date": "2017.12.04", "title": "България вече ще се рекламира и във Viber"}
{"url": "https://offnews.bg/sviat/piloti-smiatat-che-sa-videli-severnokorejskata-raketa-670552.html", "text": "Авиокомпания обяви, че неин екипаж е видял севернокорейската ракета, която бе изстреляна миналата седмица, предадe БТА. Пилоти на самолет на хонкогската компания \"Катуей пасифик\", изпълняващ полет от Хонконг за Сан Франциско, са видели в деня на ракетното изпитание \"нещо, което прилича на връщане в атмосферата на ракета\", се казва в изявление на компанията. Ракетата е била далеч от самолета, \"Катуей пасифик\" ще е остане в състояние на повишена тревога, но няма да промени трасетата си, съобщават още от компанията.Двама пилоти от два различни самолета на южнокорейската авиокомпания \"Къриън еър\" също казаха, че са видели нещо, което приличало светкавица, вероятно севернокорейската ракета.Пхенян заяви, че изпитаната миналата седмица ракета Хвасон-15 може да достигне до всяка точка на САЩ.Анализатори обаче не са убедени, че Северна Корея разполага с необходимите технологии, за да гарантира оцеляване на бойните заряди при загряването в момента на повторното навлизане на ракета в атмосферата при завръщане от космическото пространство.", "date": "2017.12.04", "title": "Пилоти смятат, че са видели севернокорейската ракета"}
{"url": "https://offnews.bg/sviat/chasat-na-istinata-kliuchovi-pregovori-po-brekzit-dnes-670515.html", "text": "Министър-председателят на Великобритания Тереза Мей ще се опита да убеди европейците, че обещанията ѝ са достатъчни ЕС да склони да започне търговските преговори по Брекзит. Тя ще проведе ключови разговори в Брюксел по Брекзит с ключови фигури от ЕС - председателя на ЕК Жан-Клод Юнкер и председателя на Европейския съвет Доналд Туск.Споразумение за \"сметката по развода\" и правата на гражданите е било постигнато през почивните дни, по информация на Би Би Си. Но границата с Ирландия остава неуреден въпрос.Остават \"четири или пет точки за договаряне\" по теми, определени като абсолютни приоритети, според европейски дипломатически източник, цитиран от Франс прес.\"Поисках от Тереза Мей да сложи на масата окончателно предложение най-късно на 4 декември, за да можем да оценим дали има достатъчен напредък по време на следващата европейска среща на върха\" на 14-15 декември в Брюксел, припомни в петък Туск.Великобритания се надява да започне преговори за споразумение за свободна търговия, но ЕС отвръща, че това ще се случи, когато се постигне задоволителен напредък по другите въпроси.Великобритания гласува за излизане от Европейския съюз миналата година чрез референдум. То е насрочено за март 2019 г., но все още Великобритания не е постигнала пробив в преговорите с ЕС.", "date": "2017.12.04", "title": "Часът на истината: ключови преговори по Брекзит днес"}
{"url": "https://offnews.bg/sviat/venetcuela-sazdava-sobstvena-kriptovaluta-670517.html", "text": "Венецуела ще създаде собствена криптовалута, за да преодолее водената от САЩ международна \"финансова блокада\" срещу страната, обяви президентът ѝ Николас Мадуро в неделното си тв обръщение, предаде Ройтерс.Новата валута дори вече си има име - \"петро\", защото щяла да бъде подкрепена от петрола, желязото и природния газ, с които страната е богата.Междувременно биткойнът достигна рекордните 11 800 долара. От началото на годината стойността на най-популярната криптовалута нарасна 10 пъти, но с резки колебания.Немалко централни банки предупреждават, че поведението на биткойна е изключително непредсказуемо и има сигнали, че е балон, който може да се спука.Дигиталната валута ще бъде подкрепена от венецуелските резерви от злато, природен газ, петрол, диаманти.През август САЩ забраниха на свои граждани и компании да купуват облигации, принадлежащи на Венецуела или нейната държавна нефтена компания.", "date": "2017.12.04", "title": "Венецуела създава собствена криптовалута"}
{"url": "https://offnews.bg/sviat/lekari-obiaviha-pogreshka-novorodeno-bebe-za-martvo-670518.html", "text": "Лекари в частна болница в индийската столица Делхи обявиха погрешка новородено бебе за мъртво. Това се случило на 30 ноември, няколко часа след като близнакът му се родил мъртъв.Родителите открили, че бебето е живо по пътя за погребението му. Те забелязали, че то се гърчи в торбата, в която било сложено от лекарите. Шокирани, те хукнали към най-близката болница, където ги уверили, че бебето е все още живо.Двамата отговорни лекари са били уволнени.Случилото се разпали дебат за качеството в скъпите частни клиники в Индия, отбелязва Би Би Си.Болница \"Max\", където стана инцидентът, разпространи изявление, в което уверява, че са взети най-строги мерки.\"Докато разследването на експертна група, която включва външни експерти от Индийската медицинска асоциация, продължава, решихме да прекратим договорите на двамата лекари\", пише в него.Паралелно с него тече и държавно разследване.", "date": "2017.12.04", "title": "Лекари обявиха погрешка новородено бебе за мъртво"}
{"url": "https://offnews.bg/obshtestvo/zhenska-koleda-e-sv-varvara-pazi-detcata-ot-sharka-670519.html", "text": "Християните почитат днес св. великомъченица Варвара, започват зимните празници. Денят на Св. Варвара е известен и като Женска Коледа. На този ден имен ден празнуват Варвара(от гръцки – чуждоземка), и Варадин. Според народните вярвания Св. Варвара и Св. Сава, чийто ден се отбелязва утре, са сестри, а Св. Никола е техен брат. Народът ни свързва трите празника и с поговорката „Варвара вари, Сава пече, Никола гости посреща“.У нас св. Варвара е смятана за покровителка на децата от болести, тя ги предпазва от дребната шарка. На този ден майките я умолстивяват с питка с мед. В някои части от страната св. Варвара е почитана и като покровителка на домашните птици.", "date": "2017.12.04", "title": "Женска коледа е, св. Варвара пази децата от шарка"}
{"url": "https://offnews.bg/sviat/avstralijski-deputat-gej-predlozhi-brak-na-priatelia-si-v-parlamenta-670521.html", "text": "Австралийски депутат предложи брак на партньора си по време на  парламентарния дебат за узаконяване на еднополовите бракове.Предложението на Тим Уилсън бе посрещнато от Райън Болгър със силно \"да\" и потвърждава обещанието, което двамата си дали преди 9 години. В залата избухнаха ръкопляскания.Камарата на представителите започна обсъждането на закона в понеделник, пет дни след като той беше одобрен от Сената.Уилсън е първият депутат, направил предложение за брак в парламента.", "date": "2017.12.04", "title": "Австралийски депутат гей предложи брак на приятеля си в парламента (видео)"}
{"url": "https://offnews.bg/sviat/iuzhna-koreia-i-sasht-zapochnaha-naj-golemite-si-savmestni-voennovazdu-670516.html", "text": "Южна Корея и САЩ започнаха днес най-големите си досега съвместни военновъздушни учения, седмица след като Северна Корея каза, че е изпробвала най-усъвършенстваната си ракета, съобщи Ройтерс.В ежегодното американско-южнокорейско учение Vigilant Ace участват над 230 летателни машини, включително шест \"невидими\" за радарите изтребителя F-22 Raptor, още толкова изтребители бомбардировачи от пето поколение F-35 и два стратегически бомбардировача B-1B Lancer.Съюзниците ще \"отработят различни сценарии, включително нанасяне на високоточни удари\" по учебни цели, представляващи копия на севернокорейски обекти, свързани с ракетно-ядрената програма на КНДР, както и модели на мобилни ракетни пускови установки.Съвместното учение цели да засили готовността и оперативните възможности, както и да гарантира мира и сигурността на Корейския полуостров, според американската армия. То обаче бе заклеймено като провокация от Пхенян, който тества преди седмица най-модерната си междуконтинентална балистична ракета, напук на международните санкции и критики.", "date": "2017.12.04", "title": "Южна Корея и САЩ започнаха най-големите си съвместни военновъздушни учения"}
{"url": "https://offnews.bg/ikonomika/bitkojnat-istinskata-prichina-za-uspeha-670527.html", "text": "Експлозивното поскъпване на криптовалутата може да се обясни само с откриването на невероятно обещаващ източник на богатства. Или с надуването на балон.Биткойнът вече струва над 10 000 долара () 10 пъти повече, отколкото в началото на годината! Един такъв експлозивен скок може да се обясни само с откриването на невероятно обещаващ източник на богатства. Или с надуването на балон, от типа на балона с луковиците на лалета през 16-и век, акциите на компаниите от Мисисипи през 18-и и безразсъдния ентусиазъм за всичко, свързано с интернет, в края на 20-и.Първият мотив априори е изключен. Биткойнът, тази децентрализирана електронна валута, която циркулира в информационните мрежи, съществува от близо едно десетилетие. Никакъв голям пробив тази година не би оправдал един такъв стремителен растеж на цената. Вторият мотив би трябвало да е верният: биткойнът е ужасен балон, който ще се спука някой ден като всички други.Пет причиниИма въпреки това поне пет причини за това експлозивно поскъпване. Първата е привлекателността на новото. Не тази, която се появява при създаването на един продукт, а онази, която се развива след няколко години разпространение и прилича на своеобразен първи падеж. Подобно забавяне вече е ставало факт с интернет стойностите през 90-те години на 20-и век или с акциите на железопътните компании през 19-и.Втората причина е примамката на печалбата. При условие че на финансовите пазари облигациите не носят на практика никаква възвръщаемост и акциите изглеждат вече доста скъпи, много инвеститори и спестители логично изпитват желание да вложат малка част от своите пари в инвестиции, които ги карат да мечтаят.Третата причина, която се появи тази година, е успехът на т.нар. първоначални предлагания на валута (ICO) - тези набирания на капитали, при които акции от нов вид, дигитални жетони, са продавани в криптовалути като биткойна или етериума.Оттук следва и четвъртата причина: много силното търсене при една много тясна база на предлагане, по-малко от 200 милиарда долара - под една четвърт от стойността на Apple или паричната маса на една малка страна.Петата причина е от друго естество и не може да се измери: това е интензивното прибягване до биткойна при операции за измами или пране на пари.Зад тези причини обаче може би има шеста, по-дълбока. Това я възникването на един нов паричен ред, радикално различен от сегашния, установен преди хилядолетия. Сеченето на монети винаги е било отличителна черта на властта. През последните три века тази власт бе централизирана от държавите, които я повериха в ново време на централните банки.Дигиталното общество, в което навлизаме, обаче е организирано по много различен начин. Въпреки че имат незаменима роля, на държавите ще им е трудно да се съпротивляват на промените - вече виждаме това с повишаването на данъците, което дигиталните гиганти избягват някак твърде лесно. Конкуриращи се дигитални валути, с много видоизменена употреба, представляват несъмнено логичен компонент на този нов ред.Централните банки ще могат, разбира се, да емитират свои собствени електронни валути. Те обаче загубиха част от авторитета си през последните години, с неконвенционални политики, генерирайки огромни парични маси, за да се борят с последиците от световната финансова криза. Успехът на биткойна може би отразява, подобно на подема на цените на недвижимите имоти, едно бягство от парите на 21-и век. ", "date": "2017.12.04", "title": "Биткойнът - истинската причина за успеха"}
{"url": "https://offnews.bg/ikonomika/vlastta-izlagala-za-doklada-na-ban-za-belene-toj-veshtae-100-proval-670525.html", "text": "Учените от БАН са излезли с категоричен извод, че проекта за АЕЦ „Белене“ е икономически и финансово нецелесъобразен. Това показва междинната версия на доклада, предадена на Министерството на енергетиката и БЕХ в края на септември.Два месеца по-късно на пресконференция в присъствието на министър Теменужка Петкова бяха представени диаметрално противоположни изводи, а самият текст на проучването бе засекретен. Бе съобщено, чеВ междинния доклад, който се появи преди ден на платформата за анонимно споделяне Balkanleaks, обаче е записано, че АЕЦ Белене не е изгодна при нито един от 90-те проиграни варианта, включително и при много високи международни цени на електроенергията през следващите години.Приложен е и интерактивен модел в MS Excel файл с 18 таблици и алгоритъм за автоматично обновяване на резултатите. Така всеки може да тества варианти на прогнозни цени на вътрешния и регионалния пазари и варианти на натоварване на мощностите. Този модел е бил готов още през юни 2017, сочат метаданните от файла. Файлът е променян последно от потребител с име „beh“ на 18 септ. 2017, съобщава сайтът \"Биволъ\", който пръв публикува информацията за документа.Сметките за данъкоплатеца не излизат при нито една от комбинациите, категорични са учените от БАН, изготвили предварителния доклад.Разработените финансови анализи обхващат богат спектър от възможни варианти, както за финансиране на изграждането на проекта, така и за неговата експлоатация по време на целия му жизнен цикъл. Използвани са 6 варианта на участие в капитала на проектната компания за изграждане на централата и финансиране на проекта, 5 варианта на прогнозни цени на вътрешния и регионалния пазар, където централата може да продава произведената от нея електрическа енергия, и 2 варианта на натоварване на мощностите. „Кръстосването“ на всички тези варианти води до общо 90 комбинации.При нито една от тези 90 комбинации проектът не е финансово жизнеспособен. Това се случва и при най-високи цени, пълно натоварване и различно съотношение между собствен и привлечен капитал. Нетните парични потоци на проекта са отрицателни, а вътрешната му норма на възвръщаемост е под дисконтовата норма.Според \"Биволъ\" след като БЕХ и енергийното министерство са проучили внимателно междинната версия на доклада, те са оказали натиск на екипа по проекта да въведе значителни промени и по тази причина проектът е бил удължен с два месеца.Това твърдение е на анонимното лице, изпратило документите.", "date": "2017.12.04", "title": "Властта излъгала за доклада на БАН за Белене. Той вещае 100% провал"}
{"url": "https://offnews.bg/tenis/grigor-dimitrov-kasa-s-agentciata-na-federer-670524.html", "text": "Най-добрият ни тенисист Григор Димитров в бъдеще няма да бъде представляван от мениджърската агенция на Роджър Федерер - Team8. Договорът на третия в световната ранглиста с базираната в Кливланд, щата Охайо компания изтича на 31 декември и няма да бъде подновен.Team8 бе създадена в края на 2013 година от рекордьора по титли от Големия шлем и неговия дългогодишен агент Тони Годсик с идеята да привлекат едни от най-добрите спортисти от целия свят.Първият им клиент бе Хуан Мартин дел Потро, а Димитров се присъедини от 1 януари 2014 година.В бъдеще кариерата на шампиона от Финалите на АТР в Лондон от маркетингова гледна точка отново ще бъде управлявана от дългогодишния му мениджър Георги Стоименов, с когото тенисистът ни работи от началото на професионалната си кариера.Междувременно българинът се появи в Лондон за среща с приятелката си Никол Шерцингер. Двамата вечеряха в ресторант, известен със средиземноморската си кухня и бяха нащракани от папараците. Димитров изуми със странна качулка, докато Никол беше с елегантна рокля на дизайнера Франческо Сконямилино.", "date": "2017.12.04", "title": "Григор Димитров къса с агенцията на Федерер"}
{"url": "https://offnews.bg/obshtestvo/20-000-semejstva-poveche-shte-poluchavat-semejni-dobavki-670522.html", "text": "Около 20 000 семейства повече ще получават семейни надбавки за деца от 1 януари заради променените правила, изчисли социалният министър Бисер Петков.В сутрешния блок на БНТ той припомни, че от следващата година добавките ще се полагат и ако доходът на член от семейството в между 400-500 лв. В тези случаи ще получава 80% от пълната сума.За семейства с едно дете добавката е увеличена от 37 на 40 лева, с две деца от 85 на 90 лева. Той каза, че не са увеличени с по-голяма сума, защото сумата в бюджета на министерството за тази програма не е променена.Логиката е, че четиричленни семейства с двамата родители със заплата до около средната също ще имат право на семейно подпомагане.БВП расте изпреварващо спрямо разходите на бюджета за социалните политики. Има изпреварващ ръст на приходите над разходите, което е положително от гледна точка на финансово стабилизиране на осигурителната система, добави Петков.Социалният министър коментира, че осигурителната система става малко по-автономна, което е целта на нейното обособяване в самостоятелен фонд. По думите му бюджетът на държавното обществено осигуряване намира един баланс между финансово стабилзиране на системата и повишаване на адекватността на основни социално-осигурителните плащания.Относно правото на инспекцията по труда да обяви в несъстоятелност на фирма, която не изплаща няколко заплати на повече от 30% от работещите, той коментира, че не е сериозно да се смята, че инспекцията по труда ще може от първия ден след обнародване да предяви иск за производство по несъстоятелност, защото е необходима промяна в устройствения правилник. ", "date": "2017.12.04", "title": "20 000 семейства повече ще получават семейни добавки"}
{"url": "https://offnews.bg/112/lekarite-spasiha-zhivota-na-postradalia-do-televizionnata-kula-670532.html", "text": "Лекарите в столичната болница \"Света Анна\" са успели да стабилизират състоянието на тежко пострадалия шофьор, който в петък се блъсна с автомобила си в мантинела до Телевизионната кула. Животът на 33-годишния мъж вече е вън от опасност. Пациентът вече е с нормална хемодинамика и е без дихателна недостатъчност. В петък той бе приет в болницата в много тежко състояние, със счупена гръдна кост, травма на белия дроб, коремна травма и хематом на черния дроб.", "date": "2017.12.04", "title": "Лекарите спасиха живота на пострадалия до Телевизионната кула"}
{"url": "https://offnews.bg/politika/elektronnoto-glasuvane-triabva-da-se-otlozhi-zaradi-sigurnostta-smiat-670530.html", "text": "Изборният експерт проф. Михаил Константинов препоръчва да се забави въвеждането на дистанционно електронно гласуване заради рискове със сигурността.В интервю БНР той обясни, че не става въпрос за буквално връщане назад, а за много внимателно обмисляне на рисковете.Той посочи, че не вижда смисъл да се променя избирателната система от пропорционална към мажоритарна, но настоящата система може да се подсили с мажоритарни елементи, за да отговори на очакванията на избирателите.\"Българската избирателна система е от типа, който се използва в 20 държави от общо 28 в момента в ЕС, така че тя отговаря на преобладаващия тип избирателна система, добави проф. Константинов. Освен това в ЕС има две мажоритарни системи, а една от тях скоро няма да е член на ЕС – Великобритания. Ще остане само Франция, която е мажоритарна. Шест държави имат смесена система. В този смисъл българската система не е изключение, тя е правилна за ЕС, но така или иначебългарите искат промяна и на тях действително трябва да има бъде отговорено позитивно и да се въведе един сериозен мажоритарен елемент в системата, който да включва отговорност на избраните народни представители пред техните избиратели. Ако се използва подходящо, преференциалното гласуване си е много хубав механизъм. Ние успяхме да дадем своя принос в практиката на преференциалното гласуване\", коментира професорът.На 11 и 12 декември ще се състои експериментално електронно гласуване у нас.", "date": "2017.12.04", "title": "Електронното гласуване трябва да се отложи заради сигурността, смята М. Константинов"}
{"url": "https://offnews.bg/politika/pravitelstvoto-niama-da-vrashta-imoti-na-simeon-670528.html", "text": "Правителството няма отношение към връщането на наследствени имоти на Симеон Сакскобургготски. Това сочи заключението на работна група, която беше . Държавата и адвокатите на царската фамилия, които са участвали в работата на групата, са заключили, че изпълнителната власт не може да се намеси по тези казуси. Въпросът остава висящ, докато по текущите дела за т.нар. \"царски имоти\" няма произнасяне от съда. В същото време има действащ мораториум, приет през декември 2009 година от 44 Народно събрание, който ще действа до момента на приемането на специално законодателство, уреждащо връщането на имотите.Поредното повдигане на темата за наследствените имоти на царете Фердинанд и Борис III е станало с писмо от октомври на Сакскобургготски до премиера Бойко Борисов, председателя на парламента по това време  и обудсмана Мая Манолова.  Правосъдният министър Цецка Цачева обясни, че има заведени три жалби в Европейския съд за правата на човека (ЕСПЧ) в Страсбург от наследниците на Борис Трети, които към този момент \"не са комуникирани\" и в правосъдното министерство няма информация по хода им. Цачева направи аналогия с решение на делото на ЕСПЧ по случая с т. нар. Синя къща в Пловдив, по който държавата е била осъдена от наследниците.\"Категоричното заключение е, че изпълнителната власт не може да предприеме никакви действия по тази посока, тъй като висящите дела са в компетентността на съдебната власт. Няма правно и юридическо основание за намесата на изпълнителната власт към този момент\", коментира правосъдният министър.Цачева обясни, че до момента не е гласуван специален закон за царските имоти, тъй като продължава да има висящи дела и съдът трябва да даде отговор за собствеността на имотите. Едното дело в Страсбург е заведено в ЕСПЧ от Сакскобургготски през 2010 г., след като през декември 2009 г. парламентът прие мораториум върху правото му да се разпорежда със земи и имоти, върнати на него и сестра му като наследници на бившите царе.Без решение на първа инстанция са споровете за \"Врана\" и за 16 500 дка гори в Рила. На три инстанции държавата спечели делата за \"Кричим\", Ситняково\" и \"Саръгъол\". На две инстанции МРРБ спечели делата за \"Царска Бистрица\" и бившето стопанство на УБО край Врана.", "date": "2017.12.04", "title": "Правителството няма да връща имоти на Симеон"}
{"url": "https://offnews.bg/sviat/10-arestuvani-za-ubijstvoto-na-maltijskata-zhurnalistka-dafne-karuana-670529.html", "text": "Десет души са били арестувани за убийството на малтийската журналистка Дафне Каруана Галиция, предаде Би Би Си.. 30-ина минути преди смъртта на 53-годишната журналистка, съпруга и майка в блога ѝ излиза последната ѝ публикация, в която тя обвинява в корупция началника на премиера. Журналистката се включва и в международното журналистическо разследване \"Досиетата от Панама\", като разкрива връзки на страната си с офшорните данъчни убежища.След убийството семейството на Галиция обвини правителството, което, от своя страна, предложи 1 млн. евро награда за информация за убиеца.  . Включиха се и експерти от ФБР.Всички арестувани днес са малтийци, повечето са криминално проявени. Към момента не се дава повече информация за тях.Премиерът Джоузеф Мускат съобщи, че полицейски операции текат в град Марса, както и в районите на Буджиба и Зебуг.", "date": "2017.12.04", "title": "10 арестувани за убийството на малтийската журналистка Дафне Каруана Галиция"}
{"url": "https://offnews.bg/politika/mo-shte-reshava-problema-s-nezakonno-nastaneni-vav-vedomstveni-apartam-670556.html", "text": "Министерството на отбраната предприема активни действия за справедливо решаване на наследения проблем с незаконното обитаване на ведомствени имоти, съобщиха от пресцентъра на ведомството.В 22 области, в 78 населени места министерството разполага с 2591 апартамента, ателиета и гаражи, от които близо 700 са в София и София област. Повечето служебни имоти се ползват законно от военнослужещи и цивилни служители на Министерството на отбраната и Българската армия. Близо 200, обаче, са ведомствените жилища, ателиета и гаражи на територията на цялата страна, които от години се обитават неправомерно от лица, загубили правното основание за това.В същото време е налице остър недостиг на служебни жилища, поради което 4 100 военнослужещи и цивилни служители на Министерството на отбраната и Българската армия са картотекирани като безквартирни, а някои от тях са със специфични нужди поради хронично болни деца. На тези, които са наели частни квартири, всеки месец се изплащат компенсации от бюджета на Министерството на отбраната.Както е известно, законодателят императивно е задължил Министерството на отбраната да предприеме действия за ефективно административно придобиване на обитаваните в разрез със закона ведомствени жилища /чл. 80а от Закона за държавната собственост и във връзка с чл. 226 б от Закона за отбраната и въоръжените сили на Република България/.С оглед на високата социална чувствителност на този въпрос и паралелно с изпълнението на закона, министърът на отбраната Красимир Каракачанов е разпоредил на изпълнителния директор на Изпълнителната агенция „Военни клубове и военно-почивно дело“ Валери Стоянов да разгледа всеки случай поотделно и да предложи конкретни варианти за най-тежките случаи сред тях.", "date": "2017.12.04", "title": "МО ще решава проблема с незаконно настанени във ведомствени апартаменти"}
{"url": "https://offnews.bg/obshtestvo/chast-ot-tcentara-na-sofia-ostava-bez-voda-za-12-chasa-dnes-670509.html", "text": "За спиране на водата в центъра и на още няколко места в София днес предупреди \"Софийска вода\".Заради подмяна на спирателни кранове на бул. \"Христо Ботев\" няма да има вода в продължение на 12 часа (от 9 до 21 ч.) по бул. „Христо Ботев“ от ул. „Алабин“ до бул. „Александър Стамболийски“, района между бул. „Александър Стамболийски“ , ул. „Братя Миладинови“, ул. „Позитано“ и бул. „Христо Ботев“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ъгъла на бул. „Александър Стамболийски“ и „Христо Ботев“.Реконструкция на уличен водопровод на ул. „Стефан Стамболов“ в село Бистрица ще наложи спиране на водата също за 12 часа - от 9 до 21, на ул. „Стефан Стамболов“, ул. „Просвета“, ул. „Бреза“, ул. „Никола Крушкин – Чолака“ и Цонкова махала.Ако работите продължат повече от 12 часа, ще бъде осигурена водоноска на ъгъла на ул. „Никола Крушкин – Чолака“ и ул. „Стефан Стамболов“.Във връзка с диагностика на уличен водопровод на ул. „Плиска“ , кв. „Вердикал“ , се налага спиране на водоподаването от 10 до 16:30 часа по ул. „Ручей“ от ул. „Варна“ до края на улицата, ул. „Плиска“При продължителност на строително-ремонтните дейности над 12 часа „Софийска вода” ще осигури водоноска на ъгъла на ул. „Ручей“ и ул. „Бряст“.В село Кокаляне също няма да има вода - по ул. ул. „Орниче“ и ул. „Слатин дол“ от №4 до №30. Тя ще бъде спряна от 10 до 17:30 заради реконструкция на уличен водопровод на ул. „Слатин дол“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Орниче“ ъгъла с ул. „Слатин дол“.", "date": "2017.12.04", "title": "Част от центъра на София остава без вода за 12 часа днес"}
{"url": "https://offnews.bg/politika/makron-posreshtna-radev-v-elisejskia-dvoretc-670569.html", "text": "Президентът Румен Радев се срещна с френския си колега Еманюел Макрон в Париж. Радев обяви след срещата, че според него е изключително важно страни като България да участват пълноценно в интеграционните процеси на европейската отбрана.Той допълни, че страната ни споделя поставянето на отбраната като приоритет и виждането, че тази отбрана изисква силна европейска обединена отбранителна индустрия, като в това отношение България има голям потенциал в областта на производството и научните изследвания.Радев поиска по-голямо инвестиционно присъствие на Франция в България. Утре той ще се срещне с представители на бизнеса във Франция. Президентът благодати за подкрепата за кохезионната политика и коментира, че тя не е просто трансфер на средства, а нещо много важно за единството на Европа, но за ефективна кохезионна политика трябва да има реални мерки за борба с корупцията. Освен това тя би облекчила икономическата имиграция в по-богатите държави и демографската криза в по-бедните държави.Румен Радев засегна и въпроса за предстоящото европредседателство, като посочи, че една от основните ни задачи ще е да се предприемат ефективни мерки не само за охрана на нашите външни граници, но и за механизмите, които да се справят с мигрантската криза.В това отношение приемането ни в Шенген е важен фактор за допринасяне за повишаване на сигурността в Европа, защото сигурността на всеки европейски гражданин започва от сигурността на външните граници, а България е такава граница, заяви Радев.Българският президент изрази подкрепа за френските виждания за реформи и за усъвършенстване на европейското образование и общите усилия за изграждане на единна силна европейска наука. Затова оценяваме вашия подход и във връзка с предложението за създаване на европейски университети, коментира Радев, цитиран от БТА.Той благодари за подкрепата за някои важни направления като това да основем в България клон на Националното училище за администрация за района на Югоизточна Европа, което ще спомогне за изграждането на нови лидери, както и за създаване на международен институт за устойчиво развитие с научен център, който ще бъде с участието на останалите балкански държави.За мен интеграцията на Западните Балкани изисква всеобхватен подход, не само социална политика, не само правосъдна реформа и транспортна енергийна и дигитална свързаност, а общо развитие на образование и наука, каза още държавния глава. Френският президент Еманюел Макрон оцени високо доброто сътрудничество с България. Той очерта три основни области, в които искаме да развием двустранните си отношения - отбраната, икономическото сътрудничество и увеличаване на инвестициите в двете посоки, както и образованието. Макрон определи страната ни като важен партньор.Ще подкрепяме България по време на нейното председателство на Съвета на ЕС, заяви още френският президент.", "date": "2017.12.04", "title": "Макрон посрещна Радев в Елисейския дворец"}
{"url": "https://offnews.bg/zimni/krasi-anev-ne-strelial-dobre-zaradi-koniunktivit-670514.html", "text": "Най-добре представилият се български биатлонист през миналия сезон за Световната купа - Красимир Анев, се оттегли и не участва във второто състезание от новия сезон - спринта на 10 км в Остерсунд (Шв).Оказа се, че 30-годишният самоковец има проблем с конюнктивит на дясното око и това му пречи да се прицелва добре при стрелбата с пушка, информира \"Сега\".Анев участва в първия старт - на 20 км индивидуално, като допусна нетипичните за него 5 грешки от 20 изстрела и се нареди едва 54-ти. Той обаче ще бъде в отбора за стартовете от II кръг за СК - в Хохфилцен (Ав) в края на седмицата.Междувременно носителят на Световната купа Мартен Фуркад спечели преследването на 12.5 километра за мъже от Световната купа по биатлон в шведския зимен център Йостерсунд.Фуркад постигна първа победа за сезона и 64-и индивидуален успех в кариерата си. Французинът измина дистанцията за 30:12.2 минути, след като пропусна само една мишена в четирите си стрелби. Той беше безапелационен и още на средата на надпреварата имаше преднина от повече от 40 секунди. Втори на 40.8 секунди с две грешки в стрелбата остана Яков Фак (Словения).Куентен Фийон Мейе (Франция) финишира трети на 42.1 секунди също с две пропуснати мишени.В класирането за Световната купа след три старта води Мартен Фуркад със 162 точки, пред Куентен Фийон Мейе със 131 точки и Йоханес Тингес Бьо (Норвегия) със 118 точки.Стартовете от Световната купа по биатлон продължават следващата седмица в Хохфилцен (Австрия).", "date": "2017.12.04", "title": "Краси Анев не стрелял добре заради конюнктивит"}
{"url": "https://offnews.bg/politika/diankov-dokato-se-postroiat-magistralite-horata-shte-si-otidat-ot-ba-670520.html", "text": "България е в почти библейски цикъл - там се казва за 7 лоши години, последвани от 7 добри. Е, ние сме в началото на един цикъл от 7 добри години. Но трябва да го използваме. Това заяви бившият фенансов министър Симеон Дянков по Нова тв. Той коментира и темата с \"царските имоти\":  заяви Дянков. В бюджет 2018 са предвидени допълнителни 400 млн. лв. в сравнение с миналата година. Всяка година продължават да се наливат пари и някак си системата ги усвоява, но здравеопазването не се подобрява, каза още Дянков. София и Пловдив дърпат работници от цялата страна. Но не съм оптимист за политиките за Северна България плюс области като Смолян и Кърджали. Аз препоръчвам да се гледат статистиките откъде излизат хората. Разград е областта, откъдето за третото тримесечие на годината най-много хора заминават от България. Нататък следват Враца, Видин, моят град - Ловеч. Като се стигне до един етап, в който няма да има достатъчно хора, каквото и да правиш тогава, каквито и магистрали да строиш, няма значение, обясни Дянков.По думите му в Северна България икономиката липсва. ", "date": "2017.12.04", "title": "Дянков: Докато се построят магистралите, хората ще си отидат от България"}
{"url": "https://offnews.bg/obshtestvo/v-iuzu-pokazaha-parvata-balgarska-istoria-vek-po-stara-ot-tazi-na-pai-670565.html", "text": "Днес в Югозападния университет \"Неофит Рилски\" за първи път бе представено ксерокопие на целия намерен ръкопис на Петър Богдан - \"За древността на бащината земя и българските дела\".Смята се, че Софийският католически архиепископ Петър Богдан Бакшич е завършил своя трактат върху българската история през 1668 г., a той е отпечатан във Венеция след 1674 г. Това е век по-рано от „История славянобългарска“ - Паисий Хилендарски я пише в Хилендарския манастир и в Зографския манастир в периода 1760–1762 г.бе представен днес от проф. Лилия Илиева.Трудът е написан на латински език, поместен е в 200 страници, разпределени в 70 глави.Петър Богдан използва основни текстове на европейската наука и се позовава на Цезар Бароний и Мавро Орбини.\"Мислех, че откритието и публикуването на този стар текст е чисто научен въпрос. Оказа се, че има и много голям обществен интерес\", заяви проф. Илиева, цитирана от пресслужбата на Югозападния университет.Тя определи намирането на този труд като находка и отбеляза, че е стигнала до него, работейки по проект \"Гутенберговата революция и българите\", финансиран от Фонд \"Научни изследвания\".\"Целта на нашето изследване беше разкриването на някои български първопечатни книги, сред които се появява и Историята от Петър Богдан\", каза проф. Лилия Илиева.Според нея целта на автора е била да представи пред Европа българите по начин, който ще се приеме добре от европейците. Затова и той е показал себе си като културен човек, който познава римската старина. Той е показал, че българите се вписват в европейската християнска рамка. Петър Богдан се цели към висшите политически кръгове в Европа, пред които очертава географските граници на българите, очертава границите спрямо старите римски провинции, като подчертава, че това са български земи. Той е написал този труд за европейския читател, както и за българския интелектуален елит през XVII век.", "date": "2017.12.04", "title": "В ЮЗУ показаха първата българска история, век по-стара от тази на Паисий"}
{"url": "https://offnews.bg/ikonomika/postaviha-korpusa-na-reaktora-na-vtori-energoblok-na-belaruskata-aetc-670533.html", "text": "Корпусът на реактора на Втори енергоблок на Беларуската АЕЦ (генерален проектант и основен изпълнител – Групата компании ASE) бе поставен в проектно положение, съобщиха от руския ядрен концерн.Това е едно от ключовите събития в етапа по изграждане на енергоблока и отправна точка за началото на монтажа на основното оборудване на първи контур.Поставянето се осъществи на два етапа. Отначало корпусът на реактора с общо тегло повече от 330 тона, дължина 11 метра и диаметър 4,5 метра бе повдигнат на транспортен портал и на специална вагонетка по релси бе преместен в херметичната зона. После, с помощта на полярен кран, корпусът бе повдигнат в централата зала на реакторното отделение и поставен на опорния пръстен в шахтата на реактора.На строителната площадка на централата също бе доставен и транспортният шлюз за Втори енергоблок. Транспортният шлюз е част от оборудването с дълъг цикъл на изработване и е един от основните крупногабаритни и тежки конструкции на реакторното отделение. Той представлява 14-метрова цилиндрична камера с диаметър над 9 метра, която херметично се затваря от двете страни. Вратите на шлюза се отварят по ред, като осигуряват херметичността на реакторното отделение. В периода на експлоатация на енергоблока транспортният шлюз е елемент на херметичното ограждение и е предназначен за транспортиране на контейнери с отработено ядрено гориво, чохли със свежо гориво и транспортно-технологично оборудване, необходимо за експлоатацията и обслужването на реактора.Реакторът ВВЕР-1200 е оборудване от ново поколение с висока производителност, трайност и безопасност. Днес това е най-мощният реактор в Русия. А срокът на експлоатация на оборудването е 60 години.Проектът за АЕЦ с ВВЕР-1200, по който се изгражда Беларуската АЕЦ, е един от най-съвременните в света и е от поколение „3 плюс“, като съответства на всички международни норми и изисквания на МААЕ. Главната особеност на проекта е комбинираното използване на активни и пасивни системи за безопасност. Използваните в проекта решения напълно отговарят на постфукушимските изисквания за надеждността на АЕЦ.", "date": "2017.12.04", "title": "Поставиха корпуса на реактора на Втори енергоблок на Беларуската АЕЦ"}
