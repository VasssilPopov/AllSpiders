{"url": "https://offnews.bg/futbol/germania-otpadna-ot-mondial-2018-683392.html", "text": "Световният шампион Германия отпадна от световното първенство. Бундестимът загуби с 0:2 срещата си с Южна Корея в двубой от Група F. Taка футболистите на селекционера Йоахим Льов остана на последното място в таблицата, след като бе изпреварен и от азиатците. В другата среща пък Швеция победи с 3:0 Мексико и зае първото място. Второто остана за \"ацтеките\". Двата тима са с по 6 точки, но скандинавците са с по-добра голова разлика.Първото полувреме между Германия и Южна Корея бе много скучно. Двата тима почти не организираха атаки, а Бундестима по никакъв начин не показа, че желае победата.Играчите на Йоаким Льов се втурнаха в атака в началото на втората част, но и това не помогна. Така в 92-ата минута Южна Корея вкара гол, който първоначално бе отменен заради засада. Последва намеса на ВАР. Реферът разгледа положението и отсъди гол за Южна Корея, който е дело на Йон-Гвон Ким!В 96-ата минута дори вратарят Мануел Нойер се беше включил в атака, а от това се възползваха азиатците. Топката бе изритана към полето на Германия, където Хьон-Мин Сон се озова сам на опразнената врата и вкара за крайното 2:0, което прати Йозил и компания обратно към родината.Шведите пък доминираха през цялото време на срещата с южноамериканците и заслужено стигнаха до победата с голове на Лудвиг Аугустинсон Капитанът Андреас Гранквист. Едно попадение добави и Едсон Алварес, който си отбоеляза автогол.", "date": "2018.06.27", "title": "Германия отпадна от Мондиал 2018"}
{"url": "https://offnews.bg/futbol/brazilia-i-shvejtcaria-poeha-kam-1-8-finalite-683399.html", "text": "Бразилия и Швейцария продължават към 1/8-финалите на световното първенство. \"Селесао\" победи с 2:0 Сърбия, а  в мач от Група Е, игран на стадион \"Спартак\" в Москва.Паулиньо вкара първото попадение в срещата в 36-ата минута и по този начин даде аванс на родината си, а в 67-ата минута Тиаго Силва оформи крайния резултат.Швейцарците пък направиха равенство 2:2 срещу Коста Рика. Първо Блерим Джемайли вкара за Швейцария в 31-вата минута, но в 56-ата Кендъл Уостън изравни.Две минути преди края Йосип Дръмич реализира за 2:1, но в добавеното време Ян Зомер си отбеляза автогол, след като битата от Брайън Руис дузпа срещна гредата, а топката се отби в тялото на вратаря и влезе.\"Кръстоносците\" записаха равенство с Бразилия и победиха Сърбия и за да подсигурят мястото си на осминафиналите трябваше задължително да \"вземат нещо\" от днешния си съперник.Така бразилците ги чака сблъсък с Мексико, а Швейцария ще се изправи срещу Швеция.", "date": "2018.06.27", "title": "Бразилия и Швейцария поеха към 1/8-финалите"}
{"url": "https://offnews.bg/politika/kraj-na-evropredsedatelstvoto-ni-avstria-e-na-hod-683393.html", "text": "Като миг отминаха тези 180 дни, в които България имаше честта да председателства Съвета на ЕС. Днес можем да кажем – мисията ни беше изпълнена успешно! Благодаря, България! Пожелавам успех на Австрия! Ще продължаваме да работим заедно.С тези думи министър Лиляна Павлова се обърна към гостите на официалното закриване на Българското председателство на Съвета на ЕС в Зала 1 на НДК.Приветствие към гостите поднесоха също министърът на културата Боил Банов и държавният секретар във Федералното министерство на вътрешните работи на Австрия Каролине Едщадлер.За заключителния концерт тази вечер в Дома на Българското председателство пристигнаха министри, народни представители, дипломати, представители на вероизповеданията.С концерта под звуците на известния австрийски композитор Густав Малер и под ръководството на гениалния маестро Емил Табаков, с участието на над 400 български и австрийски изпълнители на така наречената „Симфония на хилядата“, тази вечер символично предаваме Българското председателството на Австрия, каза Павлова.Тя също така подчерта, че в продължение на 6 месеца българската реч \"звучеше тук, в България, в София, в дома на Българското председателство.\"Звучеше и в Брюксел. Българската реч е нашият капитал, с който се гордеем. С българската азбука допринасяме за културното многообразие на Европа, заяви Павлова.По-рано днес, по време на отчетната дискусия по повод края на шестте месеца, през които България ръководи работата на Съвета на ЕС, Павлова представи следните данни: по време на Председателството проведохме 284 събития, 35 000 делегати посетиха страната. 2000 души се грижиха за сигурността и логистиката. 1550 експерти ръководиха заседанията у нас и в Брюксел.Близо 4 000 чуждестранни медии отразяваха дейността на Българското председателство и изпращаха кореспонденти за различните събития.", "date": "2018.06.27", "title": "Край на Европредседателството ни. Австрия е на ход"}
{"url": "https://offnews.bg/sviat/putin-i-tramp-se-dogovoriha-da-se-sreshtnat-prez-iuli-683400.html", "text": "Москва и Вашингтон са се споразумели скоро да се състои среща между президентите Владимир Путин и Доналд Тръмп.Новината беше съобщена, след като Путин разговаря днес в Кремъл със съветника на Белия дом за национална сигурност Джон Болтън. Същевременно Тръмп заяви пред журналисти, че може да се види с Путин в Хелзинки - след срещата на НАТО в Брюксел на 11-12 юли.Американският президент иска да обсъди с руския си колега войната в Сирия и обстановката в Украйна.Външнополитическият съветник в Кремъл Юрий Ушаков коментира пред руски медии, че срещата между Путин и Тръмп ще бъде \"най-важното международно събитие през това лято\".Ушаков разкри, че на днешната среща в Кремъл между Джон Болтън и руския президент за кратко е била засегната темата за евентуалната руска намеса в изборния процес в САЩ, като Путин е отрекъл наличието на такава намеса.", "date": "2018.06.27", "title": "Путин и Тръмп се договориха да се срещнат през юли"}
{"url": "https://offnews.bg/sviat/v-iaponia-trol-ubi-blogar-kojto-go-razoblichi-onlajn-683395.html", "text": "Популярният японски блогър Кенитиро Окамото - Hagex е убит в град Фукуока след негова лекция на конференция за интернет тролинга.Убийството е станало в неделя, 24 май, в тоалетната до конферентната зала, където 41-годишният Кенитиро Окамото отишъл след лекцията. Убиецът е атакувал блогъра с нож и е избягал с велосипед. В понеделник се е предал в полицията, съобщава вестник \"Асахи Симбун\". Убиецът се казва Хидемицу Мацумото, 42-годишен, безработен. Той не е познавал лично Hagex, но истински го мразел онлайн.Hagex стана популярен в Япония със своя блог, в който посочва конкретни примери на тролинг и вербална агресия в нета. Често в публикациите си цитираше и заплахите, които сам получава.Разобличи в тролинг и собствения си убиец Мацумото, който често сменял псевдонимите си, за да заблуждава, че не един, а много хора нападат онлайн Hagex.До убийството Кенитиро Окамото - Hagex беше известен единствено с псевдонима си. Дори и на самата конференция в неделя се е представил само като Hagex. Страхувал се, както става ясно - съвсем основателно, за своя живот.Блогът не бил основното му препитание, работил е като високопоставен експерт по киберсигурност.", "date": "2018.06.27", "title": "В Япония трол уби блогър, който го разобличи онлайн"}
{"url": "https://offnews.bg/zvezdi/pochina-dzho-dzheksan-bashtata-na-majkal-dzheksan-683394.html", "text": "Джо Джексън, патриархът на семейство Джексън и баща на Майкъл Джексън, почина на 89-годишна възраст.Oснователят на легендарната група \"Джексън файв\" е починал днес в болница в Лос Анджелис.  Той бе хоспитализиран този месец с диагноза рак на панкреаса в краен стадий.Виждал съм повече слънчеви залези, отколкото ми остава да видя. Щом дойде време, слънцето изгрява. Щом дойде време, слънцето залязва, дори и да не искаш, написа миналата неделя в личния си twitter профил Джо Джексън. Посланието му беше придружено от снимка, на която се вижда как съзерцава залеза.", "date": "2018.06.27", "title": "Почина Джо Джексън - бащата на Майкъл Джексън"}
{"url": "https://offnews.bg/politika/ediniat-ot-bratia-dinevi-poluchava-orden-stara-planina-683383.html", "text": "Правителството предлага на президента да удостои с орден „Стара планина“ – първа степен, о. р. полковник Йордан Динев за заслугите му за запазване и популяризиране на най-добрите традиции на Българската армия и Българската православна църква, съобщиха от правителствената пресслужба. Мотивите за искането са, че офицерът от резерва Йордан Динев подпомага изграждането на монументи, паметни плочи и барелефи, посветени на българската бойна слава и на воинската чест. Допринася за изграждането на четири православни храма, помага на десетки църкви, превърнали се в действени духовни средища.За тази негова дейност о. р. полковник Йордан Динев е награждаван от Министерство на отбраната с различни отличия.Йордан и Динко Диневи станаха популярни около хотелиерския и яхтения бизнес, а също и с участието си в местната политика чрез една от т. нар. „бизнес партии” – МОРЕ, припомня bTV. През 2010 г. прокуратурата започна разследване на сделка, с която фирмата на Диневи „Венид Яхт” се оказа собственост първо на техен съдружник, а след това – на безимотен мъж.", "date": "2018.06.27", "title": "Единият от братя Диневи получава орден Стара планина"}
{"url": "https://offnews.bg/ikonomika/giolat-v-belene-pak-stana-obekt-s-natcionalno-znachenie-683379.html", "text": "Стъпките по рестарта на проекта за АЕЦ \"Белене\" продължават. Днес правителството на Бойко Борисов, който доскоро определяше Втората атомна като \"гьол\", реши че това вече е обект от национално значение и възложи на министъра на енергетиката да възобнови дейностите по търсене на възможност за изграждане на централата.Поредната Бойкоборисова еволюция по проекта стана факт с отмяната на Решение №250 от 2012 г., с което първото правителство на същия премиер бе отменило статута на Белене като важен обект за държавата.Освен това от кабинета са възложили на министъра на енергетиката Теменужка Петкова да възобнови действията по търсене на възможности за изграждане на АЕЦ „Белене“ съвместно със стратегически инвеститор, на пазарен принцип (без договори за задължително изкупуване на енергията, без преференциални цени, без договори за разлика, без корпоративни гаранции и/или други непазарни механизми за гарантиране на инвестицията) и без предоставяне на държавна гаранция, чрез отделяне на активите и пасивите за проекта в отделно проектно дружество. От Петкова се очаква и да организира, координира и контролира провеждането на преговори с потенциални инвеститори и производители на оборудване.", "date": "2018.06.27", "title": "Гьолът в Белене пак стана обект с национално значение"}
{"url": "https://offnews.bg/politika/dva-vertoleta-cougar-shte-badat-dooborudvani-za-gasene-na-gorski-pozha-683380.html", "text": "Правителството одобри допълнителни разходи в размер 310 000 лв. по бюджета на Министерството на отбраната за 2018 г.Средствата са необходими за привеждане на два броя вертолети “Cougar” AS-532-AL в готовност за изпълнение на задачи по гасене на горски пожари от въздуха, чрез дооборудване със специализирани средства. Предвидена е също първоначална подготовка на екипажите.Това ще позволи Военновъздушните сили да поддържат минимални способности за изпълнение на задачи при участие в гасене на горски пожари в рамките на мисията на Въоръжените сили „Принос към националната сигурност в мирно време“.Заделянето на средства се налагат, след като единственият летящ вертолет Ми-17 се разби. При катастрофата загинаха двама опитни пилоти. Този тип хеликоптери се използва за гасене на пожари и към момента останалите машини, с които армията разполага не летят. По уверенията на военния министър Красимир Каракачанов правителството вероятно ще отпусне допълнително около 50 млн. лв. за ремонта им.", "date": "2018.06.27", "title": "Два вертолета Cougar ще бъдат дооборудвани за гасене на горски пожари"}
{"url": "https://offnews.bg/politika/pravitelstvoto-odobri-proekta-za-novi-voenni-korabi-za-blizo-1-mlrd-l-683374.html", "text": "Правителството предлага на Народното събрание да приеме актуализиран проект за инвестиционен разход „Придобиване на многофункционален модулен патрулен кораб за ВМС“.Актуализацията на проекта беше извършена във връзка с постигнатия политически консенсус от заседанието на Консултативния съвет по национална сигурност (КСНС) на 30 май 2017 г. за ускорена реализация на проектите за модернизация, „План за развитие на въоръжените сили до 2020 г.“, приет с ПМС № 382/30.12.2015 г. и „Програма за развитие на отбранителните способности на Въоръжените сили на Република България 2020“ за поддържане и развитие на отбранителните способности на Военноморските сили.Целта на проекта е придобиването на два многофункционални модулни патрулни кораби, притежаващи способности да участват в широк спектър от морски операции на НАТО и ЕС, които да заменят част от наличните във ВМС кораби руско производство, неподлежащи на модернизация.Настоящият вариант на актуализиран проект за инвестиционен разход отчита промените настъпили в Закон за ДДС, считано от 01.01.2017 г., след приемането на проекта за инвестиционен разход от Народното събрание през 2016 г.Сред основните промени в актуализирания проект за инвестиционен разход е максималната прогнозна стойност на проекта да бъде 984 млн. лв. с ДДС. Разликата от 164 млн. лв., спрямо приетия през 2016 г. от Народното събрание проект за инвестиционен разход, е разпределена за плащане през 2025 и 2026 г.Добавени са два нови варианта за придобиване: 1) закупуване на нов отбранителен продукт (модифициран за нуждите на ВМС) или производство по лиценз и 2) комбинация от разработване на нов продукт и модификация на съществуващ такъв.Предвижда се многофункционалните модулни патрулни кораба да бъдат окомплектовани с основно въоръжение и корабни изделия и с допълнително въоръжение и корабни изделия (опции).Дейностите в обхвата на Проект за инвестиционен разход са доставка на два многофункционални модулни патрулни кораба, доставка на първоначален комплект ЗИП и резервни части, обучение на екипажите на двата кораба и интегрирана логистична поддръжка (за период от 3 години).В тази връзка и на основание чл. 22, ал. 2, т. 116 от Закона за отбраната и въоръжените сили на Република България, Министерският съвет внася в Народното събрание актуализирания проект за инвестиционен разход на Министерството на отбраната.", "date": "2018.06.27", "title": "Правителството одобри проекта за нови военни кораби за близо 1 млрд. лв."}
{"url": "https://offnews.bg/turizam/angelkova-se-hvali-s-11-rast-na-chuzhdite-turisti-za-parvite-pet-mese-683384.html", "text": "През първите пет месеца на годината са реализирани общо 2 436 394 туристически посещения на чужденци в България по данни на НСИ. Техният брой е с 11,1% повече спрямо периода януари-май 2017 г. Само през май 2018-а ръстът на чуждестранните посещения у нас е с 15,8% в сравнение с месец май миналата година. Данните доказват устойчивото развитие на страната като целогодишна дестинация в резултат на усилията за разширяване на крилата на сезоните и популяризирането на различни видове масов и специализиран туризъм, коментира министърът на туризма Николина Ангелкова.Класацията за входящ туризъм за петте месеца се оглавява от Румъния с 427 538 визити и 22,7 на сто увеличение. Втора позиция заема Гърция с 387 730 посещения и 5,2% ръст. Трета е Турция с 264 793 туристи, което е 9,1 на сто повече спрямо първите пет месеца на 2017 г.На повечето от пазарите, включени в топ 50 на класацията, има също значителни ръстове: Сърбия – 10,5% повече посещения, Германия – 18,5%, Великобритания – 14,4%, Израел – 31,8%, Украйна – 14,3%.", "date": "2018.06.27", "title": "Ангелкова се хвали с 11% ръст на чуждите туристи за първите пет месеца на годината"}
{"url": "https://offnews.bg/medii/nova-tv-niama-tcenzura-ili-avtotcenzura-v-svalenoto-predavane-na-mile-683373.html", "text": "Нова телевизия излезе с официална позиция след изказването на премиера, че не е оказвал натиск за В предаването трябваше да се дискутира една пикантна и вероятно фалшива новина - че Бойко Борисов е придобил гръцки остров. Тя бе разпространена от слабо популярен сайт. Засега няма нито доказателства, нито сериозен информационен източник, който да застане зад това твърдение.\"Ако е истина, ще дойда да си оставя сам оставката. Или е цензура, или автоцензура. Няма какво да се прикрие от моята дейност\", каза по-рано днес Борисов.Последва съобщение, публикувано на интернет сайта на Нова:", "date": "2018.06.27", "title": "Нова тв: Няма цензура или автоцензура в сваленото предаване на Милен Цветков"}
{"url": "https://offnews.bg/kultura/zasneha-baletna-fotosesia-v-rushashtoto-se-chitalishte-v-shipka-683388.html", "text": "Заснеха балетна фотосесия в рушащо се читалище. Снимките са направени в читалище „Светлина-1861“, град Шипка, и пресъздават красота и разруха в едно.Те са заснети с участието на балетните артисти от трупата на Старозагорската опера Франческо Бориело /Италия/ и Нанако Имаи /Япония/, а автор на фотосите е Здравко Менчев, абитуриент в Гимназията с преподаване на чуждестранни езици “Ромен Ролан“- Стара Загора.За кандидат-студентските изпити в НАТФИЗ, специалност „Филмово и телевизионно операторство“, Здравко Менчев e трябвало да подготви като част от своето портфолио 10 кадъра с определена тема.Всички фотоси могат да бъдат разгледани в неговата платформа „Кадрите с Бориело и Имаи са част от един мой по-голям проект. В него снимам, най-общо казано, Изкуството в изоставени и груби места. Има метафора в самите снимки. Искам да покажа каква сила има Изкуството и как може да възражда, да вдъхва нов живот в хора и места“, споделя Здравко Менчев. Той се занимава с фотография от осми клас.Кадрите на Здравко са заснети преди повече от седмица. В медиите вече започна кампания за възстановяването на уникалното като архитектурна ценност читалище.След среща на 19 юни в Шипка бе обявено, че започва процедура по обявяването на читалище „Светлина – 1861\" за паметник на културата.От 26 юни започна укрепването на покрива на сградата на читалището.", "date": "2018.06.27", "title": "Заснеха балетна фотосесия в рушащото се читалище в Шипка"}
{"url": "https://offnews.bg/nashite-avtori/darzhava-i-sigurnost-683376.html", "text": "Вотът на недоверие не е въпрос на парламентарна аритметика, въпреки че много често именно това изглежда по-важно за политическите партии. След предишния вот на недоверие, внесен от \"БСП за България\" по темата \"корупция\" изглеждаше, че не може да има по-зле структурирани аргументи и по-слабо представена теза на опозицията.Оказа се, че не е така – сегашното искане за гласуване на вот на недоверие отбелязва още по-пълна загуба на чувство за реалност. По всичко изглежда, че този вот на недоверие няма да постигне дори минимално възможната цел – да предизвика сериозна дискусия за качеството на политиките в сферата на сигурността и отбраната. А именно от такава дискусия има нужда.Промените в сферата на сигурността нямаха характера на цялостна реформа. Съществена част от причините за това са свързани с представата за необходимостта от сигурност на държавата. Много бавно и мъчително се преодоляват рефлексите на някогашната „Народна милиция“ и всеобхватното въздействие на тоталитарния режим върху политиките за сигурност, преди всичко осъществявани по съветски модел от „Държавна сигурност“.Рисковете пред сигурността нараснаха в началото на 90-те години, не на последно място и поради факта, че според различни наблюдения и оценки съществена част (според някои дори 40%!) от организираната престъпност бе формирана от бивши служители на милицията и службите за сигурност на тоталитарния режим. Още тогава бе ясно, че запазването на пълната зависимост по отношение на военните способности и военната индустрия на страната ни спрямо някогашния Съветски съюз, а днес Руската федерация представлява системен риск не само по отношение на отбранителните ни способности, но и на националния ни суверенитет.Демилитаризирането на полицията и постепенното кадрово обновяване на службите за сигурност, започна да дава резултати, но в технологично и аналитично отношение цялата сфера на сигурността продължава да изпитва последиците от унаследени и нови дефицити. Тук не става въпрос за заплати, пенсиониране и социална политика по отношение на служителите в сигурността и отбраната, въпреки че тези въпроси винаги ще имат съществено значение по отношение на мотивацията им. Не става въпрос и само за т. нар. „вещево доволство“, както и за техническите средства за личния състав. Проблемът е много по-сериозен и изисква цялостно преосмисляне на концепцията за сигурност, с която работи българската държава.Ако в сферата на сигурността, малко по малко съветското влияние започна да избледнява, то по отношение на армията ние продължаваме да сме заложници на съветската нео-колониална зависимост. Българският Военно-промишлен комплекс не бе развиван за нуждите на Българската армия, а за да обслужва всички армии на някогашния Варшавски договор. В същото време, Съветският съюз, а днес Руската федерация, запази контрола си върху лицензите на някои от най-продаваните и до днес български военни изделия. Липсата на лиценз за определени производства продължава да застрашава пазарните позиции на българските производители.Грохналата съветска военна техника, с която все още разполага Българската армия е проблем не само по отношение на съвместимостта ни с армиите на НАТО, но и нарастващ риск за живота и здравето на българските офицери, сержанти и войници. Поддържането ѝ запазва зависимостите спрямо Руската федерация. От въпрос на кариерно развитие преди днес обслужването на тези зависимости се превърна в бизнес, но Българската армия все така продължава да страда от последиците на тази зависимост.Цената, която всички ние плащаме, за да продължаваме да бъдем несъвместими с армиите на НАТО и европейските стандарти на сигурност, продължава да расте. Цяло поколение български офицери не получи своя шанс да работи при нормални съвременни условия, а остана в капана на съветската техника и остарелите технологии. Извън посредниците, които продължават да реализират собствените си интереси, осигурявайки продължаващата ни зависимост, всички ние сме потърпевши от „дългото сбогуване“ със съветската епоха.Формулировката на искания вот на недоверие е: „заради провала в политиката по сигурността“. В същото време, като аргументи и факти са посочени всякакви случки и коментари, представени като мотиви за искания вот на недоверие. Ако допълним и факта, че отделни части от „мотивите“ са писани от различни говорители на БСП през последните месеци, трудно можем да приеме, че става дума за сериозен политически документ.По-лошото е в това, че той почти изцяло е издържан в перспективата на тоталитарната държава и манталитета на „Държавна сигурност“. Дори и сред онези, които не са повлияни пряко от ДС, представата за алтернатива се изчерпва с онова, което направи правителството на Пламен Орешарски, демонстрирайки „решителност в борбата с битовата престъпност“. Струпването на тежко въоръжени полицаи по селата не доведе до нищо съществено, но очевидно в БСП това продължава да се възприема като „проява на решителност“.В перспективата на сигурност за държавата репресивните структури имат определен набор от конкретни задачи. Но срещу онова, пред което се изправяме като рискове и заплахи много отдавна, вече не може да се противодейства само в мащаба на сигурност на държавата. Истинският проблем е в осигуряването на гражданската сигурност. Без целенасочени действия, гарантиращи всекидневната сигурност на гражданите, сигурността на държавата изглежда все по-малко възможна.Решаването на този проблем изисква коренно различен подход при структурирането на службите и при управлението на техните политики. Сигурността продължава да бъде публична услуга, за която всички ние плащаме през данъците си, но организацията и управлението на политиките в тази сфера предполага цялостна концепция, която все още липсва.Преди всичко, става въпрос за информационното осигуряване. Управлението е информационен процес и не могат да бъдат постигнати никакви сериозни резултати без стандартизиране, изграждане на бази-данни, регистри и специализирани информационни системи, които да позволяват ефективното управление на сигурността.Необходимо е ново равнище на технологично оборудване, което да позволява анализ на информацията. Необходими са инвестиции в научен потенциал и лаборатории, които да осигуряват дейността на специализираните структури. Системите за контрол и видео наблюдение трябва да продължат да се развиват, но едновременно с инвестиции в аналитичен капацитет. Съществуващият в момента кадрови потенциал на службите не е достатъчен и добре подготвен за новите типове рискове и заплахи, срещу които трябва да противодейства. Необходим е цялостен дизайн на взаимодействие между съществуващите структури, който да повиши ефективността и ефикасността в тяхната дейност.Но, преди всичко, необходимо е проблемът за сигурността да бъде поставен в контекста на цялостната гражданска култура. Доверието в органите на сигурността е само детайл от тази култура. Много по-важно е доброто познаване на правата на гражданите и функциите на институциите, които са ангажирани в защитата на тяхната сигурност. Без активна гражданска сигурност, разбирана като двустранен процес, никакви инвестиции в сигурност и отбрана, сами по себе си, няма да доведат до сериозна промяна.Несигурността се превръща в един от основните проблеми на съвременното човечество, но тя може да бъде ограничавана чрез формирането на култура на активна гражданска сигурност. Но поне засега, всичко това ще продължи да звучи все така абстрактно и да изглежда далечно и трудно изпълнимо, докато се иска вот на недоверие заради календара на една демонстративна опозиционност, а не с разбирането за необходимостта от съществена реформа в политиките за сигурност на една съвременна европейска държава, в каквато би трябвало да се превърне България.", "date": "2018.06.27", "title": "Държава и сигурност"}
{"url": "https://offnews.bg/temida/ne-pusnaha-ivancheva-ot-aresta-da-si-napravi-dete-683389.html", "text": "Специализираният наказателен съд остави в ареста бившия кмет на \"Младост\" Десислава Иванчева. Тя поиска да бъде на свобода заради влошено здравословно състояние.Защитата й представи документи, че Иванчева има микроаденом, стеснена зрителна острота и е започнала инвитро процедури, преди да бъде задържана за подкуп на 17 април. Поради възрастта си - 44 години, тя няма да успее да стане майка, ако не излезе от килията, аргументира се защитата на Иванчева. Иванчева за пореден път отрече да е взимала подкуп от инвеститора Александър Ваклин и определи записаните със СРС разговори между него и подсъдимият заедно с нея и бившата й заместничка Биляна Петрова - Петко Дюлгеров, като \"два болни мозъка си говорят\". \"В ареста получих паник атаки, развих клаустрофобия и всички зъби започнаха да ми се клатят, каза още Иванчева в съдебната зала. Тя поиска прокуратурата да направи вътрешно разследване кой е изцапал цялата кола с веществото, с което са марикирани намерените в автомобила й хиляди банкноти евро. Според нови доказателства, внесени от прокуратурата, с които Иванчева се запознала, следи от светещото вещество са открито по сенника, волана, жабката, седалките на колата. Няма как да е от мен, защото имах следи само по дясната страна на дланта и носа, повтори тезата си Иванчева. Съдията обаче обяви, че според доказателствата следи от маркираните банкноти са открити и по двете ръце на Иванчева. Прокуратурата пък съобщи, че освен показанията на Дюлгеров пред разследващите, вече има и свидетелски показания от арестант, който е в една килия в ареста с Дюлгеров. Пред Анри Ковачев Дюлгеров разказал дори повече за мотивите и взимането на подкупа, отколкото пред прокурорите. Открито е и тефтерче, в което Иванчева си записвала площ и цена на квадратен метър. СРС пък показвало как тримата подсъдими се качват в колата и разговарят за взетите пари от предприемача. Иванчева няма опасност да се укрие, но има опасност да извърши ново престъпление, мотивира отказа си да пусне отстранената кметица на Младост от килията съдията. По време на заседанието стана ясно още, че в ареста Иванчева пращала бележки на Дюлгеров да промени показанията си и защитните им версии да съвпаднат. За това свидетелствал съкилийникът на Дюлгеров Ковачев. Десислава Иванчева може да обжалва днешното решение на съда пред АСНС, ако го направи, делото ще е на 5 юли. ", "date": "2018.06.27", "title": "Не пуснаха Иванчева от ареста да си направи дете"}
{"url": "https://offnews.bg/zdrave/nzok-s-10-mln-leva-izlishak-za-2017-g-683385.html", "text": "Излишък в размер на 10 162 100 лева отчете Националната здравноосигурителна каса (НЗОК) за 2017 година в одобрения днес от правителството годишен отчет за изпълнението на бюджета ѝ.Разходите и трансферите са общо 3 571 333,3 хил. лв., а приходите и трансферите - 3 581 495,3 хил. лв.Излишъкът се формира основно благодарение на по-високите приходи от здравни вноски и отстъпки за лекарства от фармацевтични компании.Приходите са 3 538 237,1 хил. лева (100,3% спрямо заложените за 2017 г.). От здравни вноски идват 2 404 151,1 хил. лв. (100,4% спрямо заложените).Разходите са точно толкова, колкото са заложени. От тях за:- първична извънболнична помощ - 198 902,6 хил. лв. (в т. ч. 51,4 хил. лв. за ведомствени болници) или 5,7% от всички здравноосигурителни плащания;- специализирана извънболнична медицинска помощ (вкл. за комплексно диспансерно наблюдение) - 218 654,2 хил. лв. (6,3%).- дентална помощ - 159 857,8 хил. лв. (4,6%);- медико-диагностична дейност - 79 421,8 хил. лв. (2,3%).За лекарства, медицински изделия и диетични храни за специални медицински цели за домашно лечение и за лекарства за онкологични заболявания в условията на болнична медицинска помощ, които НЗОК заплаща извън стойността на оказваните медицински услуги, в т.ч.:* лекарства, медицински изделия и диетични храни за специални медицински цели – 697 686,3 хил. лв. (19,9% от всички здравноосигурителни плащания);* лекарства за злокачествени заболявания в болница - 288 139,4 хил. лв. (8.2%).Отстъпките за лекарства за рак са 39 551,4 хил. лв., а за други медикаменти - 131 722,2 хил. лв.", "date": "2018.06.27", "title": "НЗОК с 10 млн. лева излишък за 2017 г."}
{"url": "https://offnews.bg/obshtestvo/vseki-peti-smiata-che-balgaria-se-e-spravila-mnogo-dobre-s-evropredse-683390.html", "text": "Всеки пети смята, че България се е справила много добре със задълженията си по време на Европредседателството, още 62% - по-скоро добре. Негативните мнения са общо 13%, от които само 1% са с оценка „много лошо“. Това показва национално представително проучване на Алфа Рисърч, проведено по домовете сред 1014 пълнолетни граждани през периода 18-24 юни 2018 г. Изследването е проведено по поръчка на Министерството за българското председателство на Съвета на ЕС.Умерените очаквания през декември към подготвеността и начина, по който ще се справи страната ни в това първо по рода си предизвикателство, се трансформират в категорично позитивни оценки в неговия край. Мненията  през декември са 47:21, а през юни 60:14. Тоест в съотношение 4:1 българите изразяват удовлетвореност от подготвеността на страната и участващите екипи.55% са на мнение, че страната ни е постигнала напредък по темата Европейска перспектива за Западните Балкани. Почти всеки трети смята, че има напредък и по темата Бъдещето на Европа и младите хора. По-слабо видими или по-взискателни са гражданите по отношение на сигурността и стабилността (27%) и цифровата икономика и умения на бъдещето (19%).Основните ползи за България от ротационното председателство гражданите виждат в: повишен международен престиж и признание (44%), повишена популярност и интерес от страна на европейски граждани (30%), икономически ефекти от ръста на посетители (22%). По-сериозна е резервираността на общественото мнение относно цялостните дългосрочни ефекти вътре в страната – промяната в самочувствието на българските граждани и компетентността на българската администрация (респ. 18% и 13%).Сферите, за които общественото мнение смята, че страната ни е постигнала резултат са по-фрагментирани. Условно са разделени на три групи. Безспорният фаворит са Балканите – конкретни стъпки към постигане на по-голяма свързаност между държавите от региона виждат 35%. Втората група се формира от пряко засягащи България теми, като премахване на двойния стандарт при храните, европейски фондове за България, защита на българските превозвачи, присъединяване на БГ към еврозоната. Тук оценките са по-скромни – 22-23% виждат напредък. И третата група обхваща общи европейски проблеми – външни граници, бъдеще на Европа и младите хора, цифрова икономика, където между 18-20% смятат, че има развитие.", "date": "2018.06.27", "title": "Всеки пети смята, че България се е справила много добре с Европредседателството"}
{"url": "https://offnews.bg/temida/mvr-otnovo-lider-tozi-pat-za-nezakonno-sledene-prez-mobilnite-operat-683347.html", "text": "След като стана ясно, че МВР е , ведомството се оказа лидер и в друга класация - тази за нерегламентиран достъп до трафични данни от мобилните оператори и интернет доставчиците. Това става ясно от  на парламентарната комисия за контрол на специалните разузнавателни средства и службите за сигурност.Проверки на комисията установили 36 случая на искания до трафични данни без за това да има съдебно разпореждане. От тях 33 пъти нарушението е било направено от структури на МВР. Най-много искания за достъп до трафични данни без санкция от съд е направила Столичната дирекция на вътрешните работи (СДВР) - 13. След нея се нареждат областната дирекция във Велико Търново, където са осъществени общо 8 искания за достъп, Ямбол, където от районни управления са направени 5 такива искания, териториалното подразделение на ГДБОП във Велико Търново -  3 бр. и по едно искане от ГДБОП, ОДМВР-Пловдив, и районно управление и БОП-Благоевград. Според Закона за електронните съобщения исканията за трафични данни () трябва да минат съдебна санкция, като за това трябва да бъде изготвено мотивирано писмено искане от съответния орган с посочването на правното основание и целта, за която е необходим достъпът, номерът на преписката, за която се иска справката, данните, до които се иска достъп, периода от време, който да обхваща справката, и др. Съответно съдът трябва да излезе с мотивирано разпореждане, което също съдържа определените за това реквизити. Едва тогава се разрешава достъпът.От обобщенията в доклада на парламентарната комисия за контрол на СРС става очевидно, че в посочените случаи МВР е преценило, че е по-добре да заобиколи формалностите и да си поиска нужната му информация директно от доставчиците на услуги. Впечатление прави, че това се случва с особена интензивност във Велико Търново, София и Благоевград. От парламентарната комисия констатират, че имало и други подобни случаи, при които трите големи мобилни оператора са отказали достъп до трафични данни, тъй като достъпът до тях им е бил поискан без съдебно разпореждане. Това означава, че службите явно редовно правят опити да заобикалят закона, вместо да го опазват.Операторите са отказали да предоставят на службите данни и заради други сериозни пропуски - искане на данни извън законовия 6-месечен срок за съхранението им, липса на данни за извършено тежко престъпление или за използването на тези данни в граждански и административни дела. Така картината на нерегламентирания достъп се разширява, след като става ясно, че има поредица от съдебни актове, които са издадени в нарушение на Закона за електронните съобщения. Така например е констатирано даване на разрешение за достъп до трафични данни по административни и граждански дела и при липсата на данни за тежко престъпления по смисъла на Наказателния кодекс, както и наличието на разпореждания за бъдещ период или за достъп извън 6-месечния срок за съхранение на данните. От обобщените от комисията данни става ясно също така, че за 2017 година повече искания за достъп до трафични данни в сравнение с 2016 г. До \"Теленор\" ЕАД, \"А1\" ЕАД и БТК \"ЕАД\" са постъпили общо 66 582 броя съдебни разпореждания и искания за достъп до трафични данни, като този брой през 2016 г. е бил 65 839. Въпреки това се наблюдава спад в процедурите по разрешаване и осъществяване на достъп до данни, заключават от комисията. Данните в доклада се припокриват донякъде с констатациите направени от Националното бюро за контрол на СРС. Депутатите обаче са пропуснали да отбележат, че Бюрото е срещнало  и прокуратурата при опитите си да направи проверки за това как се прилагат специалните разузнавателни средства.", "date": "2018.06.27", "title": "МВР отново лидер - този път за незаконно следене през мобилните оператори и мрежата"}
{"url": "https://offnews.bg/politika/pravitelstvoto-razshiri-kraga-chinovnitci-koito-mogat-da-poluchat-pag-683370.html", "text": "Повече чиновници от администрацията вече ще имат възможност да придобият военни звания от резерва, предвиждат промени в постановление на правителството, които бяха приети на заседанието му в сряда. Печално известното постановление № 184 от август 2012 г., което позволява цивилни да приемат включително и генералски звания и по което бившият шеф на Националната служба за охрана (НСО) Ангел Антонов се изравни с останалите действащи армейски генерали в армията, сега включва в обхвата си и служители от Държавна агенция \"Технически операции\" (ДАТО), Главна дирекция „Охрана\" на Министерство на правосъдието, Главна дирекция „Изпълнение на наказанията\" на Министерство на правосъдието, Държавната комисия по сигурността на информацията (ДКСИ), Държавна агенция \"Разузнаване\" (ДАР) и Бюрото по защита при главния прокурор.Постановлението важи освен за преминаващите в резерва на армията служители от посочените ведомства, но и в условия на военно положение, когато службите за сигурност преминават към състава на Въоръжените сили.Промените в постановлението предвиждат заемалите директорски постове в посочените структури, да могат да получат генералски звания, когато преминат в резерва. Най-високите административни длъжности също влизат в тази категория. Така например главният секретар на ДАТО във военно време ще бъде генерал/адмирал, а главните директори на двете дирекции в правосъдното министерство, отговарящи за охраните в съдилищата и затворите, ще са с ранг на генерал-лейтенант/вицеадмирал.Целта е чрез промените, с които „категориите на служителите“ по ЗМВР се заменят с „длъжностите на служителите“ по ЗМВР, длъжностите и ранговете на служителите от резерва да се приведат в съответствие със званията на военнослужещите по Закона за отбраната и въоръжените сили на Република България, уточняват от правителството. В обхвата на тези длъжности по ЗМВР попадат и служители и на други структури за сигурност – ДА „Технически операции“, Държавна комисия по сигурност на информацията, Бюрото за защита при главния прокурор, ГД „Изпълнение на наказанията“ и ГД „Охрана“ при Министерството на правосъдието.", "date": "2018.06.27", "title": "Правителството разшири кръга чиновници, които могат да получат пагони"}
{"url": "https://offnews.bg/kultura/amerikanskata-banda-ho99o9-s-kontcert-v-terminal-1-dnes-683355.html", "text": "Американската експериментална хип-хоп, хардкор пънк банда Ho99o9 (Horror, англ. ужас) ще свири за първи път в България днес от 21:00 часа в Клуб Терминал 1.Американците TheOGM и Eaddy поставят началото на Ho99o9 в Джърси, САЩ през 2012 г. Двамата започват да правят музика, вдъхновени от хип-хоп културата и гангстер рапърите като DMX и Bone Thugs-n-Harmony. В последствие припознават заряда, който текстовете им носят, в ъндърграунд пънка и банди като Japanther, Cerebral Ballzy и The Death Set.През 2014 година Ho99o9 намират място в класацията на списание Rolling Stones “10 нови артисти, за които трябва да научите” и в тази на The Guardian - “Банда на седмицата”.На сцената, както и в клиповете към песните си Ho99o9 залагат на визуалните ефекти и търсят нестандартно представяне, най-често под влиянието на horror филмите. Американците експериментират смело с провокативно поведение и необичайни сценични решения. Концертите на групата са пълни с рокенрол адреналин и хип-хоп свобода, което е гаранция за уникално преживяване за широката публика.Бандата отговори на няколко въпроса, които са интересни на българската публика:През 2014 г. Rolling Stones ви класира сред 10-те нови изпълнители, за които трябва да знаете. Кои са новите творци, за които бихте искали да знаят нашите читатели днес?Yeti Bones: Единствено трябва да знаете за Ho99o9.TheGoM: Кейт Мо $ $ $, MOTHERLURK, Hoddy the Young Jedi & Lil Boot.Коя е най-ужасяващата част от ежедневието ви?Yeti Bones: Събуждането, защото следващия ден винаги е загатка.THEOGM: Един паун на улицата - нечий домашен любимец е и винаги крещи, вика и издава странен звук рано сутрин.Какво е най-необичайното нещо, което феновете са ви молили да направите на сцената?Yeti Bones: Да се съблека гол.theOGM: Да съм Бог.Какъв съвет бихте дали на българската общественост – какво да очакват от вас?Yeti Bones: Очаквайте неочакваното, не преценявайте книгата по корицата, носете си каска, не мислете ограничено и не на последно място - оставете всички притеснения за вас и се забавлявайте.Защо Horror, а не Fiction (фантастика), например?Yeti Bones: Ужасът в целия му смисъл е завладяващ, от филмите на ужасите до тези по света, в който живеем, той просто се запечатва в човешкия мозък.theOGM: Заради усещането за спешност, оцеляване и баланс.Какво е посланието, което искате да оставите на българската общественост? Какви са вашите очаквания?Yeti Bones: Нямаме никакви очаквания, а само желанието да импровизираме на момента. Посланието, което бих искал да оставя е \"забавлявайте си и бъдете себе си\".Смятате ли, че правите промяна в музиката?Yeti Bones: Ние не само променяме музиката, ние променяме света.theOGM: Не смятам, а го знам.Къде намирате вдъхновение за видеоклиповете си?Yeti Bones: В серийните убийци.theOGM: Във вчерашните рекламни блокове.Съжалявате ли за нещо, което не сте направили?THEOGM: Съжалявам, че не бях там, когато сте се нуждаели от мен.И за нещо, което сте направили?THEOGM: Съжалявам, че съм бил там, когато не съм ви бил нужен.Кои бяха най-големите трудности, които преодоляхте по пътя си тук?theOGM: Това, че нямаме стандартната \"хитова\" песен.", "date": "2018.06.27", "title": "Американската банда HO99O9 с концерт в Терминал 1 днес"}
{"url": "https://offnews.bg/112/sblasak-mezhdu-linejka-i-dve-koli-rani-chovek-kraj-gotce-delchev-683362.html", "text": "Един човек е пострадал при катастрофа между линейка и два леки автомобила на второкласен път 19 Симитли-Гоце Делчев в района на село Места, съобщиха от Областната дирекция на МВР в Благоевград, цитирани от \"Фокус\".Пострадалият не е в тежко състояние.Линейката е навлязла в лентата за насрещно движение и се е ударила в идващ отсреща лек автомобил, а зад лекия автомобил се е ударила и друга кола.В линейката е пътувал само шофьорът, не е имало екип и пациент.Пътят е затворен за движение.Автомобилите изчакват на място.", "date": "2018.06.27", "title": "Сблъсък между линейка и две коли рани човек край Гоце Делчев"}
{"url": "https://offnews.bg/sviat/ogromen-pozhar-v-manchestar-150-dushi-sa-evakuirani-prevantivno-683354.html", "text": "Повече от 150 души бяха евакуирани превантивно заради огромен, опустошителен пожар, който продължава да се разпространява в графство Голям Манчестър, Великобритания, предаде Би Би Си. Опразнени са повече от 50 къщи.10 противопожарни екипа с 50 пожарникари се борят със стихията. Включени са и хеликоптери, от които се изхвърля вода. Армията е в готовност да се намеси.Пожарът започна в неделя през нощта. Той бе разпалван в понеделник, и благодарение на горещото време, след което продължи да се разраства във вторник, с помощта на вятъра.Къщите в Карбрук са евакуирани. Няма данни за ранени. Миризмата на дим обаче е във всяка стая, казва жител.Горят около 6 км. Все още не ясно какво е причинило пожара.", "date": "2018.06.27", "title": "Огромен пожар в Манчестър, 150 души са евакуирани превантивно"}
{"url": "https://offnews.bg/medii/koj-iska-televizia-alma-mater-683287.html", "text": "Малката университетска телевизия \"Алма матер\" се превърна в ябълка на раздора между доскорошното ѝ ръководство и ректора на СУ. В последните седмици около университетската медия се вдигна шум заради внезапната смяна на ръководителя ѝ доц. Светлана Божилова и озадачаващото назначение на външен за тв бизнеса и академичния живот човек - актьорът Башар Рахал. Съдейки по случилото се след това, назначението на Рахал едва ли е случайно.Потвърждава го предложение на ректора проф. Анастас Герджиков до Академичния съвет. Той предлага телевизията да се даде за управление на външни продуценти, като им се преотстъпят програмно време и рекламни приходи. Проф. Герджиков поиска Академичният съвет да го упълномощи да сключи договор с потенциален и неназован инвеститор, но с доста конкретни параметри. Инвеститорът се задължава да инвестира 10 милиона лева за 5 години (около 2 млн. годишно) под формата на външни предавания. Той трябва да си върне инвестицията от реклама, като ако приходите надвишат размера на вложеното, излишъкът се разделя 50:50 между фирмата и университета.В допълнение се предлага и изменение на правилника за дейността на тв \"Алма матер\", като многократно в него се вписва отключването на програмата за външни продукции. По всичко личи, че някой има конкретна бизнес идея, която да реализира през малката замислена като студентска медия. Участието на студенти в нея не се споменава нито веднъж в новата концепция.Пред Академичния съвет проф. Герджиков не даде яснота кой би бил този инвеститор. Той обяви, че досегашните опити да открие такъв не били успешни, но се надява да го намери в бъдеще и да сключи договора.Очаквано, промените предизвикала бурната реакция на доскорошния ръководител доц. Светлана Божилова и не само нейната.\"Подписваме празен чек. Искам да видя целия договор, ако Академичния съвет ще упълномощава ректора да го подпише\", заяви един от участниците в заседанието.В писмо до Академичния съвет бившият зам.-ректор доц. Милена Стефанова също изразява опасения за превръщането на един обществен тв оператор в търговски. Тя призовава ректора да представи конкретен договор пред Академичния съвет, а не да иска АС да го упълномощи да сключи такъв, с което би избягал от лична отговорност.Тя изразява и друго съмнение - за частни интереси, които биха се облагодетелствали от лиценза на обществената ТВ \"Алма матер\" и бюджета на университета:Привличането на инвестиции към телевизията изглежда логичен подход и дори следва да бъде приветстван. Този план може да звучи разумно на теория, но от пазарна гледна точка е на пръв поглед нереалистичен. Защо? Тв \"Алма матер\" е малък тв оператор с лиценз за обществена телевизия. Макар че по документи е с национален обхват по кабел и сателит, програмата ѝ всъщност се разпространява крайно ограничено - съвсем малко количество продукция се излъчва през ефира на държавната БНТ2. На практика телевизията отсъства от рекламния пазар. Затова очакваните минимум 2 млн. рекламни приходи годишно звучат в сферата на фантастиката. Това, на свой ред, буди много въпросителни.Смяната на ръководството и концепцията отваря и друг въпрос - телевизията спечели финансиране за над 1 милион лева по междууниверситетския проект \"Наследство БГ\". Финансирането трябваше да осигури ново оборудване, IT технологии и 24-часова програма. В етапа, когато предстоеше обявяване на обществена поръчка за техника, ръководството е сменено.Към момента не е публично известно каква концепция за развитието на медията е дал Башар Рахал. Макар и на пръв поглед външен за тв бизнеса човек, актьорът всъщност има обща фирма с тв продуцента Николай Николов (един от създателите на \"Биг Брадър\" и на много други развлекателни предавания), показва проверка в Търговския регистър. Николов, който от своя страна е работил с най-големите \"тв играчи\" на българския пазар.\"Къде е регистриран този инвеститор? Да не се окаже в офшорна зона? Нашата телевизия е обществен оператор с профил образование, култура и наука. Да не започне да прави предавания като \"Биг Брадър\" и \"Смени жената\", заяви Светлана Божилова на заседанието на АС.\"Ние имаме регистрация з аполитематична програма. да ви припомня, че дори телевизия ЛАФА е обществен оператор\", отговори ѝ ректорът и я увери, че няма да довете инвеститор от с офшорка.В крайна сметка параметрите на проектодоговора ще бъдат обсъдени допълнително преди Академичният съвет да даде зелена светлина за сключването му. Не е ясно и дали той ще бъде гласуван в такъв състав, защото законът не задължава ректора да подлага договора на гласуване.", "date": "2018.06.27", "title": "Кой иска телевизия Алма матер"}
{"url": "https://offnews.bg/izvan-terena/maradona-informatciite-che-sam-poluchil-infarkt-sa-lazha-683361.html", "text": "Аржентинската легенда Диего Марадона сподели, че е в добро състояние и нищо сериозно не му се е случило по време и след края на драматичната победа на \"гаучосите\" над Нигерия с 2:1 снощи.Както е известно, Марадона беше повече от неадекватен и танцува със знойна Нигерийка в ложите, моли се на небето, заспа на мястото си, размаха средни пръсти след победния гол на Маркос Рохо пет минути преди края, а за финал не успя да стане от мястото, а състоянието му предизвика притеснения.Спортният журналист Даниел Аргучи публикува свое интервю с Марадона, след като легендата бе изписан от болницата. \"Кълна се, че нищо не ми се е случило\", казва Марадона от самолета преди да излети за Москва.\"Информациите, че съм получил инфаркт са лъжа. Как ще съм получил инфаркт на стадиона? Бях толкова щастлив от победния гол и класирането ни за осминафиналите. Не ме вълнува какво измислят тези кучи синове\", споделя още раздразнената легенда.", "date": "2018.06.27", "title": "Марадона: Информациите, че съм получил инфаркт са лъжа"}
{"url": "https://offnews.bg/ikonomika/udostovereniata-po-bulstat-veche-shte-se-podavat-onlajn-683352.html", "text": "Народното събрание прие в сряда на второ четене законопроекта за изменения на Закона за регистър БУЛСТАТ, внесен от Министерския съвет.Промените осигуряват изцяло безплатен отдалечен достъп до публичната част на регистър БУЛСТАТ и се създава възможност за издаването на удостоверения в електронна форма и предаването им по електронен път. Измененията в закона прецезират изискванията към документите, които трябва да бъдат представени от подлежащите на регистрация лица и се предлага подробна регламентацията на достъп до регистър БУЛСТАТ. Вече ще бъде необходимо създаването на електронна партида и уникален идентификатор за всички лица и организации, вписани в регистър БУЛСТАТ, включително и за чуждестранните физически и юридически лица, когато са залогодатели по Закона за особените залози.С измененията още се автоматизирано подаване на данни за вписаните в регистър БУЛСТАТ обстоятелства. Урежда се и безплатен обмен на информацията между регистрите на съда, държавните органи и органите на местното самоуправление и местната администрацияЗаконът влиза в сила от 1 семптември 2018 г.", "date": "2018.06.27", "title": "Удостоверенията по БУЛСТАТ вече ще се подават онлайн"}
{"url": "https://offnews.bg/ikonomika/ekspert-zadava-se-shokovo-poskapvane-na-parnoto-naesen-683365.html", "text": "Наесен българите ще бъдат изправени пред ново голямо поскъпване на парното, топлата вода и редица други стоки. Това обяви бившият член на Комисията за енергийно и водно регулиране  Еленко Божков пред бТВ.От 1 юли ведомството одобри 7-процентов скок, на топлото, но според него реалното увеличение е трябвало да е по-високо.Така според него ще се повтори ситуацията от началото на април миналата година, когато топлинната енергия скочи с 30%.Според друг енергиен експерт Иван Хиновски исканото 18-процентово поскъпване на природния газ от \"Булгаргаз\" е „убийство за износа”.Така редица стоки и услуги, сред които – и хлябът, можело да поскъпнат с 5-10%.", "date": "2018.06.27", "title": "Експерт: Задава се шоково поскъпване на парното наесен"}
{"url": "https://offnews.bg/kultura/premestiha-datata-za-kontcerta-na-lili-ivanova-v-plovdiv-ot-28-iuni-na-683386.html", "text": "Прогнозата за лошо време отмени концерта на Лили Иванова в Пловдив, който трябваше да се състои утре, 28 юни. Вместо това певицата ще излезе на сцената на Античния театър на 9 юли.Пловдив бе градът, с който през февруари певицата постави начало на националното си турне „За пълноценни мигове с музиката“, което за поредна година се осъществява с партньорството на Лидл България. Сега певицата ще гостува за втори път в града, за да изпълни едни от най-известните си и обичани песни заедно с музикантите Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и вокално трио ЛаТиДа.Закупените билети за датата 28 юни ще важат за новата дата 9 юли без презаверка. Те могат да бъдат и върнати на мястото, от което са закупени до 05.07.2018. Ако сте закупили билета си онлайн, има два начина, по които сумата може да ви бъде възстановена – като върнете закупените билети до централния офис на Ивентим – при което сумата ще бъде възстановена по кредитната карта, с която сте ги закупили, или с наложен платеж или банков път – като изпратете вашите билети по поща/куриер с банкова сметка, по която да бъде възстановена сумата, или върнете билетите обратно в централния офис на Ивентим.", "date": "2018.06.27", "title": "Преместиха датата за концерта на Лили Иванова в Пловдив от 28 юни на 9 юли"}
{"url": "https://offnews.bg/112/uvolnenie-zastrashava-politcaite-dopusnali-biagstvoto-na-arestant-v-p-683364.html", "text": "Уволнение застрашава служителите, които са допуснали  от районно управление в Пловдив. По-рано днес вътрешният министър Валентин Радев заяви, че в случая става въпрос за пропуск на полицаите.Съществен пропуск на полицаите е допускането затворник да избяга, веднага спряхме отпуската на шефа на Районното управление. Възползвал се е от нарушение на правилата. Директорът на Областната дирекция на МВР в Пловдив ще реши каква отговорност да бъде понесена, коментира той пред БНТ тази сутрин.По думите му мъжът е пуснат до служебна тоалетна вместо до тази, която е за арестанти и е подсигурена точно срещу такива случаи.\"Избягалият в Ловеч го хванахме за 52 часа. Това са единични случаи, аз като министър се опитвам да гледам тенденциите\", допълни Радев и каза, че повечето избягали затворници биват хванати.Акцията по издирването на 22-годишния Петър Петров продължава и днес. Мъжът е бил задържан за 24 часа от служители на Трето районно управление заради разпространение на наркотици. Полицията е претърсила 10 адреса, сред които и такива на приятели на беглеца. Иззети са записите на охранителните камери, които са записали бягството от втория етаж на полицейското управление. От тях трябва да бъде изяснено в каква посока е избягал Петров и дали се е качил в такси, каквато информация вече се появи.Входно-изходните артерии на Пловдив са със засилено полицейско присъствие, като се правят проверки на съмнителни автомобили. \"За да се стигне до този неприятен инцидент, има допуснати нарушения. Тепърва проверката ще установи всички онези допуснати нарушения от всички онези длъжностни лица, към които ще бъда безкомпромисен\", коментира пред Нова тв старши комисар Атанас Илков, директор на ОДМВР-Пловдив.", "date": "2018.06.27", "title": "Уволнение застрашава полицаите, допуснали бягството на арестант в Пловдив"}
{"url": "https://offnews.bg/medii/maria-cherneva-si-tragva-obidena-sled-25-godini-v-bnt-zaradi-skandal-s-683351.html", "text": "Дългогодишният журналист и здравен репортер на БНТ Мария Чернева обяви, че напуска обществената телевизия обидена, защото ръководството публично я унижило и отнело ресора ѝ. Повод за това е участието на Чернева в Обществения съвет (ОС) на Фонда за лечение на деца. Тя е негов член и застъпник на правата на пациентите пред фонда от години.Наскоро до телевизията било изпратено писмо срещу журналистката от Пламен Таушанов от Българската асоциация за закрила на пациентите (БАЗП) с настояване да бъда сменена от ОС. Вместо да се застъпи за своя представител в Обществения съвет и да ѝ поиска обяснение, ръководството на БНТ е отстранило Чернева от съвета и ѝ отнело ресор здравеопазване. Решението било съобщено, по думите на самата Мария Чернева, пред колегите ѝ в нюзрума по унизителен начин.Ето как журналистката описа ситуацията в своя фейсбук профил:Пред OFFNews директорът на дирекция \"Информация\" на БНТ Уляна Пръмова коментира, че по сигнала срещу Чернева е образувана проверка. Само докато тече тя, журналистката е отстранена от ресор здравеопазване. \"В това няма нищо неуместно. Не съм я упрекнала за репортажи. Не съм я уволнила\", заяви Пръмова.В сигнала се посочвали два случая, в които представителят на БНТ в Обществения съвет е гласувал срещу лечение на деца в чужбина, на база на които е отказано заминаване. Единият случай е от м. юни 2018 г. Покрай него се припомнял и друг от 2016 г., когато Чернева е гласувала срещу заминаване на 13 деца за лечение с мотив, че става въпрос за експериментално лечение. От думите на Пръмова стана ясно, че от Мария Чернева са поискани обяснения и след проверката ресорът ѝ може да бъде възстановен. Тя обаче няма да се върне в Обществения съвет, защото там вече са изтекли двата ѝ полагаеми се мандата. Генералният директор вече е назначил нов представител - един от юристите на телевизията.През 2016-а, при поредните рокади във Фонда за лечение на деца, Чернева обяви, че спира ежемесечните си дарения към фонда, след като за две деца с необоснован отказ за лечение в чужбина са започнали DMS кампании. Тя все пак реши да остане в Обществения съвет, за да защитава интересите на пациентите. \"Моята телевизия, като основен инициатор за сформирането му, не може да си позволи да напусне. Предложена съм за втори мандат. Но това не е знак за подкрепа на ръководството на фонда. Точно обратното. Заявката е да съм все така неотстъпчива в защита интересите на децата и обществото\", обяви тогава журналистката.Мария Чернева е обвързана с БНТ в цялата си професионална кариера. Работи като репортер, водещ, автор на филми. Носител е на много награди за журналистика и е член на журито на престижните отличия \"Валя Крушкина\".", "date": "2018.06.27", "title": "Мария Чернева си тръгва обидена след 25 години в БНТ заради скандал с Фонда за лечение на деца"}
{"url": "https://offnews.bg/112/32-godishna-zhena-e-ubita-ot-mazha-si-v-selo-makariopolsko-683367.html", "text": "32-годишна жена е убита от мъжа си в село Макариополско. Това съобщиха от ОДМВР - Търговище.Убийството е станало на 26 юни 2018 г. около 22.16 часа в къща в село Макариополско, община Търговище. 40-годишен мъж с инициали Х.М. от село Трапище, община Лозница, е нанесъл с нож прободна рана в областта на сърцето на 32-годишна жена, също от село Трапище, с която живеели на семейни начала. В резултат жената е починала.Извършен е оглед на местопроизшествието от оперативно-следствена група. Трупът на жената е откаран в МБАЛ - Търговище за аутопсия. В РУ - Търговище продължават процесуално-следствените действия по документиране на престъплението. Около два часа след получаване на сигнала за престъпното деяние Х.М. е установен от полицейски служители в друга къща в с. Макариополско и е задържан в РУ - Търговище за срок до 24 часа.По случая е започнато досъдебно производство по чл. 115 от Наказателния кодекс по описа на РУ - Търговище. Действията по разследването се извършват под ръководството на прокурор от Окръжна прокуратура - Търговище.", "date": "2018.06.27", "title": "32-годишна жена е убита от мъжа си в село Макариополско"}
{"url": "https://offnews.bg/politika/elena-joncheva-vaprosat-ne-e-kakav-ostrov-e-kupil-ili-shte-kupi-boris-683360.html", "text": "Големият проблем в България е къде изчезват милиардите. Само от скритите акцизи на горива някой е присвоил 1 млрд. евро.Това заяви депутатът от БСП Елена Йончева пред журналисти в Народното събрание.Йончева каза, че в доклад на Държавния департамент на САЩ за България се говори за корупция по високите етажи на властта и прилагане на сложна схема за присвояване на пари. Според нейния колега от БСП Александър Симов продължават да се натрупват доказателства за това, че в България цензура на практика съществува.Симов отправи риторичен въпрос как журналистическите стандарти важат само за Бойко Борисов и добави, че тежката медийна среда в България е пряко следствие от водената от премиера политика.", "date": "2018.06.27", "title": "Елена Йончева: Въпросът не е какъв остров е купил или ще купи Борисов. С милиард евро могат да се купят много острови"}
{"url": "https://offnews.bg/drugi/video-igrite-mozhe-da-stanat-olimpijska-distciplina-683371.html", "text": "Международният олимпийски комитет ще проведе форум за електронни спортове, за да проучи възможността един ден видео игрите да намерят своето място в олимпийските игри.МОК и Асоциацията на международните спортни федерации (ГАИСФ) ще приемат форума на 21 юли в Олимпийския музей в Лозана.На него ще бъдат събрани представители на големи компании за видео игри, геймъри, спонсори и организатори на събития. Целта е да бъде изградена връзка между лидерите на олимпийското движение и електронните спортове.\"Това е чудесен шанс за олимпийското движение и представители на електронните спортове от цял свят да започнат дискусия, да се изслушат и да се поучат един от друг, както и да открият потенциала и възможностите за съдействие\", сподели директорът в МОК Кит Макконъл.", "date": "2018.06.27", "title": "Видео игрите може да станат олимпийска дисциплина"}
{"url": "https://offnews.bg/kultura/6-godini-comedy-bg-spechelete-bileti-za-naj-zabavnoto-stendap-shou-683368.html", "text": "OFFNews и  ще празнуват 6 години Comedy.bg, а за подарък един от вас ще спечели двойна покана за най-забавното стендъп шоу.Проектът  започва през 2012-та година и днес вече се е наложил като марка за качествен стендъп и много смях.Шоуто, посветено на годишнината, ще бъде празник за всички фенове и приятели на комедиантите от The Comedy Club Sofia.Събитието ще бъде в The Comedy Club Sofia на 6-ти юли от 21:30 часа.За да спечелите двойна покана за събитието, трябва да отговорите правилно под този текст на въпроса:Избройте един или повече от резидентите на The Comedy Club Sofia. Отговорите очакваме до 3-ти юли, а на 4-ти ще обявим победителите, които ще дойдат на празничното шоу.Важно: За да публикувате в коментарната секция, ви трябва регистрация с имейл. Ползвайте реален адрес, за да може да се свържем с вас, ако сте сред победителите.Ето какви са наградите:1. Двойна покана за шоуто на 6-ти юли - 6 години Comedy.bg2. Двойна покана за шоу по избор в The Comedy Club Sofia - Сцена 23. Тениска - Funny Is The New SexyОчакваме вашите отговори!", "date": "2018.06.27", "title": "6 години Comedy.bg - спечелете билети за най-забавното стендъп шоу"}
{"url": "https://offnews.bg/ikonomika/pravitelstvoto-s-nov-opit-da-dade-letishte-sofia-na-kontcesia-683387.html", "text": "Кабинетът одобри решението на министъра на транспорта, информационните технологии и съобщенията за откриване на процедура за определяне на концесионер на летище София. С решението на министъра се утвърждава обявлението за откриване на процедурата и документацията за концесията.Информацията за конкретните условия обаче за момента не е обявена, тъй като първо трябва да бъде обнародвано решението на МС и после да се публикува в електронния вестник на ЕК.Това е вторият опит на правителство на Бойко Борисов да даде най-голямата аерогара у нас на концесия. Предишната процедура бе стартирана от второто правителство на ГЕРБ, но бе прекратена от служебния кабинет на проф. Огнян Герджиков по настояване на президента Румен Радев.Според държавния глава параметрите на процедурата не защитаваха в достатъчна степен държавния интерес.Не е ясно дали в новата процедура отново е включено отблъскващото инвеститорите изискване за голямо авансово плащане от страна на концесионера, парите от което да бъдат предоставени на БДЖ за закупуване на нови влакове.", "date": "2018.06.27", "title": "Правителството с нов опит да даде летище София на концесия"}
{"url": "https://offnews.bg/stil/kak-shte-izglezhda-zelenata-moda-na-badeshteto-10-idei-683306.html", "text": "Модната индустрия е отговорна за 8% от глобалното замърсяване на природата. Ако бизнесът с дрехи се приеме за отделна държава, тя ще бъде четвъртият по големина замърсител на климата на Земята. Въпреки че все повече хора се осведомяват за по-екологични начини на живот, промяната става бавно. Британският в. \"Гардиан\" предлага 10 начина модната индустрия да стане по-екологична и всички те са новаторски и приложими в близко бъдеще.1. Плодови влакнаДнес дрехите се изработват основно от памук, наситен с пестициди и полиестер, който се получава от петрол. Те ще бъдат изместени от т. нар. \"богатства от отпадъци\", включително \"бананова коприна\" (от стъблата на бананови растения) и \"кожи\" от плодове, особено от ананас. Испанската марка Piñatex вече произвежда тези материи. Един квадратен метър ананасова кожа използва 480 листа от плода и е наполовина по-евтина от традиционната телешка кожа.2. Материи от ферментирала маяАмериканската компания Modern Meadow предизвика сензация чрез прилагане на захарна суровина към клетки на мая, които са проектирани да създават колаген. Тя се пресова и оцветява (по екологичен начин), за да се създаде материя, наподобяваща телешка кожа. Тя ще стане достъпна през 2020 година, но мостри на материята са разпратени до дизайнери. Междувременно, на западното крайбрежие усъвършенстват изкуството на създаване на коприна от дрожди.3. Естествени багрилаОчаквайте все по-голям брой марки да се откажат от токсичните химически багрила и да преминат към пигменти от растения, захарна меласа и микроорганизми, за да елиминират тежките метали, киселини и разтворители. Тази техника използва 1/10 от количеството вода при традиционното боядисване.4. Контрол над ползването на пералняСинтетичните вещества в дрехите отделят микрофибри при пране, които замърсяват водата. В Калифорния настояват за закон, според който облеклото, съдържащо 50% полиестер, трябва да има етикет за предупреждение за изхвърляне на микрофибри и указание за ръчно пране. Филтрите и торбички за перални машини, които задържат власинките, ще станат задължителни.5. Скъпа вълнаВълната ще стане изключително скъпа. Намаляването на употребата ѝ ще благоприятства поддържането на устойчиви породи овце и кози по пасищата и ще помага за отделянето на въглерод, за възстановяване на водосборите и за благото на дивата природа.6. Копринени спортни екипи и несвиващи се дрехиНякои от най-новите патенти в модната сфера са за създаване на копринен протеин във вода, който променя коприната и вместо непромокаема и кара да пропуска вода - качество, особено важно за спортните екипи. Технологията би позволила и да се създават материи, които не се свиват при пране.7. Принтиране на дрехи по мяркаПредставете си първо да сканирате тялото си, после със софтуер да нанесете върху собствените си мерки предпочитания дизайн и накрая да я извадите на 3D принтер или да я поръчате онлайн за доставка. Този подход спестява остатъчните материали и прекомерното производство. 8. Ваучери за нови срещу стари дрехиГолемите производители все повече ще правят кампании за рециклиране на стари дрехи или размяна на дрехи втора употреба срещу отстъпки за нови покупки. 9. Лепило за дрехиКогато се скъса, текстилът ще може да бъде поправен чрез залепяне с препарат, извлечен от протеин от калмари. такава разработка вече е правил университетът в Пенсилвания. Засега \"лепилото\" е предназначено за медицински цели. Но след десетилетие може би ще се използва и в модната индустрия за намаляване на прекомерното закупуване на дрехи.10. Дрехи назаем или под наемОчаква се все повече платформи да насърчават ползването назаем или отдаването под наем на непотребни дрехи, много от които висят неносени в гардеробите.", "date": "2018.06.27", "title": "Как ще изглежда зелената мода на бъдещето: 10 идеи"}
{"url": "https://offnews.bg/112/mazh-zagina-v-tezhka-katastrofa-kraj-gabrovo-sblasak-mezhdu-trolej-i-683342.html", "text": "Тежка катастрофа край Габрово отне живота на мъж снощи, има и ранени. В София пък тази сутрин тролейбус и автобус се сблъскаха в София, съобщи МВР.ГабровоКатастрофата станала край разклона за село Рязковци снощи към 17 часа. Сблъскали са се товарен автомобил и бус. По първоначални данни при излизане от кръстовище товарен автомобил „Мерцедес“ ударил движещия се с предимство бус „Пежо“. „Мерцедес“-ът управлявал мъж на 50 г. Във фирмения бус пътували една жена и 7 мъже, работници. Шофирал е 61-годишен мъж от Габрово.От сблъсъка бусът излязъл вляво от пътното платно. Пътувалите в него са откарани в болницата в Габрово, където мъж на 57 г., е починал. За лечение са настанени шестима, като жената (на 52 г.) е в тежко състояние.Водачът на товарния автомобил не е бил под влияние на алкохол. Причините за произшествието са в процес на изясняване. Извършен е оглед. По случая е образувано досъдебно производство.СофияПри сблъсъка между тролейбус и автобус в София тази сутрин пострада жена, която е откарана в болница. Инцидентът е станал към 6:30 ч. на ул. \"Г. С. Раковски\" и бул. \"Сливница\".Извършен е оглед. Работата по установяване на причините за инцидента продължават.", "date": "2018.06.27", "title": "Мъж загина в тежка катастрофа край Габрово, сблъсък между тролей и автобус в София рани жена"}
{"url": "https://offnews.bg/sviat/tciklonat-nefeli-navodnenia-v-gartcia-balgari-signaliziraha-che-bed-683343.html", "text": "Циклонът \"Нефели\" донесе поройни дъждове и наводнения в съседна Гърция. На много места в страната паднаха над 50 литра на квадратен метър, предаде бТВ.Два сигнала от бедстващи българи в Северна Гърция са постъпили снощи в българското дипломатическо представителство в Солун, съобщи консулът ни Чавдар Агайн за програма \"Хоризонт\" на БНР.\"Първите са ги извадили от местност с бунгала до Ормос Пангиас и са ги преместили на безопасно място, а до другите са стигнали малко по-късно, при едно село - Метангици. Там ситуацията вече се е била успокоила и българите са предпочели да останат на място. Те днес ще търсят варианти да си тръгнат със свои познати от България, защото колите им не са в движение\", каза консулът ни в Солун Чавдар Агайн и препоръча на българите да не тръгват към Гърция в следващите 3 дни.Най-тежко е положението на полуостров Халкидики, където властите искат обявяване на бедствено положение. Има материални щети, но не и пострадали.В Ситония са наводнени къщи, мазета и магазини. Край Никити придошлата вода е наводнила пътищата, повличайки контейнери за смет и едно превозно средство. Допълнително реката при град Агиос Николаос е преляла и е спряла трафика.Няколко домове в град Каналия са наводнени. В Кересия няколко къщи са евакуирани като предпазна мярка. Трафикът е прекъснат заради проливните дъждове по пътя Атина-Тива и Атина-Коринт.Обилни валежи имаше и в централната част на страната. В района на Каналия реки излязоха от коритата си, като наводниха десетки къщи и оставиха пътища под вода. Противопожарните служби получиха множество сигнали за наводнени приземни етажи и блокирани шофьори.Подобрение на времето се очаква в петък.Съветът на Външното министерство към българските граждани е да се избягва пътуване към Гърция през следващите дни.", "date": "2018.06.27", "title": "Циклонът Нефели: Наводнения в Гърция, българи сигнализираха, че бедстват"}
{"url": "https://offnews.bg/leka-atletika/ruskiat-informator-na-wada-rodchenkov-e-opital-da-se-samoubie-v-sasht-683372.html", "text": "Информаторът на Международната антидопингова агенция (WADA) Григорий Родченков е направил опит да се самоубие в САЩ, където му е предоставено убежище, пише руският портал gazeta.ru.По информация на различни медии, Вашингтон упорито се опитва да скрие инцидента. Новината бе разпространена от Telegram-канал на телевизия RT, който се позовава на вицепрезидента на Международния комитет за защита правата на човека Александър Йонов.„Информацията е получена от мои колеги от САЩ по линия на комитета. Тя грижливо се прикрива от американските специални служби, за да не излезе в пресата”, подчертава той.Йонов добавя, че Родченков е опитал да се самоубие на 19 юни. В неговия апартамент са намерени множество бутилки от алкохол и празни опаковки от силно действайщи медикаменти. По мнението на Йонов в момента над Родченков се оказва огромен натиск и от страна на американското правосъдие и специални служби. „Те го принуждават всячески да свидетелства против Русия. Видимо нервите му не са издържали след такива сериозни обвинения и целият този шум, който се вдигна около неговата личност”, заяви той.Информаторът на WADA - Григорий Родченков, от когото тръгна скандалът с подменените допинг проби в Сочи'14, е бивш директор на Московския антидопингов център. Той избяга от Русия след скандала с допинга в леката атлетика през 2015 г., заради който беше уволнено ръководството на Руската антидопингова агенция (РУСАДА), а малко след това двама от доскорошното ѝ ръководство - директорът Никита Камаев и председателят на УС Вячеслав Синев, починаха в рамките на няколко дни.Родченков е в САЩ, под закрила на ФБР и никой не знае местонахождението му. След като получи убежище, той разказа пред в.\"Ню Йорк Таймс\" за допинг системата, създадена в Русия специално за домашните игри в Сочи. Той твърди, че системата е под крилото на ФСБ и Министерството на спорта. При нея с чисти проби са заменяни \"замърсени\", с приготвян от самия Родченков коктейл от стероиди. Разкритията провокираха създаването на комисията \"Макларън\", която да провери истинността им. Нейният доклад ги потвърждава, без да може да ги докаже, защото е съставен предимно въз основа на разговори с евентуално замесени лица. Затова МОК създаде комисиите на Денис Освалд и Самуел Шмид, които да направят допълнителни разследвания.Родченков е химик, състезавал се е на студентско ниво в леката атлетика. Признава, че оттогава се интересува от допинг и дори е пробвал сам някои препарати. През 80-те години на ХХ век е назначен в Московския антидопингов център. В средата на 90-те заминава за САЩ, където работи за \"Хюлет-Пакард\" - един от най-големите производители на аналитично оборудване за антидопинг лаборатории. После работи и в антидопинговия център в Калгари (Кан). Връща се в Русия и през 2005 г. и пак става началник на московския антидопингов център. През 2011 г., според тв канала \"360\", се появяват оперативни данни, че в Москва има организирана група за търговия със забранени препарати и неин лидер е Родченков, действащ със сестра си. Бившата състезателка по крос Марина Родченкова продалава допинга, а брат ѝ гарантирал на спортистите, че щом са купили допинг от него, пробите им ще са чисти.На Родченков са повдигнати обвинения за незаконна търговия със забранени вещества в големи размери. Той обаче влиза в психиатрия след опит за самоубийство, а диагнозата му е шизоидно разстройство на личността, обострящо се от стрес. Когато излиза от болницата, всички обвинения към него са свалени и той дори запазва поста си на шеф на антидопинговия център - чак до 2015 г. Сестра му е осъдена условно.След като през 2015 г. става ясно, че при редовните му срещи с агенти от спецслужбите в центъра са унищожени над 1400 проби, той е принуден да подаде оставка и бяга в САЩ, тъй като се бои за безопасността си - твърди, че негов приятел в правителството го предупредил, че се готви \"самоубийството му\". Режисьорът и продуцент Брайън Фогел помага на Родченков да емигрира.Световната антидопингова агенция (WADA) прибегна към услугите на канадския професор по право д-р Ричард Макларън, който подготви обвиненията. В доклада \"Макларън\" се изтъква заключението, че между 2012 и 2015 г. от програмата за допинг са се възползвали над 1000 състезатели от 30 вида спорт.В края на 2017 г. бе решено Русия да не участва на зимните олимпийски игри в Пьончан 2018. Изпълнителният комитет на МОК в Лозана взе решението си заради системно нарушаване на антидопинговите правила. На форума бяха допуснати само руски състезатели, които не са уличавани в употреба на забранени стимуланти. Те участваха под неутрален флаг.", "date": "2018.06.27", "title": "Руският информатор на WADA Родченков е опитал да се самоубие в САЩ"}
{"url": "https://offnews.bg/sviat/frenski-mesari-moliat-pravitelstvoto-da-gi-pazi-ot-vojnstvashti-vegani-683344.html", "text": "Френски месари написаха писмо до правителството, в което молят то да ги пази от войнстващи вегани, които обвиняват в опит да унищожат традиционната култура в страната на консумация на месо, пише Би Би Си.Магазини са били замеряни с камъни или нашарени с графити с анти месоядни послания, оплаква се Френската федерация на месарите.През последните няколко месеца 15 магазина са били залети с червена боя.От федерацията определят подобни нападения като форма на тероризъм.Тези хора сеят ужас с цел да накарат цяла част от френската култура да изчезне, коментират от федерацията и твърдят, че веганите се опитват да наложат на огромна част от хората техния стил на живот и дори тяхната идеология.Сега вегетарианците и веганите са само малък процент от населението на Франция. Преброяване от 2016 г. показва, че 3% от французите са вегетарианци.Френските месари са на почит в страната, но инциденти като тези не са съвсем нови, припомня Би Би Си. Търговец разказва как ключалките му били блокирани с лепило преди 20 години.Напоследък обаче има и спад в продажбите на месо, затова и организациите на месарите призовават правителството на президента Еманюел Макрон да вземе превантивни мерки. Те се дразнят и от използването на думите пържола, филе, бекон и наденичка за продукти, които не са от месо и настояват тази практика да спре.Наскоро пък предложение училищата да започнат да предлагат и вегетарианско меню беше отхвърлено в парламента.Веган активисти във Франция пък бяха осъдени през месец март за публикация, в която се казва, че убийството на месар от ислямски боец е \"правосъдие\".", "date": "2018.06.27", "title": "Френски месари молят правителството да ги пази от войнстващи вегани"}
{"url": "https://offnews.bg/ikonomika/sofijska-voda-otvaria-treti-tcentar-za-klienti-683363.html", "text": "На 28 юни \"Софийска вода\" отваря нов Център за обслужване на клиенти на партерния етаж на ЦУМ. Той ще е с удължено работно време - от 9 ч. до 20 ч. в делнични дни и от 10 ч. до 16 ч. в събота, също като другия нов център в \"Люлин\".Центровете разполагат с обособени гишета за плащания на сметки и други такси, за предоставяне на бързи услуги и информация, и за заявяване на услуги, които изискват по-дълго време за работа с определен клиент. В тях действа електронна система за поредност на обслужване чрез билети с номера за насочване на клиентите. На екрани се предлага дигитално видео съдържание с услугите на дружеството, съвети към клиентите и актуални новини. Осигурени са и удобни места за изчакване с безплатен достъп до Wi-Fi, както и контакти за зареждане на мобилни телефони.Във връзка с работата на новата локация от четвъртък, 28 юни, клиентският център в „Зона Б-5“ преустановява работа. Центърът на дружеството в НАГ (Направление „Архитектура и градоустройство“) се специализира само за приемане на техническа документация за нови връзки към ВиК мрежата.Обновените центрове са още един етап от цялостното модернизиране на клиентското обслужване под мотото „Услуги по вода“, което „Софийска вода“, част от международната група Веолия, въведе. Компанията е първият ВиК оператор с 24-часова безплатна телефонна линия - 0800 1 21 21, както и е единствената с мобилен център за обслужване на клиенти – бус, оборудван с всички необходими технологии, за да осигурява пълен набор от услуги, които се предлагат от стационарните клиентски центрове на компанията.За клиентите на дружеството, които предпочитат онлайн комуникациите за тяхното потребление на вода, остава възможността всяка една от предоставените физически услуги да се ползва дистанционно на www.sofiyskavoda.bg.", "date": "2018.06.27", "title": "Софийска вода отваря трети център за клиенти"}
{"url": "https://offnews.bg/zvezdi/pesen-na-ubitia-rapar-xxxtentacion-dostigna-rekord-ot-1997-godina-683381.html", "text": "Песен на убития рапър XXXTentacion покори музикалните класации седмица след смъртта му, съобщи CNN.\"Sad!\" се премести от номер 52 на номер 1 в класацията на Билборд Hot 100.Песента е първият посмъртен номер 1 за изпълнител от 1997 година насам, когато \"Mo Money Mo Problems\" на The Notorious B.I.G. покори класациите.Песента е натрупала 48,9 милиона излъчвания в САЩ през изминалата седмица. 20-годишният музикант, чието истинско име е Джасе Онфрой, беше застрелян миналата седмица на излизане от магазин за мотори.Няколко дни по-късно полицията арестува заподозрян по случая и му повдигна обвинение в убийство.Осем други песни на XXXTentacion в момента са в Hot 100: \"Moonlight\" - на номер 16, \"Changes\" - на номер 18, \"Jocelyn Flores\" - на номер 19, \"F ** k Love\" (с участието на Trippie Redd) - на 28-о място, \"Everybody Die On Their Nightmares\" - на номер 42, \"Remedy for a Broke Heart \" - на номер 58, \"Hope\" - на номер 80, и \"Numb\" на 82-о място.", "date": "2018.06.27", "title": "Песен на убития рапър XXXTentacion достигна рекорд от 1997 година"}
{"url": "https://offnews.bg/zvezdi/video-blogat-cinema-confidential-ekskluzivno-na-snimachnata-ploshtadka-683345.html", "text": "“Блудници” е продукция на ITV, която се разпространява от каналите Hulu – в САЩ - и Epic Drama – най-новият член на семейство на Viasat History и TV1000 - у нас и в цяла Централна и Източна Европа.Снимките са предимно в имението Langleybury, близо до Уотфърд във Великобритания, зад ъгъла на студията Warner, където се виждат декори от филмите с приключенията на Хари Потър. Това лято започва вторият сезон и към актьорския състав се присъединява и една истински звездна актриса – познатата ни от “Армагедон” и “Властелинът на пръстените” и дъщеря на рок легендата Стивън Тайлър - Лив Тайлър.Освен с нея, в петте нови YouTube епизода на Cinema Confidential ще се срещнем със Саманта Мортън (Minority Report), която е Маргарет Уелс, Елоис Смит (The Frankenstein Chronicles) – по-малката й дъщеря Луси - и Джесика Браун Финдли, позната ни като Лейди Сибил от друг хитов сериал, “Даунтън Аби” – като Шарлот, както и Лесли Манвил (номинирана за “Оскар” тази година за “Невидима нишка” с Даниел Дей-Луис) – като злодеят Лидия Куигли.В първи епизод на поредицата на Cinema Confidential – вече достъпен тук - се пренасяме на място в имението, където се снима продукцията, и научаваме повече за историята и езика на сериала от създателките му.„Блудници“ (Harlots) може би не е първото заглавие, което би ви хрумнало за силни женски персонажи, но всъщност е така. В разгара на всякакъв вид движения срещу сексуалното насилие и за равностойно заплащане на жените, “Блудници” е създаден именно от две дами – Мойра Буфини и Алисън Нюман. Макар че действието му се развива през 18-ти век, сериалът съвсем реално предлага модерни теми за размисъл, нищо че са облечени в корсети и високи перуки.Първи сезон отново е в ефир по тв канал Epic Drama всяка сряда и всяка събота от 22:00 часа в мрежите на операторите НЕТ1 в София, Телекабел и ТВ Сат Ком в южна България и NetWorx в северна България.Със сериала попадаме в Лондон по времето на най-мръсния му период. Трудно място за една жена, особено ако сама трябва да се грижи за себе си. Впрочем една на всеки пет жени се занимава именно с проституция. Маргарет Уелс, в ролята е великолепната Саманта Мортън, държи публичен дом, където освен момичетата, които е прибрала, са и нейните собствени дъщери – Шарлот и Луси. Когато навършат нужните години, тя продава девствеността им на този, който е склонен да плати най-много.Още в първи епизод, който е достъпен свободно и онлайн на , виждаме, че Шарлот вече е намерила своя спонсор в живота и като официалната негова “държанка” живее в дом, който той осигурява за нея.Луси, от своя страна, тепърва трябва да намери такъв. Интересен е парадоксът, който съществува в образа на Маргарет Уелс – тя е и майка, и страда за това, което дъщерите й трябва да правят, но от друга страна знае, че това е почти единственият им избор във времето, в което живеят.Голямата конкуренция на Маргарет е доста по-богатата Лидия Куигли, в чиято роля е Лесли Манвил. Тя е абсолютният злодей в сериала и докато има моменти, в които се чудиш дали харесваш Маргарет или не, то при Лидия нещата са ясни от самото начало – тя е олицетворение на злото.", "date": "2018.06.27", "title": "Видео блогът Cinema Confidential ексклузивно на снимачната площадка на хитовия сериал 'Блудници' (видео)"}
{"url": "https://offnews.bg/na-tozi-den/27-iuni-osnovan-e-balgarskiat-futbolen-saiuz-683339.html", "text": "На този ден през 1985 г. е основан Българският футболен съюз в София.Днес в него членуват 44 професионални и 490 аматьорски клуба.Седалището му е в София. Правоприемник на Българската федерация по футбол (БФФ) (1962 – 1985). Настоящият президент на БФС е Борислав Михайлов.Футболният съюз е член на ФИФА от 1923 г. и на УЕФА от 1954 г.", "date": "2018.06.27", "title": "27 юни - Основан е Българският футболен съюз"}
{"url": "https://offnews.bg/obshtestvo/bronzovata-kashta-shte-izdarzhi-6-po-rihter-i-uragan-683369.html", "text": "Бронзовата къща на мястото на бившия мавзолей в София е изградена точно върху асансьора, с който се е придвижвала мумията на Георги Димитров. Инсталацията с автор Пламен Деянофф е стъпила върху 4 метални колони, вдигнати допълнително около конструкцията на асансьора в подземията, обясни за OFFNES инж. Михел Иванчев, който отговаря за здравината и издържливостта на обекта.На практика Бронзовата къща не зависи от направената бетонна плоча над мавзолея, краката ѝ са стъпили на колоните и те поемат тежестта, допълни Иванчев. По думите му инсталацията може да издържи на ураганен вятър и трус от 6 по Рихтер. Иначе елементите от бронз с размери 60 на 70 см се сглобени с винтове и могат да бъдат разглобени за ден, отговаря инж. Иванчев дали Бронзовата къща няма да се окаже като предшественика си мавзолея - съборен за повече време, отколкото за построяването му. Очаква се тази вечер оградата около инсталацията да бъде премахната и тя да остане на мястото в центъра на София до края на годината. ", "date": "2018.06.27", "title": "Бронзовата къща ще издържи 6 по Рихтер и ураган"}
{"url": "https://offnews.bg/futbol/infarktna-pobeda-na-arzhentina-edva-ne-vkara-maradona-v-bolnitca-683340.html", "text": "Аржентинската легенда Диего Марадона едва не влезе в болница след инфарктната победа на Лионел Меси и компания с 2:1 над Нигерия в последния мач на “гаучосите” от група D на Мондиала, която класира южноамериканците на 1/8-финалите.Головете за победителите вкараха Меси в 14-ата и Маркос Рохо пет минути преди края, а за африканците се разписа Виктор Моузес от дузпа в 51-ата. Ако равенството се беше запазило, то напред щеше да продължи Нигерия. В другия мач от групата победителят в потока Хърватия се справи с Исландия също с 2:1.Марадона беше една от атракциите за зрителите по време на двубоя. Преди началото на срещата той се моли зрелищно за победа, след това танцува страстно с нигерийка и заспа на трибуните, а при победния гол на Рохо се разсъни и размаха средни пръсти.От емоциите накрая той не успя да се изправи на краката си и се наложи да бъде прегледан на място от лекари, след което е бил отведен в болница по информация на “Сън”, която впоследствие беше опровергана, тъй като героят от Мексико 1986 отпътува с частен самолет за Москва, където ще прекара следващите дни в почивка.Президентът на Аржентина Маурисио Макри поздрави отбора и голмайстора Рохо минути след края на двубоя.“Благодаря, момчета! Много, много те обичам, скъпи Маркос Рохо”, избухна държавният глава в Туитър.В следващата фаза Аржентина се изправя срещу Франция в събота, 30 юни.", "date": "2018.06.27", "title": "Инфарктна победа на Аржентина едва не вкара Марадона в болница"}
{"url": "https://offnews.bg/obshtestvo/puskat-rejsa-do-zlatnite-mostove-i-v-delnik-prez-liatoto-683322.html", "text": "Автобусите по линия 63 ще работят и в делнични дни през юли и август, съобщи Столична община. Рейсовете ще извършват по два курса в делничните дни.От „Цар Борис III“ в посока „Златните мостове“ автобусите ще тръгват в 8.52 часа и в 17.14 часа , а в обратна посока съответно в 9.50 часа и в 18.25 часа.Целта е през летния сезон столичани да имат повече възможности да посещават планината.", "date": "2018.06.27", "title": "Пускат рейса до Златните мостове и в делник през лятото"}
{"url": "https://offnews.bg/obshtestvo/sv-sampson-strannopriemetc-lekuval-s-chudodejna-sila-683327.html", "text": "Църквата почита днес св. Сампсон Странноприемец. Преподобни Сампсон, по народност римлянин, бил син на знатни и богати родители, които му дали добро образование и от ранни години му внушили любов към Бога. Сампсон изучил лекарското изкуство, за да помага на страдащите. Господ благословил неговото добро намерение и му дал чудотворна сила да изцерява недъзи.След смъртта на родителите си Сампсон наследил голямо богатство, което той употребил за полза на ближните. Всички свои роби пуснал на свобода, раздавал щедри милостини, подслонявал и хранел сиромаси и странници.Той обичал усамотението, но грижейки се преди всичко за ближните, Сампсон се заселил в Цариград и построил дом, където приемал бедни, болни и странници. Сам лекувал болните и с Божия сила вършел много чудеса. От смирение той скривал тия прояви на особената Божия милост към него. Но неговият свят живот станал известен и патриархът го ръкоположил за свещеник.Случило се, че император Юстиниан, който царувал по товаа време, опасно заболял. Старанията на най-изкусните лекари отишли напразно. Но Сампсон чрез чудесната сила, дадена му от Бога, излекувал царя.Ще ти дам награда каквато пожелаеш - казал му възрадваният цар, - вземи пари или имот!Богатство не ми е нужно - отговорил Сампсон. - Аз такова имах и доброволно се лиших от него. Ако искаш да ми окажеш голяма милост, заповядай да построят дом за болните и бедните! Царят изпълнил желанието на Сампсон и построил обширна болница и страноприемница, където назначил Сампсон за началник.Св. Сампсон се трудил до дълбока старост и умрял в 550 година. Лицето му сияело от тиха радост, когато завършил своя богоугоден живот. Много чудеса ставали над неговия гроб и в уредената от него болница.", "date": "2018.06.27", "title": "Св. Сампсон Странноприемец лекувал с чудодейна сила"}
{"url": "https://offnews.bg/112/prostreliaha-petar-nizamov-perata-v-burgas-683341.html", "text": "Петър Низамов – Перата е бил прострелян снощи в Бургас в ж.к. \"Изгрев\", пред блок 41. Перата е улучен в краката, няма опасност за живота му.Стрелбата е станала към 22:10 ч., по показанията на станалия известен с т. нар. \"граждански арести\" на мигранти по границата, информира Областната дирекция на МВР в града.Патрулиращи наблизо полицаи чули гърмежи и викове за помощ. На място открили 32-годишен прострелян мъж и го откарали в спешното отделение на бургаската болница, където е бил опериран по спешност. Той е с две огнестрелни рани в краката. Пред служителите на реда Перата казал, че трима души изскочили от храстите, докато вървял към блок, и стреляли в него.Районът бе отцепен, пристигнаха екипи на пожарната, криминалисти, два полицейски патрула, пише \"Бургас инфо\". На мястото са намерени 4 гилзи. Търсят се свидетели. Той обаче е . Той и още един арестуван тогава са обвинени в хулигански действия, извършени с особена дързост и цинизъм.", "date": "2018.06.27", "title": "Простреляха Петър Низамов - Перата в Бургас"}
{"url": "https://offnews.bg/obshtestvo/v-tcentara-na-sofia-manastirski-livadi-oborishte-vazrazhdane-i-ovch-683328.html", "text": "\"Софийска вода\" предупреди за спиране на водоподаването заради планирани ремонти днес.Вода няма да има в:- кв. Кумарица - на ул. „Боровец“ и в карето бивши военни блокове от №1 до №15 на ул. „Летец“. Причината е подмяна на сградно водопроводно отклонение. Водата ще бъде спряна от 9:30 до 15:30 ч.;- южна част на бул. \"Околовръстен път\" - между пътя за лифта \"Симеоново\" до бул. \"Симеоновско шосе\" и между бул. \"Черни връх\" до бул. \"България\" - бензиностанция \"Шел\", база на \"Волф\", езиково училище и частна детска градина \"ЕСПА\" - жск „Малинова долина“. Причината е подмяна на спирателни кранове на ПСПС Бистрица. Вода няма да има от 10 до 22 ч.- кв. Витоша – в карето между бул. „Симеоновско шосе“, ул. „Проф. Васил Арнаудов“, ул. „Проф. Георги Манев“ и бул. „Околовръстен път“, в което влизат комплексите „Макси“, „Преслав“ и „Градина“, няма да има вода от 10 до 22 ч.- кв. Мирчо Драганов - в карето между: бул. „Черни връх“ от №91 до №151, ул. „Димитър Манев“, ул. „ген. Иван Колев“ и бул. „Околовръстен път“, няма да има вода от 10 до 22 ч.- кв. Манастирски ливади - изток – в карето между ул. „Луи Айер“, ул. „Шарл Шампо“, бул. „Околовръстен път“ и ул. „Йордан Бакалов-Стубел“ няма да има вода от 10 до 22 ч.Алтернативно водоснабдяване с водоноска ще бъде осигурено във вилна зона „Киноцентъра“ III, ул. „Градина“ №23 (частно училище „ЕСПА“) от 10 до 19 ч.Ако работите продължат над 12 часа, ще има водоноски и на следните адреси:- жск „Малинова долина“ - пред бл. 29, от 22 ч.;- кв. „Манастирски ливади-изток“ - ул. „Луи Айер“ (колелото на автобуса), от 22 ч.Няма да има вода и на следните адреси:- в центъра, по ул. \"Струга\" - от бул. \"Княгиня Мария Луиза\" до бул. \"Христо Ботев\", по бул. \"Христо Ботев\" - от ул. \"Струга\" до бул. \"Княгиня Мария Луиза\" (четни номера), по ул. \"Княз Борис I\" - от ул. \"Клокотница\" до ул. \"Струга\". Тя ще бъде спряна от 10 до 20 ч. заради подмяна на спирателен кран на улица \"Княз Борис I\". Ако работите продължат над 12 часа, ще има водоноска на ъгъла на улиците \"Струга\" и \"Братя Миладинови\".- в централния район \"Възраждане\", по ул. „Българска морава“ от ул. „Св. Св. Кирил и Методий“ до ул. „Цар Симеон“, от 10 до 18 ч. Причината е подмяна на пожарен хидрант на \"Българска морава\". Ако работите продължат на 12 часа, ще има водоноска на ъгъла на улиците \"Цар Симеон\" и \"Българска морава\".- в централния район \"Оборище\", по ул. „Върбица“ от бул. „Евлоги и Христо Георгиеви“ до ул. „Проф. Асен Златарев“, от 15 до 18 ч. Причината е изместване на водомерен възел на ул. \"Върбица\". Ако работите продължат над 12 часа, ще има водоноска на ул. \"Връбница\" №8.- в ж.к. \"Овча купел\" - по ул. \"Промишлена\" от бул. \"Президент Линкълн\" до ул. \"Иван Хаджийски\", от 9 до 19 ч. Причината е монтаж на спирателен кран. Ако работите продължат над 12 часа, ще има водоноска на ъгъла на улиците „Промишлена“ иул. „Братя Бартел“.- в ж. к. \"Овча купел\" - по ул. „Любляна“ - от ул. „Букет“ до ул. „Нов век“, и по ул.“ Полски венец“ - от ул. „Любляна“ до ул. „Букет“, от 9:30 до 19:30 ч. Ако работите продължат над 12 часа, ще има водоноска на ъгъла на улиците „Любляна“ и „Нов век“.", "date": "2018.06.27", "title": "В центъра на София, Манастирски ливади, Оборище, Възраждане и Овча купел без вода днес"}
{"url": "https://offnews.bg/obshtestvo/sistemata-ni-ubiva-roditelite-na-detca-s-uvrezhdania-izlizat-na-malch-683194.html", "text": "Участници и подкрепящи протеста \"Системата ни убива\" ще се съберат на мълчаливо присъствие пред НДК днес.Мястото е избрано, защото в Двореца на културата ще се проведе конференцията \"Европейският стълб на социалните права: Да работим заедно за постигането на резултати\".Родителите на деца с увреждания и съпричастните към исканията им ще се съберат в 8:30 ч. при едно от кафенетата до централния вход на НДК. Мълчаливото присъствие е обявено с начален час 9 и краен - 17.В началото на месеца родителите опънаха палатков лагер пред Народното събрание в знак на протест срещу политиките към хората в неравностойно положение. Те обявиха, че ще инициативата е безсрочна и ще продължи, докато не се променят политиките. Протестиращите настояват за нова система за оценка на увреждането и потребностите на човека, породени вследствие на заболяването. Те искат още финансовата подкрепа да включва месечна издръжка поради увреждане, технически помощни средства, както и лична помощ под формата на подкрепа в дома и на работното място. Според родителите трябва да се въведе понятието “личен бюджет”, в който личната помощ да е ясно регламентирана.Днес омбудсманът Мая Манолова свиква публично обсъждане на проектозакона за личната помощ. \"За мен проблемът на майките е над всичко и той не може да бъде употребен за ничии политически, неполитически или други лични амбиции и цели\", декларира омбудсманът.В централата на омбудсмана на \"Георг Вашингтон\" в София от 12 ч. са поканени министърът на труда и социалната политика Бисер Петков, министърът на финансите Владислав Горанов, синдикалните лидери Димитър Манолов и Пламен Димитров, председателите и членовете на парламентарните комисии по труда, социалната и демографската политика, по взаимодействието с неправителствените организации и жалбите на гражданите, по въпросите на децата, младежка и спорта, участниците в работната група, изготвила проекта, представителите на Националния съвет за интеграция на хората с увреждания и др.", "date": "2018.06.27", "title": "Системата ни убива: Родителите на деца с увреждания излизат на мълчаливо присъствие пред НДК"}
{"url": "https://offnews.bg/112/vakantcia-2018-patna-politcia-otpravi-32-preporaki-kam-detcata-i-vazr-683350.html", "text": "Пътна полиция разпространи препоръки към децата и възрастните пешеходци, към велосипедистите, шофьорите на МПС и пътниците как да се придвижват безопасно с оглед на започващата лятна ваканция.На пешеходците от полицията препоръчват \"ВСЕКИдневно\":1. Използвай тротоарите.2. Минавай през подлезите и надлезите.3. Ходи срещу колите и най-вляво по банкета, ако няма тротоар.4. Преминавай на зелено.5. Пресичай на пешеходна пътека и се оглеждай в двете посоки.6. Пресичай улицата бързо.7. Не гледай в телефона или таблета, когато пресичаш.8. Преминавай с група хора или с възрастен, ако си несигурен.Препоръките за велосипедистите са:1. Оглеждай се и използвай ръцете си, за да покажеш дали ще тръгваш, завиваш, заобикаляш или спираш.2. Карай колелото по тротоара, ако не си навършил 12 години.3. Карай колелото най-вдясно на пътя, по посока на движението, ако си навършил 12 години.4. Карай колело с работещи спирачки, светлини и звънец и оборудвано със светлоотразители.5. Използвай светлоотразителна жилетка. Тя е задължителна, когато е тъмно, когато няма добра видимост и ако си извън селото или града.6. Дръж ръцете си на кормилото, а краката на педалите на колелото.7. Карай колелото пред или зад приятеля си, не до него.8. Използвай велоалеята, ако има такава.Към шофьорите препоръките са следните:1. Шофирай само ако си правоспособен (ако имаш свидетелство за управление на моторно превозно средство).2. Шофирай трезвен.3. Носи свидетелството си за управление на моторно превозно средство и документите на превозното средство, което управляваш.4. Управлявай моторно превозно средство, което е регистрирано, преминало е годишен технически преглед, за което е сключена задължителна застраховка „Гражданска отговорност” на автомобилистите и има платена винетна такса (при управление извън населените места).5. Използвай обезопасителен колан/ защитна каска.6. Приканвай пътниците да използват обезопасителни колани/ защитни каски.7. Спазвай Закона за движението по пътищата, не превишавай скоростта и осигурявай предимство на пешеходците.8. Съобразявай поведението си с пътните и с атмосферните условия.Съветите към пътниците са:1. Пътувай при правоспособен водач (който има свидетелство за управление на моторно превозно средство).2. Пътувай при трезвен водач.3. Поставяй си обезопасителен колан/ защитна каска.4. Не пречи на шофьора, не го разсейвай с поведението си – не говори високо, не пускай силно музиката.5. Сядай на задната седалка, ако не си навършил 12 години.6. Не подавай главата, ръцете или краката си през прозореца/люка.7. Качвай се и слизай отдясно, от страната на тротоара.8. Пази околната среда. Не изхвърляй нищо през прозореца.", "date": "2018.06.27", "title": "Ваканция 2018: Пътна полиция отправи 32 препоръки към децата и възрастните за безопасно придвижване"}
{"url": "https://offnews.bg/sviat/albania-otkazva-da-prieme-bezhanski-lageri-dori-v-zamiana-na-chlenstv-683349.html", "text": "Албания никога няма да приеме бежански лагери на своя територия, дори в замяна да получи членство в Европейския съюз. Предложението бе категорично отхвърлено от министър-председателя Еди Рама, цитиран от агенция \"Фокус\".Албания иска да допринесе за решаването на европейския проблем, но не може да го реши сама, коментира Рама.Според него „превръщането на страната в каменна стена за мигрантите, които искат да влязат в страните от ЕС, би било опасно решение“.По-рано австрийският канцлер Себастиан Курц и председателят на Европейския парламент Антонио Таяни предложиха бежанците да се настаняват в балканските държави. Темата за мигрантите ще бъде в центъра на срещата на високо равнище на ЕС в Брюксел на 28 и 29 юни.", "date": "2018.06.27", "title": "Албания отказва да приеме бежански лагери, дори в замяна на членство в ЕС"}
{"url": "https://offnews.bg/futbol/kolumbietc-zamestva-karanga-v-tcska-683353.html", "text": "От ЦСКА вече са си набелязали заместник на звездата на \"червените\" Фернандо Каранга, който по всичко личи ще бъде продаден през лятната пауза, пише \"Меридиан мач\".Очаква се това да стане след старта на участието на отбора в Лига Европа. Единствено пробив в турнирите и класиране в груповата фаза може за задържи нападателя на \"Армията\".В Борисовата градина се говори, че набелязаният заместник на Фернандо също е от Южна Америка. Възможно е обаче той да не дойде от Бразилия, а от Колумбия.Иначе ръководството на ЦСКА се договори с ТВ компанията Лаола1 ТВ за прякото излъчване за България на оставащите три контролни срещи от лагера на тима в Австрия, съобщават \"армейците\" на официалната си страница.Днешната приятелска среща между \"червените\" и руския УФА ще можете да гледате на живо в официалния сайт на клуба – CSKA.BG, като двубоят вече ще може да се наблюдава и от мобилни устройства. Последните два приятелски мача също ще могат да се гледат на живо.На 30 юни е срещата ЦСКА – Шахтьор Донецк и на 2 юли е двубоят ЦСКА – Брьондби.", "date": "2018.06.27", "title": "Колумбиец замества Каранга в ЦСКА"}
{"url": "https://offnews.bg/tenis/nadal-sled-10-godini-tenisat-mozhe-da-e-pod-zaplaha-683356.html", "text": "Световният номер 1 в мъжкия тенис  Рафаел Надал се надява да настъпят много промени в следващите години. Една от основните идеи, които защитава испанската звезда, е тази за двугодишен ранкинг, който да замени годишния.\"Това е най-добрият начин да защитиш играчи при контузия. Мисля за това от години, но е още по-актуално в края на кариерата ми. Друг въпрос, който той повдигна е и все по-голямото влияние на сервиса.Не знам как, но трябва да се подходи по-внимателно към цялата тази история със сервисите и силата като цяло. Състезателите стават все по-грамадни и по-бързи.Ако не намерим решение относно проблема с началния удар, ще дойде време, в което това ще бъде единственият важен удар в тениса. След десет години спортът може да е под заплаха\", каза Надал.", "date": "2018.06.27", "title": "Надал: След 10 години тенисът може да е под заплаха"}
{"url": "https://offnews.bg/politika/velikodushen-borisov-razreshi-na-mediite-da-pishat-kakvoto-si-iskat-683357.html", "text": "Премиерът Бойко Борисов великодушно разреши на българските медии да пускат каквито си искат репортажи.Думите на Борисов идват след поредния ни медиен скандал, намирисващ натрапчиво на цензура. В понеделник без предупреждение Нова телевизия спря епизод на предаването \"Часът на Милен Цветков\", в който бе анонсирана темата  \"Какво накара премиера Борисов да се възмути от фалшивата новина, че е станал собственик на гръцки остров?\".След като много зрители обвиниха медията в цензура, вчера от телевизията обясниха, че предаването е било спряно, \"защото не отговаря на стандартите на телевизията за обективност, истинност и баланс на гледните точки\".Случаят с \"гръцкия остров на Борисов\" е изключително абсурден, тъй като за него никой в държавата нямаше да разбере, ако не беше самият премиер-министър.Без да бъде питан от нищо не подозиращите придружаващи го в Брюксел български журналисти за срещата на европейските лидери за миграцията, той заяви:", "date": "2018.06.27", "title": "Великодушен Борисов разреши на медиите да пишат каквото си искат"}
{"url": "https://offnews.bg/futbol/na-chia-raka-shte-popadne-kapitanskata-lenta-na-levski-683358.html", "text": "Левски ще има нови заместник-капитани, след като Роман Прохазка и Васил Панайотов напуснаха клуба. Двамата слагаха лентата през миналия сезон, когато на терена не бе Божидар Митрев.Стражът ще запази ранга си и през идната кампания. Той е човекът с най-дълъг стаж на \"Герена\". Новата кампания ще е под номер 10 на Божката за \"сините\".В случай че през новия сезон на вратата застава привлеченият през лятото словашки страж Мартин Полачек, то лентата ще премине на ръката на Давид Яблонски или Иван Горанов.Чехът я носи през втората част на контролата с Хебър Пазарджик. Той е несменяем титуляр, откакто пристигна на \"Герена\" преди година и половина.Иван Горанов е юноша на клуба. Той се завърна през миналото лято. През есенния полусезон имаше колебливи прояви, но през пролетта бе най-прогресиращият играч на Левски.", "date": "2018.06.27", "title": "На чия ръка ще попадне капитанската лента на Левски?"}
{"url": "https://offnews.bg/politika/voennoto-ministerstvo-shte-ima-sili-za-kiberotbrana-683348.html", "text": "Народното събрание прие в сряда на първо четене правителствения законопроект за киберсигурност. Законът мина с 89 гласа \"за\", 12 \"против\" и 19 \"въздържал се\". С текстовете на новия закон и на фона на буксуващата модернизация и липсата на квалифицирани кадри в Министерството на отбраната се предвижда военният министър да изгради, развие и поддържа способности за киберотбрана. Тези сили ще имат за задача да защитават комуникационните и информационни системи и системите за управление на националната отбрана и въоръжените сили при кибератака или при хибридни въздействия. Министерството на отбраната заедно с МВР, ДАНС и агенцията за електронно управление ще е отговорно и за осъществяването на киберотбраната на страната при извънредно положение или при война.Военното министерство ще бъде задължено да провежда национални и международни учения и тренировки в областта на киберотбраната, като новите киберспособности на страната ще бъдат неизменна част от отбранителните сили и плановете за операции на войската. Ще бъде създаден и киберрезерв, в който ще се използва научният и образователен потенциал на страната.В мотивите на проекта на закон се посочва, че с него България изпълнява ангажиментите си като член на Европейския съюз по мерките за високо общо ниво на сигурност на мрежите и информационните системи.Законопроектът предвижда създаването на нов орган - Съвет по киберсигурност, като консултационен орган към Министерския съвет. Министър-председателят също така ще определя Национален координатор по киберсигурност, който ще бъде секретар на новия орган.Съветът ще изготвя Национална стратегия за киберсигурност и Национална стратегия за мрежова и информационна сигурност. Освен това той ще извършва \"непрекъснат мониторинг на кибер картината в държавата\".В мотивите се констатира още, че в България към този момент няма съществуващ единен принцип на взаимодействие при киберинциденти и инциденти в мрежовата и информационната сигурност.За тази цел ще бъде обособен Център по киберпрестъпност за действие на национално ниво към Главна дирекция \"Борба с организираната престъпност\". Той ще подпомага разследващите органи и ще изготвя дигитални експертизи на веществени доказателства.В Държавна агенция \"Национална сигурност\" ще се създаде Център за мониторинг и реакция на инциденти със значително увреждащо въздействие върху мрежата и информационна сигурност на стратегическите обекти и дейности. Той ще подава ранни предупреждения, сигнали за тревога, съобщения и разпространяване на информация за инциденти и рискове.Законопректът предвижда още председателят на Държавна агенция \"Електронно управление\" да създаде Национално единно звено за контакт. То ще отговаря за кординацията на въпросите, свързани с мрежовата и информационната сигурност, и за трансграничното сътрудничество със съответните органи в другите държави членки.Ще се обособят и секторни екипи за реагиране при инциденти в компютърната сигурност. Те ще наблюдават за инциденти на нацинално равнище и ще оказват помощ за тяхното решение.", "date": "2018.06.27", "title": "Военното министерство ще има сили за киберотбрана"}
{"url": "https://offnews.bg/obshtestvo/prevozvachite-blagodariat-na-borisov-premierat-spechelil-sartcata-na-683346.html", "text": "След протестите си превозвачите изпратиха благодарствени писма до премиера Борисов и медиите.На министър-председателя те благодарят заради \"достойната и справедлива позиция\" по повод законопроекта за Българска автомобилна камара. \"Благодарим за принципното Ви решение за оттегляне на спорния законопроект. Вие подкрепихте демокрацията, подкрепихте и спечелихте сърцата на почтените хора, желаещи да работят честно, справедливо и в диалог с държавата, а не в полза на частни корпоративни структури с неясен статут. Благодарим за професионализма, с който се отнесохте към проблема, и за това, че защитихте конституционното ни право на свободно сдружаване\", пише Магдалена Милтенова от името на Национално сдружение на автобусните превозвачи в България, Браншови съюз за стопанска инициатива в транспорта, Национално сдружение на автобусните превозвачи, Национален съюз на превозвачите, Корпорация на автомобилните превозвачи в България, Национално сдружение на Българските превозвачи, Камара на автомобилните превозвачи в България, Съюз на организациите в автомобилния транспорт, Българска автотранспортна асоциация, Национална транспортна камара, Съюз за иновации в автомобилните превози, Асоциация за безопасност и култура в автомобилните превози и Сдружение на превозвачите за подготовка и квалификация в автомобилния транспорт.Борисов разпореди изтегляне на законопроекта малко преди превозвачите да блокират София на 25 юни.Критиките срещу законопроекта са, че прокарва лобистки интереси в полза на един от големите играчи в този сектор и чрез камарата той ще контролира своите конкуренти.", "date": "2018.06.27", "title": "Превозвачите благодарят на Борисов, премиерът спечелил сърцата на почтените хора"}
{"url": "https://offnews.bg/obshtestvo/ochakvat-se-navodnenia-dnes-mozhe-da-padnat-do-100-l-kv-m-dazhd-683315.html", "text": "Проливни дъждове и гръмотевични бури се очакват днес в цялата страна. В 11 области Националният институт по метеорология и хидология при БАН обяви предпоследният предупредителен код за опасно време - оранжев. Там се очаква да паднат сумарно между 45 и 65 литра на кв. метър. Възможно е да на места да паднат и до 100 л/кв. м. В останалите области кодът е жълт, а очакваното количество - между 20 и 35 литра на квадратен метър.Температурите ще бъдат по-ниски от обичайните - максималните ще са предимно между 20° и 25°.Над планините облачността ще остане значителна. Валежите и гръмотевичните бури ще продължат, на места явленията ще са интензивни. Ще духа умерен до силен вятър от юг-югоизток. Максималната температура на височина 1200 метра ще е около 15°, на 2000 метра – около 9°.По Черноморието облачността ще е предимно значителна и ще има валежи и гръмотевици. Значителни ще са количествата главно през нощта. През деня валежите за кратко ще отслабнат и спрат, ще има и временни намаления на облачността. Ще духа слаб до умерен югоизточен вятър. Максималните температури ще са 22°-24°, близки до температурата на морската вода. Вълнението на морето ще е 2-3 бала.11-те области с оранжев код за днес са:Пловдив, Габрово, Велико Търново, Стара Загора, Хасково, Кърджали, Ямбол, Сливен, Ловеч, Смолян и Бургас.Основните количества ще паднат през нощта срещу сряда. Не са изключени валежи над 100 л/кв.м., но поради несигурността на прогнозата, уточненията за районите, в които се очаква това, е невъзможно, пишат от НИМХ.Все пак, за цялата валежна обстановка най-голяма е вероятността за значителни по количество валежи в западната половина от страната, а за интензивни валежи (за кратко време значителни количества) - в крайните югоизточни райони, в Централна България и на места в Североизточна България.След временно спиране на валежите около и след обяд отново ще завали.Има опасност от поройни наводнения и днес, и на 28-и, и на 29 юни. Такива са възможни в:- Дунавския басейн:През нощта срещу 27 юни в горните части от водосбора на Вит, в горните и средни части от водосборите на р. Осъм и р. Янтра, горното течение на р. Русенски Лом и реките Канагьол и р. Суха река (добруджански реки). През нощта и сутринта днес наводнения може да има в долните части от водосборите на р. Вит и р. Осъм и във водосборите на добруджанските реки. Днес следобед наводнения се очакват във водосбора на р. Лефеджа (приток на р. Янтра).Утре, 28 юни, през деня е възможно да има наводнения във водосбора на р. Нишава, горното течение на р. Искър (р. Плащица, р. Егуля, р. Витошка Бистрица, р. Владайска, р. Лесновска, р. Банкенска, р. Блато), и в средното течение на р. Искър. В следобедните и вечерни часове на 28 юни – в долните части от водосбора на р. Лом, р. Цибрица, р. Огоста (под яз. Огоста), и р. Искър. Вечерта същия ден и през нощта срещу 29 юни наводнения се очакват в реките западно от р. Огоста (реките Тимок, Тополовец, Войнишка, Видбол, Арчар, Скомля, Лом и Цибрица).- Черноморския басейн:През нощта срещу 27 юни наводнения може да има в средното течение на р. Провадийска, в средното течение на р. Камчия, средното течение на р. Луда Камчия (между яз. Камчия и яз. Цонево), във водосборите на р. Хаджидере, р. Ахелой, р. Айтоска, р. Русокастренска, и долните течения на р. Средецка, р. Ропотамо, р. Дяволска и р. Караагач;- Източнобеломорския басейн:През нощта срещу 27 юни наводнения може да има в горното и средно течение на р. Тунджа, във водосборите на планинските притоци на р. Марица в горните ѝ части, средното течение на р. Марица и във водосборите на р. Сазлийка и р. Харманлийска (притоци на р. Марица).През нощта и сутринта на 27-и такова се очаква в горното течение на р. Тунджа, а в обедните и следобедните часове днес - в долните части от водосбора на р. Арда и в притока ѝ р. Крумовица. В следобедните и вечерни часове днес наводнения може да има във водосборите на р. Асеновска, р. Овчарица и р. Мочурица (притоци на р. Тунджа), горните части от водосборите на р. Тополница и р. Луда Яна.През деня на 28-и наводнения може да има в средните части от водосбора на р. Марица и в горното и средно течение на р. Арда, а във вечерните часове и през нощта срещу 29-и - в горното течение на р. Арда.- Западнобеломорски басейн:В следобедните и вечерни часове 27 юни наводнения може да има в средното течение на р. Струма (р. Градевска, р. Дяволска, р. Влахинска, р. Цапаревска) и в горните части от водосбора на р. Места (р. Исток и р. Бяла).В ранните сутрешни часове на 29-и такива се очакват в пиринските притоци на р. Места и в горното ѝ течение и в долното течение на р. Струма.", "date": "2018.06.27", "title": "Очакват се наводнения: днес може да паднат до 100 л/кв. м дъжд"}
{"url": "https://offnews.bg/politika/koj-shte-oglavi-nzok-deputatite-predlagat-imena-do-3-iuli-683359.html", "text": "Парламентарните групи ще могат да предлагат кандидати за управител на Националната здравноосигурителна каса (НЗОК) до 3 юли 2018 г. включително.Това реши в сряда парламентът, след като народните представители приеха процедурните правила за изслушване и избор на управител на НЗОК с 96 гласа \"за\", 6 \"против\" и 30 \"въздържал се\".От \"БСП за България\" гласуваха \"против\" и обявиха, че ще излязат със законодателна инициатива за промяна на механизма за избор на управител на НЗОК.\"БСП ще излезе със законодателна инициатива за промяна на механизма за избор на управител на НЗОК. Проблемът със смяната на управителите няма да бъде решен, той се задълбочава поради невъзможността им да влияят върху политиката на Касата”, каза депутатът от \"БСП за България\" проф. Георги Михайлов от парламентарната трибуна.Михайлов заяви, че съществува системен проблем в Здравната каса. „Ако направите преглед на управителите на НЗОК за последните осемнадесет години, ще видите, че те са толкова много, че нито един от тях не е изкарал мандата си“, добави проф. Михайлов. Той каза още, че има много елементи, които са превърнали НЗОК в подразделение, подчинено на Министерство на здравеопазването.Съгласно приетите правила, парламентарните групи ще могат да правят предложения за кандидати. Те ще се внасят в писмена форма чрез председателя на Народното събрание до Комисията по здравеопазването в 5-дневен срок от приемането на процедурните правила.Кандидатите ще бъдат изслушвани на открито заседание на Комисията по здравеопазването, а изборът ще бъде направен от Народното събрание. Управител на НЗОК ще стане този, който получи половината от гласовете на присъстващите в пленарна зала депутати.В случай, че никой не получи необходимите гласове се провежда повторно гласуване, в което участват двамата кандидати, получили най-много гласове \"за\".Миналата седмица народните представители освободиха проф. д-р Камен Плочев като шеф на НЗОК. Неговата оставка беше поискана, след като влезе в открит конфликт с министъра на здравеопазването Кирил Ананиев за размера на дълговете на НЗОК към европейските здравни каси. Миналата седмица скоростното внасяне на предложението за освобождаването на Плочев доведе до проваляне на пленарното заседание. Тогава БСП напуснаха пленарната зала с мотива, че такива решения не могат да се взимат прибързано и в отсъствието на много народни представители.", "date": "2018.06.27", "title": "Кой ще оглави НЗОК? Депутатите предлагат имена до 3 юли"}
