{"url": "https://m.offnews.bg/news/Futbol_18793/Bekam-vliza-v-Zalata-na-slavata-v-SASht_656495.html", "text": "Бившият английският полузащитник Дейвид Бекъм е сред 33-ата кандидати за Залата на славата на футбола в САЩ. Той игра в Мейджър Лийг Сокър в периода 2007-2012 година и спечели два пъти титлата с Лос Анджелис Галакси.В допитването ще се включат националните треньори на САЩ при мъжете и при жените, ръководствата на Мейджър Лийг Сокър и на Националната женска футболна лига на страната, управата на футболната федерация на САЩ, членовете на Залата на славата и журналисти.Всеки един от участващите в анкетата ще трябва да посочи списък с десет имена, които според него са най-достойните.Всеки от кандидатите трябва да получи одобрението на поне 2/3 от всички гласували, за да бъде приет в Залата на славата.Сградата на Залата на славата в Уанота, Ню Йорк, беше затворена през 2010, а в момента се изгражда нова във Фриско, Тексас, която ще бъде открита през 2018 година.", "date": "2017.05.25", "title": " Бекъм влиза в Залата на славата в САЩ"}
{"url": "https://m.offnews.bg/news/Ikonomika_59/Tol-sistema-v-sadebna-hvatka_656470.html", "text": "Невероятно краткият срок от 24 часа от момента на подновяването на обществената поръчка за изграждане на тол системата до края на приемането на оферти се оказа напълно достатъчен, за да постъпят цели 6 предложения и още три жалби срещу процедурата в Комисията за защита на конкуренцията.Това обаче на практика не означава почти нищо. Процедурата в момента отново е спряна. Тъй като по обществената поръчка не е допуснато предварително изпълнение, дори и антимонополното ведомство да се произнесе бързо и да отхвърли възраженията срещу търга, в който се разиграват 200 милиона лева, то естественото продължение е в залите на Върховния административен съд.Това на практика гарантира допълнително забавяне с още неизвестен брой месеци на плановете на регионалното министерство да накарат тежкотоварните возила да плащат за използването на пътищата ни според пропътуваното разстояние и да се събират в пъти повече пари, отколкото при сегашната винетна система.Трите жалби срещу условията на обществената поръчка за тол системата са от чуждестранни компании. Две от тях и преди са подавали жалби при предишни спирания на процедурата. Това важи за чешката \"ТоллНет\" и за унгарската \"Ерба 96\". И двете компании имат впечатляващи визитки за внедрени тол системи. Третата жалба е от \"Алтима България\", дъщерно дружество на хърватската технологична компания \"Мрезне Технология Версо\", предлагаща IT решения в много сектори.Едва след края на съдебните процедури, ако решението е в полза на Агенция \"Пътна инфраструктура\", ще бъде назначена комисия за разглеждане на офертите.Според министъра на регионалното развитие Николай Нанков процесът по въвеждане на тол-таксите се саботира умишлено от заинтересовани страни, които имат материален интерес да не бъде въвеждана такава такса.Така че светлината в тунела, в който попадна процедурата за тол системата, която стартира през април миналата година, все още е доста далеч.Безспорно е, че принципът за заплащане според пропътуваното разстояние е много по-справедлив от сегашната винетна система, която събира много критики при всяко увеличение на цените, а събираните приходи са крайно недостатъчни за нормална поддръжка дори на магистралите и първокласните шосета, а за по-нискокатегорийните ремонтите се отлагат с петилетки. Според изчисленията на МРРБ още през първата година след въвеждане на системата за пътните такси ще бъдат събрани 800 милиона лева, което е почти три пъти повече от приходите от винетки в момента.Съвсем отделен е и въпросът, че е добре да се поограничи трафика на тежкотоварните автомобили, които рушат най-много пътищата, а в момента плащат символични суми. Транзитно преминаващите чуждестранни тирове, които често стават причина за пътни инциденти, сега прекосяват цялата страна срещу еднодневна винетка от 22 лева (11 евро). Няма как те да бъдат накарани да дават повече от цената, която е валидна за българските превозвачи. Така турският тираджия у нас плаща най-малко, прекосявайки България от Капитан Андреево до Дунав-мост 2, от всички държави по пътя си до Холандия или Германия. Само в Унгария таксата за преминаване на камион е 170 евро.Анализът за внедряването на тол система у нас бе направен от екип на Световната банка, но обхватът ѝ все още е твърде спорна тема. Замисълът да се въведат пътни такси за превозните средства над 3,5 тона освен транзитните тирове ще удари и българските товарни превозвачи и автобусните фирми. Те ще трябва да плащат в пъти повече за пътищата, които ползват, което вероятно ще доведе ръст в цените на потребителските стоки и билетите за междуселищните бусове. Друг дискусионен момент е замисълът тол системата да е валидна както за магистралите и първокланите пътища, така и за второкласните и третокласните отсечки, по които често движението е като по минно поле.Индиректно от тол системата може да се очаква положителен ефект върху пренебрегвания през последните години жп транспорт в България. Досега таксите за ползване на релсите на Национална компания \"Железопътна инфраструктура\", бяха много по-високи от тези за ползване на магистралите, въпреки че железницата е много по-екологичен транспорт. Логично е да се очаква преливане на товари към жп превозвачите и особено на качване тирове на влакове при висока цена за преминаване тежките камиони по пътищата след въвеждането на тол системата.Какво се променя за шофьорите на леки коли?Министърът на регионалното развитие и благоустройството Николай Нанков успокоява, че хората ще продължат да плащат винетки, но електронни, а не хартиени. Обещава и че ще има възможност както за еднодневна, така и за т.нар. „уикенд-винетка“. Освен това цените няма да превишават стойностите на сегашните стикери, обещава Нанков.В момента годишната винетка за лек автомобил е 96 лева. След като стикерът стане електронен, той няма да важи от 1 януари до края на годината, както е в момента, а ще е с валидност 365 дни - от дата до дата.Реално от премахването на хартията ще спечели и държавата, тъй като ще се спестяват разходите за разпечатване, съхранение и разпространение на сегашните стикери.", "date": "2017.05.25", "title": " Тол система в съдебна хватка"}
{"url": "https://m.offnews.bg/news/Zdrave_18753/Intelektat-na-bebeto-zavisi-i-ot-hormonite-na-majkata_656491.html", "text": "ДобавкиВ първите месеци на бремеността плодът няма щитовидна жлеза, тя се формира чак в 6-7-ия месец. Бебето чака майката да го снабди през плацентата с хормони. А това е периодът, през който се формира мозъкът. Това означава, че е фатално важно за интелектуалното развитие на бъдещия човек майката да има правилна секреция на хормони.Не е нужно всички здрави жени преди бременността да си правят скрининг. Самата бременност би могла да отключи заболяване.Ето кои са индикациите бременната жена да се подложи на изследване:Жени над 30-годишна възраст.С наследствена обремененост - заболяване на щитовидната жлеза в семейството, особено на майката.Жени с гуша; с повишени тиреоидни антитела, след операция на щитовидната жлеза, на лечение с левотироксин.Със симптоми на заболяване на щитовидната жлеза.С предшестващ аборт или преждевременно раждане.При патология на бременността – лежане за задържане.От региони с йоден дефицит.На изследвания трябва да се подложат задължително и жени с инфертилитет (невъзможност да заченат).Недейте да приемате умишлено йодни препарати. Това би могло да отключи заболяване. И въобще не на хранителните добавки – е мнението на специалистите, защото съдържанието им често пъти е под съмнение.Не само бременните, но и всички останали трябва да имат предвид, ако се чувстват непрекъснато уморени, да проверят тиреоидните си хормони.Консултирайте се с ендокринолог, ако:Чувствате се продължително време все по-уморени, отпаднали. Понякога ви прималява от слабост.Често получавате сърцебиене. Имате ритъмни нарушения. Ако вече сте пациент на кардиологията, проверете и щитовидната си жлеза.Теглото ви варира – от много слаби до пълни, без причина.Изпотявате се много, ръцете ви се потят непрекъснато и треперят.Кожата ви е станала по-суха и чувствителна, податлива на гъбички и екземи.Косата ви пада.Ноктите ви са чупливи.Изпитвате сухота, дразнене, напрежение в очите.Имате проблеми със съня. Събуждате се нощем, облени в пот.Променили сте се психически. Имате нервни изблици. Страдате от депресия. Раздразнителни сте. Нещо все ви тревожи. Живеете в постоянен стрес и хиперболизирате нормалните всекидневни проблеми.Трудно се концентрирате и паметта ви е неуслужлива.Отбелязвате понижено либидо в интимния живот. Жените често имат промени в менструацията, цикълът дори може да спре за известно време.Ако усещате студ, когато на останалите им е топло, това би могло да се дължи на хипотиреоидизъм (понижена функция на щитовидната жлеза, т.е. недостиг на хормони). Обратното – страдащите от хипертиреоидизъм (повишена функция на жлезата, при която излишъкът от хормони забързва метаболитните процеси в организма) не понасят горещината.Запек и синдром на раздразненото черво биха могли да са симптом на хипотиреоидизъм, докато при хипертиреоидизъм се наблюдава разхлабен стомах.Болки, скованост в мускулите и ставите, крампи биха могли да са белег на хипотиреоидизъм.Тези симптоми съвсем не означават, че задължително имате проблем с щитовидната жлеза. Те са сигнал, че трябва да се изследвате, за да потвърдите или отхвърлите проблем.Изследват се хормони и антитела чрез кръвен тест, но се прави задължително и ехография, защото би могло жлезата да има възли и без да са повишени нивата на тиреоидните хормони.При диагностицирано заболяване на щитовидната жлеза следете и нивата витамин Д. Смята се, че има връзка между дефицита на витамин Д и работата на жлезата.", "date": "2017.05.25", "title": " Интелектът на бебето зависи и от хормоните на майката"}
{"url": "https://m.offnews.bg/news/Sviat-_12/Zaharova-za-dumite-na-Putin-za-azbukata-Tova-e-izkustveno-razduhvan-s_656494.html", "text": "\"Изкуствено раздухван скандал\" - така говорителката на руския външен министър Сергей Лавров Мария Захарова определи реакцията у нас на думите на руския президент Владимир Путин, че азбуката е дошла в Русия от \"македонската земя\". \"Това е изкуствено раздухван скандал, който при \"правилна\" обработка е напълно способен да внесе някакви елементи на напрежение в руско-българските отношения, до което, надявам се, няма да се стигне. Разбира се, това едва ли би било от полза за нашите две страни\", заяви Захарова, цитирана от ТАСС и БТА.\"Убедени сме, че такъв светъл празник като Денят на славянската писменост 24 май трябва да помага за сближаването на нашите народи, които почитат Кирил и Методий, и със сигурност не трябва да става причина за раздори и конфликти, да не бъде повод за изкуствено нагнетявани страсти\", каза Захарова. \"Тези изявления са необосновани, възможно е да не се е доразбрало за какво ставаше дума\", допълни тя. \"Никой в Русия - а на мен не ми е известно какво се е говорило в други страни - не се опитва да отрича приноса на Първото българско царство в делото на създаването на славянската писменост, това би противоречало на историческите факти\", коментира Захарова. Тя подчерта в този случай е ставало въпрос за македонските земи като за географско понятие. \"Още по времето на Римската империя регионът, където по-късно са се родили и работили светите Кирил и Методий, се е наричал Македония, затова по този въпрос всичко би трябвало да е пределно ясно и понятно\", подчерта говорителката. По думите ѝ е възможно това да е било \"неправилно изтълкувано, преведено или поднесено\".", "date": "2017.05.25", "title": " Захарова за думите на Путин за азбуката: Това е изкуствено раздухван скандал"}
{"url": "https://m.offnews.bg/news/Futbol_18793/Ot-parvo-litce-Legendata-Toti-spira-v-Roma-na-28-maj_656496.html", "text": "Легендата на Рома, италианския и световен футбол Франческо Тоти обяви официално, че прекратява кариерата си на \"Олимпико\" в неделя, 28 май.На този ден \"вълците\" приемат Дженоа в последния кръг за сезона в Серия А, като двубоят е важен в битката за второто място, която водят с Наполи. С признанието на Тоти, че мачът ще е последен в кариерата му за Рома двубоят придоби още по-голямо значение.\"На този ден ще облека за последно екипа на Рома. Не мога с думи да опиша какво означаваха, означават и ще означават тези цветове за мен. Любовта ми към футбола няма да пресъхне никога.Това е моята страст. Тя е толкова силна, че не мога да си представя ден без футбол. От понеделник ще съм готов за рестарт и ново предизвикателство\", написа Тоти във Фейсбук.От написаното обаче не става ясно дали Тоти спира окончателно с футбола или просто прекратява кариерата си в Рома. По-рано през деня се появи информация, че звездата им предложение за един сезон от друг тим в Серия А.", "date": "2017.05.25", "title": " От първо лице: Легендата Тоти спира в Рома на 28 май"}
{"url": "https://m.offnews.bg/news/Politika_8/Radev-za-izkazvaneto-na-Putin-Ako-iskame-da-badem-obedineni-triabva_656490.html", "text": "\"Използването на историята като разменна монета в политиката не винаги води до желания резултат\", заяви държавният глава Румен Радев пред български журналисти в коментар на думите на президента на Руската Федерация Владимир Путин, че славянската писменост е дошла в Русия от македонската земя.Изявлението си Радев направи преди срещата на НАТО в Брюксел, където стана ясно, че се очаква Алиансът да се включи официално във водената от САЩ коалиция срещу \"Ислямска държава\". „Вчера беше светъл празник за всички народи, които използват кирилицата. Ако наистина искаме славянските народи да бъдат обединени, това може да стане само ако уважаваме историята, а историята много ясно сочи България като родината на славянската цивилизация и култура“, посочи президентът Румен Радев.", "date": "2017.05.25", "title": " Радев за изказването на Путин: Ако искаме да бъдем обединени, трябва да уважаваме историята"}
{"url": "https://m.offnews.bg/news/Kultura_33/Palniiat-trejlar-na-Igra-na-tronove-pokazva-nachaloto-na-epichna-bit_656467.html", "text": "След малките тийзъри, които подгряваха феновете за предстоящия сезон 7 на \"Игра на тронове\", продуцентите на фантастичния сериал пуснаха първи пълен официален трейлър. В трейлъра се виждат добре познатите ни лица Джон Сноу, Денеис Таргериен, Аря и Санса Старк и семейство Ланистър, които очевидно се подготвят за битка. В края на трейлъра се вижда атака на огромната армия на Денеис Таргериен, заедно с драконите и, което със сигурност означава едно - битка за власт с неочакван край.Какво ще се случи - ще разберем на 16 юли, когато ще бъде представен първи епизод от седми сезон. ", "date": "2017.05.25", "title": " Пълният трейлър на \"Игра на тронове\" показва началото на епична битка (видео)"}
{"url": "https://m.offnews.bg/news/Politika_8/Mestan-Prezidentat-da-poiska-ofitcialno-izvinenie-ot-Putin_656473.html", "text": "Президентът да не мълчи, а най-малкото да поиска официално извинение от Путин. Това призовава в своя позиция лидерът на ДОСТ Лютви Местан. В текста му се казва още: Изявлението на руския президент Путин, че „писмеността в Русия е дошла от македонска земя“ не може да бъде подминато снизходително. Не е достатъчно да бъде определено просто като грешка, каквито са преобладаващите реакции. Позицията на Путин е брутално посегателство срещу най-значимия елемент от националната идентичност на българския народ и на българската държава.На големия приятел на България, руския академик Дмитрий Сергеевич Лихачов, принадлежи прозрението:Няма съмнение, че делото на пресветите братя Кирил и Методий се разпространява сред всички славянски, и дори неславянски народи, но лигвистичната наука благодарение на колоси като акад. Лихачов отдавна е доказала с неоспорими научни аргументи, че и Глаголицата създадена от братята и по-късно възникналата Кирилица са старобългарски по своята същност. Точно това дава основание на народния ни поет Иван Вазов да възкликне:„Че и ний сме дали нещо на светът и на вси словене книги да четат“Тази изконна гордост на народ, който е сред малцината, които имат свои духовни символи – собствени букви, вече е част от архетипа, от културния код на българина. С исторически и научно некоректната си теза Путин посяга точно на културния код на българския народ и това е много по-опасно от случаите на косвена или пряка намеса във вътрешните работи на страната ни.Президентът да не мълчи, а най-малкото да поиска официално извинение от Путин.Добре е да бъдем приятели, но с Русия на Лихачов, а не на Путин.", "date": "2017.05.25", "title": " Местан: Президентът да поиска официално извинение от Путин"}
{"url": "https://m.offnews.bg/news/Sviat-_12/ES-i-SASht-na-razlichno-mnenie-za-otnosheniiata-s-Rusiia_656474.html", "text": "Европейският съюз и САЩ са на различни мнения за отношенията с Русия. Това стана ясно от думите на председателя на Европейския съвет Доналд Туск пред журналисти след срещата си с американския президент Доналд Тръмп. \"Не съм съвсем убеден, че днес можем да кажем, че със САЩ споделяме общо виждане за Русия. По въпроса с Украйна изглежда сме на едно мнение. Някои въпроси остават открити - за опазването на природата и за търговията\", коментира Туск, цитиран от БТА. По думите му на срещата е станало ясно, че ЕС и САЩ имат общо виждане по въпроса за борбата с тероризма.  Основното ми послание бе, че това, което прави сътрудничеството и приятелството ни дълбоко, са основните ценности на Запада - свободата, човешките права, уважението към човешкото достойнство. Най-голямата задача днес е обединението на свободния свят около тези ценности, а не само около интересите, допълни Туск. Срещата на Тръмп с ръководителите на институциите на ЕС е продължила с около 30 минути повече от предвиденото, което експертите тълкуват положително. Тръмп беше изпратен до вратата от Туск и от председателя на Европейската комисия Жан-Клод Юнкер, като на тримата се поздравиха сърдечно. От кабинета на Юнкер обяви по повод срещата, че здравите евроатлантически връзки са в сърцевината на световния дневен ред.", "date": "2017.05.25", "title": " ЕС и САЩ на различно мнение за отношенията с Русия"}
{"url": "https://m.offnews.bg/news/Obshtestvo_4/Vreme-e-da-zakriem-BHK-video_656472.html", "text": "Българският хелзинкски комитет (БХК) стартира кампания за закриването си с видеоклип, в който активисти, общественици и журналисти питат \"Кога ще изчезне БХК?\".\"Имам една мечта, Българският хелзинкски комитет да не съществува. Питам, кога ще изчезне Българският хелзинкски комитет, кога?\" - така започва видеото, част от стартиралата кампания \"Да закрием БХК\".В клипа участват директорът на Национална мрежа за децата Георги Богданов, журналистите Ирина Недева и Мария Черешева, активистите Капка Панайотова, Виктор Лилов, Огнян Исаев, Симеон Василев и Стана Илиев, Орлин Спасов от фондация „Медийна демокрация\" и Надя Шабани от Български център за нестопанско право -  те апелират за закриването на БХК.Във видеото си БХК обявява, че ще се самозакрие - тогава, когато се постигне пълното зачитане на правата на човека в България, и призовава хората да подкрепят усилията в тази посока.Посланието на кампанията \"Да закрием БХК\" е отговор на най-яростните критици на организацията, които често призовават за нейното закриване и за забрана на дейността на неправителствения сектор въобще, пишат в писмото си до медиите от БХК. \"Те обаче никога не описват как ще изглежда България, ако исканото от тях се случи. Без правозащитни организации нямаше да има въвеждане на Закон за правна помощ или Закон за защита от дискриминация. Грубите нарушения в домовете за възрастни хора с увреждания и психични разстройства или в детските домове щяха да останат скрити.\", казват още от правозащитната организация. \"Една неправителствена организация съществува, за да изпълни мисията си, а нашата е да насърчаваме спазването и защитата на правата на човека. В един идеален свят няма да има нужда от защитници на правата на човека и организации като нашата, защото нарушенията на човешки права ще бъдат максимално ограничени, а съдебната система и законодателство ще работят достатъчно ефективно, за да се справят с тяхното отстраняване\", заяви Светла Баева, директор на програма \"Кампании и комуникации\" на БХК.", "date": "2017.05.25", "title": " Време е да закрием БХК (видео)"}
{"url": "https://m.offnews.bg/news/Tenis_18788/Tenis-legenda-bojkotira-aviokompaniia-zaradi-podkrepa-na-gejbrakovete_656471.html", "text": "Австралийската тенис легенда Маргарет Корт обяви война на авиокомпанията Qantas, заради активната й подкрепа на гейбраковете.Корт, която след края на кариерата си се обръща към религията и става пастор, припомня на шефовете на Qantas, че според библията бракът е свещен съюз между мъж и жена, а не между мъж и мъж например.\"Разочарована съм, че Qantas стана активен промоутър на еднополовите бракове. Нямам друг избор, освен да потърся услугите на друга компания за моите многобройни пътувания.От федерацията по тенис на Австралия побързаха да се дистанцират от думите на Корт, като заявиха, че тя изразява лична позиция.Маргарет Корт влиза в историята на тениса през 1970 година, когато печели календарен \"Голям шлем\".", "date": "2017.05.25", "title": " Тенис легенда бойкотира авиокомпания заради подкрепа на гейбраковете"}
{"url": "https://m.offnews.bg/news/Politika_8/Ruskiiat-poslanik-24-maj-e-nash-obsht-praznik-Rusiia-vinagi-shte-bad_656468.html", "text": "24 май е наш общ празник. Русия винаги е била и ще бъде с България и в този случай също. Ние го празнуваме с вас. Това заяви руският посланик Анатолий Макаров след среща с премиера Бойко Борисов. Двамата разговаряха близо час, като срещата се проведе след вчерашното изказване на руския президент Владимир Путин, който обяви, че азбуката е дошла в Русия от \"македонските земи\". От правителствената пресслужба обаче увериха, че срещата е била планирана по-рано. На излизане от сградата на Министерския съвет Макаров направи кратък коментар пред журналисти. Той обяви, че 24 май се празнува и в Русия. \"Това е наш общ празник, вчера участвах във всичките ваши празнични мероприятия. Русия винаги е била и ще бъде с България и в този случай също. Ние го празнуваме с вас\", заяви той. Посланикът потвърди, че това е била една от темите, които са обсъдили с Борисов, наред с други \"въпроси от дневния ред\", в това число за отношенията между България и Русия.\"Ние ще направим всичко за това нашите отношения да бъдат по-добри\", подчерта Анатолий Макаров. Репортер на \"Господари на ефира\" опита да предаде на Макаров \"Златен скункс\" след вчерашната реплика на Путин, но посланикът потегли с колата си, без да го вземе. От правителствената пресслужба също обявиха, че темата за изказването на Путин е била коментирана по време на срещата. Борисов е казал на Макаров, че подобни изявления на самия 24 май, който е официален празник у нас, провокират остри реакции сред българските граждани.Премиерът показал плакет на стара Плиска и припомнил откъде тръгват основите на християнството по славянските земи. Той посочил още и инвестициите, които българската държава прави за реставрацията на Голямата базилика, под чиито стени Климент и Ангеларий пишат първите книги на кирилица.Борисов казал още на Макаров, че създаването на кирилицата е станало по волята и с участието на българската държава при царуването на българския владетел Борис Първи Михаил, което е безспорен принос на България към европейската и световна култура.Днес на създадената на българска земя азбука пишат десетки народи в цял свят, включително населяващи територията на Руската федерация, което е било подчертано и от Патриарха на Москва и цяла Русия Кирил по време на официалното му посещение в България на 29 април 2012 г., допълнил Борисов.  Двамата са обсъдили задълбочането на отношенията с Русия, а като области от взаимен интерес са посочени търговско-икономическата сфера, туризмът, реализацията на енергийни проекти в България и по-конкретно – на европейския газов хъб „Балкан“ и търсенето на частен инвеститор за АЕЦ „Белене“. ", "date": "2017.05.25", "title": " Руският посланик: 24 май е наш общ празник, Русия винаги ще бъде с България"}
{"url": "https://m.offnews.bg/news/Politika_8/Ruskiiat-poslanik-se-sreshta-s-Borisov_656449.html", "text": "Руският посланик в София ще се срещне днес с премиера Бойко Борисов.Срещата е планирана и не е свързана с изявленията на руския президент Владимир Путин за славянската писменост, уточняват от правителствената пресслужба. Очаква се Анатолий Макаров и Борисов да обсъдят въпроси от двустранните отношения, сред които и енергетиката.", "date": "2017.05.25", "title": " Руският посланик се среща с Борисов"}
{"url": "https://m.offnews.bg/news/Futbol_18793/Manchestar-Siti-pozdravi-IUnajted-za-spechelenata-Liga-Evropa_656433.html", "text": "Трагедията в Манчестър предизвика жест на солидарност между футболните врагове Сити и Юнайтед. Едни от първите, които поздравиха \"червените дяволи\" за триумфа в Лига Европа бяха именно \"гражданите\".Юнайтед спечели единственият трофей, който липсваше в клубната му витрина, след победа с 2:0 над Аякс във финала в СтокхолмВ официалния Туитър на Манчестър Сити беше публикуван колаж, в който бяха вплетени имената на двата отбора като символ на обединението на града след кървавия атентат на 22 май, когато бяха погубени 22 души, а други над 120 получиха наранявания.На паметта на жертвите от трагедията пък играчите масово посветиха спечелената купа.\"Бих я дал, за да върна отнетите животи, но знам, че това е невъзможно\", коментира мениджърът Жозе Моуриньо.", "date": "2017.05.25", "title": " Манчестър Сити поздрави Юнайтед за спечелената Лига Европа"}
{"url": "https://m.offnews.bg/news/Politika_8/Borisov-i-Zaharieva-otgovoriha-na-Putin-za-pismenostta_656426.html", "text": "Премиерът Борисов отговори на руския президент Владимир Путин след изказването му, че славянската писменост е дошла в Русия \"от македонската земя\".\"Ако продължаваме да спорим за история, където историците отдавна са се произнесли, кой откъде е тръгнал, за да донесе азбуката, това не е европейски подход. Европейският подход е да кажем, че благодарение на светите братя Кирил и Методий, на азбуката, на тази писменост, която те са създали, над 300 милиона пишат, четат и в края на краищата oбoгaтявaт eвpoпeйcĸaтa ĸyлтypa“, коментира Бойко Борисов.Снощи и вицепремиерът и външен министър Екатерина Захариева отговори задочно на руския президент. \"Създаването на писмеността е станало по волята и с участието на българската държава - подчертава Захариева в отговора си - и неслучайно българският владетел Борис Първи присъства във всички старобългарски книги като цар Борис Михаил - Покръстител, въвеждащ вярата и писмеността.\"Тя напомня и как на 29 април 2012 г. руският патриарх Кирил е казал на президента Плевнелиев в София, че \"българите пренесоха книжната грамотност в Русия\".\"Не може да не ни радва, че вече и държавните глави на други страни си честитят взаимно най-светлия български празник. Това несъмнено е признание за приноса към европейската и световната култура на страната ни, където кирилицата е създадена и откъдето се е разпространила към други страни и народи.Благодарение на България кирилицата е вече и върху банкнотите от единната европейска валута.Празникът не е само наш, а кирилицата е обща. Но знайте, че помним историята си и затова сме горди.Нищо повече не мога да добавя от този стих на Иван Вазов:\"Че и ний сме дали нещо на светъти на вси словене книга да четат\", пише още вицепремиерът Захариева.По същото време във . \"Българският химн на буквите прозвуча днес за първи път на концерта на Червеният площад по случай 24 май в директно включване от София\", гласи текстът.", "date": "2017.05.25", "title": " Борисов и Захариева отговориха на Путин за писмеността"}
{"url": "https://m.offnews.bg/news/Komentari_65/Ognian-Minchev-Hajde-da-ne-pravim-tazi-usluga-na-prezidenta-Putin_656428.html", "text": "Политологът Огнян Минчев коментира изказването на руския президент Владимир Путин за произхода на славянската писменост. Във \"Фейсубк\" той обясни, че изказването е част от инструментите на руската политика за разиграване на съперничество между \"братските славянски народи\". Хайде да не правим тази услуга на президента Путин, написа политологът:", "date": "2017.05.25", "title": " Огнян Минчев: Хайде да не правим тази услуга на президента Путин"}
{"url": "https://m.offnews.bg/news/Sviat-_12/Tajvan-uzakoni-ednopolovite-brakove_656430.html", "text": "Тайван стана първата азиатска държава, узаконила еднополовите бракове. Това стана с решение на Конституционния съд, който определи законов текст за брачния съюз между мъж и жена като нарушаващ равните права, съобщава Франс прес.Текстът от Гражданския кодекс гласи, че лица от един и същи пол не може да създават \"постоянен съюз от интимно и изключително естество с цел да поемат задължението да водят съвместен живот\", съобщава БТА. Според решението на съда текстът е противоконституционен, защото е в разрез със свободата на хората да сключват брак и конституционната гаранция за равенство пред закона.В мотивите си съдът посочва, че свободата да встъпиш в брак се състои от свободата \"дали да встъпиш в брак\" и \"с кого да встъпиш в брак\". Тази автономия е съществена за нормалното развитие на личността и опазване на човешкото достойнство, се аргументира Конституционният съд на Тайван.", "date": "2017.05.25", "title": " Тайван узакони еднополовите бракове"}
{"url": "https://m.offnews.bg/news/Sviat-_12/Osem-sa-arestuvanite-sled-atentata-v-Manchestar_656424.html", "text": "Арестуваните във връзка с атентата в Манчестър по време на концерт на Ариана Гранде вече са седем. Властите във Великобритания разшириха радиуса на разследването и извън района на Манчестър.Полицията в града съобщи, че е направила два ареста. По-рано стана ясно, че е арестуван и друг заподозрян, съобщава БНТ. При претърсвания в квартал \"Блекли\" в Северен Манчестър, властите потвърдиха, че задържана жена, но нейната възраст и самоличност не бяха съобщени.В рамките на разследването на атентата вчера и днес вече бяха арестувани други петима мъже.В Либия пък бяха арестувани бащата и братът на извършителя, 23-годишния Салман Абеди, който отне живота на 22-ма души и рани близо 65 други. Специалните сили в Триполи, отговорни за задържането на по-малкия брат на атентатора, Хашем, заявиха, че имат доказателства за връзки на двамата братя с групировката \"Ислямска държава\". Те допълниха, че Хашем е бил в контакт със Салман и е знаел за планираната атака.Заради кървавият атентат министър-председателят на Великобритания Тереза Мей ще сведе до един ден участието си в срещата на върха на Г-7 в Италия.Причината за съкращаването на визитата е нивото на заплаха над сигурността, което беше повишено до най-висока степен - \"критично\".Въпреки че срещата продължава до събота, британският премиер планира да се върне в Кралството още утре.", "date": "2017.05.25", "title": " Осем са арестуваните след атентата в Манчестър"}
{"url": "https://m.offnews.bg/news/Sviat-_12/Iztekoha-kliuchovi-dokazatelstva-za-atentata-v-Manchestar-Mej-iska-Tr_656429.html", "text": "Изтекоха детайлни снимки от разследването на атентата в Манчестър. Те бяха публикувани от американския в.  и предизвикаха изключително острата реакция на британското правителство и служби. Случилото се ще повиши напрежението между САЩ и Великобритания, защото подозренията за източника на информацията падат върху американски официални лица. Премиерът Тереза Мей ще поиска от американския президент Доналд Тръмп да спре това, пишат \"Гардиън\" и Би Би Си.Става въпрос за почти всички съдебни доказателства, събрани от британската полиция на място, уточнява \"Гардиън\".Снимките показват това, което е останало от бомбата, детонатора, от батерия и от нещо, което вероятно е било раница.Разследването e стигнало дотам, че да пресъздаде в детайли атентата, включително да стигне до извода, че убиецът - Салман Абеди, е държал малък детонатор в лявата си ръка и тази информация е публикувана от \"Ню Йорк Таймс\".Последните разкрития дойдоха часове, след като вътрешният министър Амбър Руд изрази раздразнението си от САЩ и заяви, че се надява това изтичане да спре.Тереза Мей ще се конфронтира с Тръмп заради изтичането на доказателства на срещата на НАТО в Брюксел, пише Би Би Си.От британските служби бяха силно разгневени след публикуването от американския вестник на снимките на частите от сложно направената бомба, защото се опасяват, че това може да усложни и удължи разследването за атентата, при който бяха убити 22 души и над 60 бяха ранени.", "date": "2017.05.25", "title": " Изтекоха ключови доказателства за атентата в Манчестър, Мей иска Тръмп да спре това"}
{"url": "https://m.offnews.bg/news/Politika_8/Za-bukvite-Ninova-smiata-reaktciiata-na-pravitelstvoto-za-adekvatna_656427.html", "text": "Лидерът на БСП Корнелия Нинова определи изказването на руския президент Владимир Путин за произхода на славянската писменост като \"изненадващо\", но смята, че властта в България е отговорила подобаващо. По думите ѝ изказването на Путин било \"изненадващо\", след като през 2005 година е заявил, че България е дала азбуката на Русия. \"Сигурно е някакъв сигнал към нас. Важното е да заявим, че ние не приемаме такова отношение\", каза Нинова пред Нова тв. По думите ѝ премиерът и външният министър са отговорили \"бързо и умерено\". \"Национален интерес се защитава по този начин\", категорична е Нинова.Според нея тази реакция е достатъчна и е достатъчно да бъде заявено, че не е правилно. Нинова коментира и разсекретяването на стенограмата \"КТБ\". Тя смята, че трябва да се разбере истината, \"доколкото има такава\". Тя знаела от преразкази на нейни колеги, че в разговорите при президента ставало дума за обявяване на банкова ваканция, \"което би било голям проблем\". Тя смята, че президентът Радев трябва да бъде подкрепен и стенограмата да излезе наяве.", "date": "2017.05.25", "title": " За буквите: Нинова смята реакцията на правителството за адекватна"}
{"url": "https://m.offnews.bg/news/Futbol_18793/Ibrahimovich-uvarta-za-badeshteto-si-na-Old-Traford_656435.html", "text": "Шведският нападател на Манчестър Юнайтед Златан Ибрахимович не даде категоричен отговор остава ли в клуба за още един сезон.Златан е контузен и влезе в ролята на зрител на финала в Лига Европа, спечелен от \"червените дяволи\" с 2:0 срещу Аякс. След мача той бурно изрази радостта си, като дори се снима пред един любопитен транспарант.На него фен на Юнайтед беше написал, че ще му даде жена си за секс, ако остане в клуба.\"След няколко седмици ще съм готов за игра, но къде ще видим. Жалко, че пропуснах финал, исках да съм на терена, но нещата са такива, каквито са. Важното е, че победихме и вдигнахме трети трофей от пет възможни през сезона\", каза Ибрахимович.\"Мъчно ми е, че Златан не игра, но се радвам, че най-сетне прибави в колекцията си от трофеи и голяма европейска победа\", добави мениджърът Жозе Моуриньо.", "date": "2017.05.25", "title": " Ибрахимович увърта за бъдещето си на \"Олд Трафорд\""}
{"url": "https://m.offnews.bg/news/Temida_18762/Shefat-na-onkologiiata-v-Sofiia-obviniaem-za-pochti-2-mln-lv-shteti_656432.html", "text": "Шефът на онкологията в София д-р Валентин Ангелов е привлечен като обвиняем за безстопанственост, от която за болницата са последвали щети в размер на 1 901 561, 86 лева, съобщиха от прокуратурата. Между  2013 и 2015 г. директорът на болницата е допуснал да бъдат заплащани доставки на лекарствени продукти, на цени по-високи от най-ниските договорени в една процедура. Установено е, че са заплащани доставки на лекарствени продукти, отпаднали от позитивния лекарствен списък, както и лекарствени продукти на цена, по-висока от пределната цена, посочена в позитивния лекарствен списък и от реинбурсната, заплащана от НЗОК.От болницата са били заплащани лекарствени продукти с изтекъл срок на годност, а такива въобще не е трябвало да бъдат приети и заплатени. Заплащани са лекарства с намален остатъчен срок, за които се е дължала неустойка, съгласно уговореното в договорите с доставчика, но неустойка не е била начислена и заплатена.Ангелов е с мярка за неотклонение “Подписка“. Разследването е започнало през 2015 г. по сигнал на ДАНС.До настоящия момент са разпитани 80 свидетели. Назначена и изготвена е комплексна съдебна експертиза, разследването продължава, уточняват от прокуратурата. ", "date": "2017.05.25", "title": " Шефът на онкологията в София обвиняем за почти 2 млн. лв. щети"}
{"url": "https://m.offnews.bg/news/Obshtestvo_4/Dazhd-s-gramotevitci-i-zhalt-kod-v-7-oblasti_656406.html", "text": "Дъждове в цялата страна без Черноморието и проливни валежи с гръмотевици в 7 от 28-те области на страната прогнозира НИМХ за днешния ден. В 7-те области е обявен и жълт код за потенциално опасно време в тях. Те са: Кюстендил, Благоевград, Пазарджик, Смолян, Ловеч, Габрово и Велико Търново.По-интензивните валежи се очакват в следобедните часове. Не са изключени и градушки, предупреждават метеоролозите.Температурите ще достигнат 23°, а в София най-високата ще е около 17°. В планините също ще вали и гърми. Ще духа до умерен, предимно западен вятър. Максималната температура на височина 1200 метра ще е около 11°, на 2000 метра – около 5°.В източните райони ще се задържи предимно слънчево. Ще духа слаб югоизточен, в Северозападна България до умерен северозападен вятър.Над Черноморието ще бъде предимно слънчево, с температури до 19 градуса. Ще духа до умерен вятър от изток-югоизток.През нощта срещу петък валежите ще продължат.", "date": "2017.05.25", "title": " Дъжд с гръмотевици и жълт код в 7 области"}
{"url": "https://m.offnews.bg/news/Temida_18762/VSS-otkriva-protcedurata-za-nov-predsedatel-na-VAS_656434.html", "text": "Висшият съдебен съвет (ВСС) открива днес процедурата по избор на нов председател на Върховния административен съд (ВАС). В последните месеци от мандата си настоящият състав на съвета ще направи опит да събере мнозинство за наследник на Георги Колев. Решението кога точно да се проведе избор за наследник на председателя на ВАС беше взето по предложение на самия Колев, чиито мандат изтича на 22 ноември, припомня БНР. През следващите заседания на ВСС ще могат да се номинират кандидати, а гласуването се очаква да се проведе след съдебната ваканция през лятото.За избора на нов председател на ВАС се изисква квалифицирано мнозинство от 17 гласа, което прави прогнозата това кой ще бъде следващия председател на съда трудна. Съществува и вероятност този състав на ВСС да не успее да избере председател и това да се случи в мандата на следващия съвет. Както OFFNews писа фаворит на Колев за негов наследник на поста е , който е негов семеен приятел. За кратко е бил съдия в районните съдилища на Сливен и Котел, след което адвокат и нотариус в Балчик. През 2012 г. се класира на единствената бройка за съдия във ВАС от външен конкурс. Почти веднага след встъпването му в длъжност е назначен от Колев за председател на Второ отделение на ВАС, където заменя Галина Солакова.", "date": "2017.05.25", "title": " ВСС открива процедурата за нов председател на ВАС"}
{"url": "https://m.offnews.bg/news/Obshtestvo_4/V-Mladost-Druzhba-i-Krasna-poliana-bez-voda-dnes_656415.html", "text": "„Дружба“ 1Няколко столични квартала ще останат без вода днес.В ж.к.  тя ще бъде спряна в 9.30 ч. и ще бъде пусната в 15 ч. на ул. „5015“, ул. „Капитан Димитър Списаревски“, бул. „ Христофор Колумб“, бул. „Искърско шосе“, ул. „5016“, ул. „ Чудомир Топлодолски“, ул. „ Тирана“,бул. „Кръстю Пастухов“, ул.“ Генерал Стоян Стоянов“, ул. „Чудомир Топлодолски\". Чак в 21.30 ч. пък ще бъде пусната в бл. 181, бл. 182, бл. 183, бл. 184, бл. 185.В ж.к.  няма да има вода от 9 до 21 часа по ул. „Три Уши“ от ул. „Димитър Петков“ до бул. „Инж. Иван Иванов“, по бул. „ Инж. Иван Иванов“ от ул. „Д-р Калинков“ до бул. „ Александър Стамболийски“В  също няма да има вода - от 9 до 18 ч. тя ще бъде спряна по ул. „Христо Ковачев“ от ул. „Бели Искър“ до ул. „Екзарх Ѝосиф“.В  няма да има вода от 10 до 20 часа по ул. „Перуника“ от ул. „Суходолска“ до бул. „Възкресение“ и по ул. „Ришки проход“ от бул. „Възкресение“ до ул. „Иван Гарванов“ и ул. „Стразимировци“.В ж.к. се налага спиране на водоподаването от 9 до 18 часа по ул. „Цанко Церковски“ от бул. „Драган Цанков“ до ул. „Христо Смирненски“.Няма да има вода и в . То ще бъде спряно от 10 до 22 часа в бл. 303 и бл. 305.Във вилна зона  няма да има вода от 10 до 18 часа на ул. „Монах Спиридон“, ул. „Поветица“, ул. „Красива гледка“, ул. „Акад. Стоян Аргиров“ от №1 до №22.Във вилна зона  се налага спиране на водоподаването от 10 до 16 часа на ул. 182, ул. 183, ул. „Околовръстен път“, ул. 186 и ул. „Банишка река“.В кв.  водата ще бъде спряна от 9 до 21 часа на ул. „Михаил Маринов“, ул. „Грудово“ и ул. „Латин Колев“.", "date": "2017.05.25", "title": " В \"Младост\", \"Дружба\" и \"Красна поляна\" без вода днес"}
{"url": "https://m.offnews.bg/news/Sviat-_12/Tramp-i-Radev-za-parvi-pat-na-sreshta-na-varha-na-NATO_656423.html", "text": "Президентът Румен Радев ще присъства на срещата на върха на НАТО в Брюксел. В българската делегация заедно с него ще бъдат министърът на отбраната Красимир Каракачанов и външният министър Екатерина Захариева.Основна тема на срещата се очаква да бъдат въпроси, свързани със справедливото разпределяне на финансовия принос на държавите членки в изграждането на отбранителни способности на Алианса, както и борбата с тероризма.Това е и първото участие на американския президент Доналд Тръмп с лидерите в НАТО. В предизборната си кампания той определи Алианса като \"отживелица\", но по-късно промени позицията си.Заради срещата на върха и посещението на посещението на американския президент Доналд Тръмп мерките за сигурност са изключително затегнати. Брюксел е почти парализиран. Белгийските власти дори помолиха жителите на града да не излизат.Началото на визитата на американския президент беше съпроводено с протести. Тръмп ще се срещне с председателя на Европейската комисия Жан-Клод Юнкер, предвидена е и среща с френския президент Еманюел Макрон. Срещата на върха на НАТО е и първата, на която ще участва турският президент Реджеп Тайип Ердоган след опита за преврат през лятото на 2016 г.", "date": "2017.05.25", "title": " Тръмп и Радев за първи път на среща на върха на НАТО"}
{"url": "https://m.offnews.bg/news/Temida_18762/Piian-patcient-prebi-doktori-i-ohranitel-kreshtejki-Majka-vi-da-p_656438.html", "text": "Пиян пациент преби доктори и охранител в болница в Бургас. 22-годишният Кирил от София е нанесъл удари с юмруци и крака на охраната в МБАЛ „Бургасмед“ ЕООД и на още четирима души, двама от които доктори. Според показания на свидетели Кирил буйствал в стаята, в която бил настанен. Обърнал леглото и започнал да крещи: „Ще ви набия!“, „Ще ви убия! Ще ви намеря, знам къде живеете!“ , „Какви сте вие? Ще ви убия, пак ще се върна! Знаете ли кой съм аз?“, „Майка ви да, помияр, боклук, нещастник!“, „Ще ви убия! Махнете се от тук, какво като съм пиян? Да не мислите, че не мога да ви набия?“. Предстои Районна прокуратура – Бургас да поиска постоянното задържане на мъжа. „Според мен тази агресия се дължи на голямото количество алкохол, което е изпил. Най-вероятно е употребил и наркотици”, на мнение е д-р Александър Серафимов. Пред Нова тв той разказа, че първоначално пияният изпаднал в безсъзнание. След като направил опит да го прегледа, Кирил скочил на бой. След като лекарите не са успели да се справят с агресивния пациент е повикана охраната на болницата. Охранителят е със счупен нос и насинено око. Предстои да му бъде направена операция. Има проблем и с крака и тепърва ще се установява дали има разкъсани връзки.", "date": "2017.05.25", "title": " Пиян пациент преби доктори и охранител, крещейки: Майка ви да.., помияр, боклук, нещастник"}
{"url": "https://m.offnews.bg/news/Izvan-terena_18817/Skulptorat-na-dupeto-na-Kardashiian-zapochna-rabota-v-Lejkars_656441.html", "text": "Отборът от НБА ЛА Лейкърс се похвали с привличането на фитнес гуруто Гунар Петерсон.Занапред той ще носи отговорност за тренировките за сила и издръжливост на \"езерняците\", които изпращат пореден сезон без трофей в Лигата на извънземните.Петерсон е истинска знаменитост, като е работил с куп спортисти от НБА, НФЛ, НХЛ и МЛБ.Сред клиентите му има и хора от други сфери.Той дълги години е работил с риалити звездата и фотомодел Ким Кардашиян и сестрите й и определено има заслуга за впечатляващите й задни части.", "date": "2017.05.25", "title": " Скулпторът на дупето на Кардашиян започна работа в Лейкърс"}
{"url": "https://m.offnews.bg/news/Intcidenti_6/Napadatel-ubi-zhena-v-Liulin-pri-obir_656442.html", "text": "40-годишна жена е починала след като е била ударена по главата от мъж, който е откраднал дамската ѝ.Инцидентът е станал на 20 май около 3.00 часа сутринта, съобщават от пресцентъра на МВР.Жената е била настанена за лечение в болница с комоцио и наранявания и на следващия ден е починала. Задържан е извършителят - 24-годишен мъж от Севлиево, който е криминално проявен и осъждан за грабеж.На мъжа е наложена мярка за задържане до 72 часа, разглежда се налагане на постоянна мярка за неотклонение.", "date": "2017.05.25", "title": " Нападател уби жена в \"Люлин\" при обир"}
{"url": "https://m.offnews.bg/news/Tenis_18788/Bremennata-Serina-stana-shef-v-SurveyMonkey_656477.html", "text": "Бившата номер 1 в женския тенис Серина Уилямс навлезе в дигиталната сфера. Американката стана част от борда на директорите на компанията за онлайн проучвания SurveyMonkey.35-годишната Уилямс, която пропуска сезона поради бременност, вече посети офисите на компанията и се запозна със служителите. От SurveyMonkey обявиха за сътрудничеството си с Уилямс в социалните мрежи, като публикуваха снимка от посещението й, на която Серина се е снимала с екипа.Междувременно Саманта Стосър започна подготовката си за “Ролан Гарос” с отбелязването на впечатляващ рекорд, с какъвто не може и няма да може да се похвали дори Серина Уилямс.Австралийката за 450-а поредна седмица е първа ракета на страната си и именно като такава ще влезе в турнира от Големия шлем на клей, който започва в неделя.Невероятната статистика на Стосър провокира WTA да провери дали има друг такъв случай в историята и не можа да намери, дори преглеждайки цифрите на 23-кратната шампионка от Шлема Уилямс.", "date": "2017.05.25", "title": " Бременната Серина стана шеф в SurveyMonkey"}
{"url": "https://m.offnews.bg/news/Politika_8/Valeri-Simeonov-shte-rakovodi-saveta-po-etnicheskite-vaprosi_656445.html", "text": "Вицепремиерът по икономическата и демографската политика Валери Симеонов ще бъде председател на Националния съвет за сътрудничество по етническите и интеграционните въпроси (НССЕИВ) към Министерския съвет, съобщиха от правителствената пресслужба. Според Правилника за устройството и дейността на НССЕИВ на тази позиция може да бъде само вицепремиер.Съветът е координиращ и консултативен орган, който подпомага Министерския съвет в разработването и провеждането на държавната политика по етническите и интеграционните въпроси на основата на сътрудничество между държавните органи и сдруженията на български граждани, принадлежащи към етнически малцинства, и други юридически лица с нестопанска цел, регистрирани по Закона за юридическите лица с нестопанска цел, които работят в областта на междуетническите отношения и защитата правата на човека.С друго решение вицепремиерът Валери Симеонов и министърът на труда и социалната политика Бисер Петков бяха определени за представителите на правителството в Националния съвет за тристранно сътрудничество.", "date": "2017.05.25", "title": " Валери Симеонов ще ръководи съвета по етническите въпроси"}
{"url": "https://m.offnews.bg/news/Futbol_18793/Pogvat-i-Ronaldo-za-neplateni-danatci_656446.html", "text": "Голямата звезда на Реал Мадрид и световния футбол Кристиано Роналдо стана обект на разследване на данъчните власти и прокуратурата в Испания също като колегата си от Барселона Лионел Меси. Прокуратурата в Мадрид е събрала доказателства, че португалецът е укрил данъци в размер на 8 милиона евро в периода от 2011 до 2014 година.Сега се обсъжда дали делото да се прехвърли в съда, както и какъв да е характерът му - административно или наказателно. При всички положения Кристиано ще трябва да плати глоба в размер на укритите данъци, а може и да получи присъда от 4 месеца, което е малко вероятно.Вчера Върховният съд в Испания потвърди наложената присъда на Лионел Меси - 21 месеца затвор, и намали тази на баща му Хорхе от 21 на 15 месеца.Аржентинският лидер на Барселона беше признат за виновен по дело за укриване на данъци между 2007 и 2009 година, с които е ощетил държавата с 10,1 милиона евро.Лео обаче няма да попадне зад решетките, тъй като законът в Испания позволява избягване на затвор при присъда по-малка от две години.", "date": "2017.05.25", "title": " Погват и Роналдо за неплатени данъци"}
{"url": "https://m.offnews.bg/news/Zdrave_18753/Bezplatni-pregledi-na-shtitovidnata-zhleza-v-Sofiiamed_655885.html", "text": "Безплатни прегледи при ендокринолог с ехография на щитовидна жлеза обяви в болница „Софиямед“ по случай Международната тиреоидна седмица. Днес е и Световният ден за борба с болестите на щитовидната жлеза.Консултациите ще се извършват в Блок 2 на „Софиямед“ (ул. „Димитър Моллов“ 10) на 22, 23, 25, 26 и 29 май от 11 до 15 ч. с предварително записване на тел. 02 465 00 01, 02 465 00 02,02 448 58 99.„В България 65% от болните с нарушена фукция на щитовидна жлеза не са диагностицирани. Проверете се!“, съветва проф. Анна-Мария Борисова, председател на Българско дружество по ендокринология, началник на Клиника по ендокринология и болести на обмяната в УМБАЛ „Софиямед“ и бивш здравен министър.", "date": "2017.05.25", "title": " Безплатни прегледи на щитовидната жлеза в \"Софиямед\""}
{"url": "https://m.offnews.bg/news/Obshtestvo_4/Vnuchkata-na-Grigor-Vachkov-hudozhnik-na-marka-za-nego_656443.html", "text": "Пощенска марка, посветена на един от най-обичаните актьори - Григор Вачков, ще бъде пусната утре, поводът е 85-годишнината от рождението му. Печатът за валидирането ще бъде поставен от заместник-министъра на транспорта, информационните технологии и съобщенията Димитър Геновски, художника на проекта и внучка на актьора - Рада Миладинова, както и дъщерята на твореца - Мартина Вачкова. Церемонията ще се състои от 10.30 ч. в Музея на съобщенията на столичната улица „Гурко“ № 6. ", "date": "2017.05.25", "title": " Внучката на Григор Вачков художник на марка за него"}
{"url": "https://m.offnews.bg/news/Futbol_18793/Morata-se-navi-za-Milan_656450.html", "text": "Испанският нападател Алваро Мората може отново да къса мрежи в Испания.Според \"Гадзета дело Спорт\" той е дал съгласие да премине от Реал Мадрид в Милан, където градят амбициозен проект с парите на новите китайски собственици.Мората има опит в Серия А, където игра за Ювентус като преотстъпен между 2014 и 2016 година. \"Росонерите\" са готови да извадят 60 милиона евро за 24-годишния футболист и да му плащат по 7,5 милиона на година.Мората не иска да остава в Мадрид, тъй като е недоволен от статута си на резерва.Треньорът Зинедин Зидан прави опити да го убеди да остане, като му обещава повече време на терена.Мората много иска да играе за Испания на световното догодина и е наясно, че като резерва в Реал това няма как да му се случи.", "date": "2017.05.25", "title": " Мората се нави за Милан"}
{"url": "https://m.offnews.bg/news/Politika_8/Atakist-skandaldzhiia-e-noviiat-upravitel-na-Sofijska-oblast_656447.html", "text": "Бившият депутат и известен скандалджия Илиан Тодоров от \"Атака\" ще бъде новият областен управител на София-област.Избиран два пъти за народен представител в 42-рото и 43-тото Народно събрание, Илиан Тодоров е един от депутатите на Сидеров, които плътно следваха своя лидер, когато правеше .Тодоров е част от кликата на Сидеров, която на 25 октомври 2015 г., в нощта на местните избори, , дошли да отразяват действията на Сидеров и компания.Освен със скандали, бъдещият областен управител на София е известен с това, че обича да По повод ексцесиите в НАТФИЗ той беше заявил, че \"75% от артистите са хомосексуалисти и дегенерати\", което било цитат на Алфред Кинси - виден американски биолог и сексолог, който никога не е изричал тези думи. Още повече - Алфред Кинси (1894 - 1956 г.) никога не използва в изследванията си обиди като \"дегенерати\".Биографията на Илиан Тодоров сочи, че е магистър по национална сигурност и отбрана от Военната академия „Георги С. Раковски“.Тодоров беше регионален координатор на \"Атака\" за Югозападна България.От квотата на Обединените патриоти правителството назначи общо петима областни управители. За губернатор на София-град вече беше избран Николай Пехливанов, който беше зам.-председател на столичния общински съвет. През 2011 г. бе кандидат за кмет на София от \"Атака\".За областни управители на Добрич и Русе от квотата на ВМРО бяха назначени Атанас Атанасов, бивш общински съветник в Балчик и Галин Григоров - областен координатор на ВМРО.От НФСБ беше назначен областен управител в Стара Загора. Това е Гергана Микова, която досега е била директор на регионалния офис на телевизия СКАТ в Стара Загора и Пловдив.", "date": "2017.05.25", "title": " Атакист скандалджия е новият управител на Софийска област"}
{"url": "https://m.offnews.bg/news/Futbol_18793/Vandali-razvaliha-praznika-na-Botev_656440.html", "text": "Ужасяващ вандалски акт развали празника на феновете на Ботев Пловдив след спечелената Купа на България срещу Лудогорец.Десетки автомобили на пловдивчани, паркирани в близост до националния стадион, се оказаха с нарязани гуми, информира Sportal.bg.Вандалите са се постарали да влошат още повече нещата, като са дупчили по две, а не по една гума и така дори и резервната в багажника не спасявала положението.Не е ясно коя фенска групировка стои за деянието, но едно е ясно - това са хора, които имат малко общо с нормалността. За щастие полицаите помагали на пострадалите, като карали нарязаните гуми с патрулките си до близки гумаджийници.", "date": "2017.05.25", "title": " Вандали развалиха празника на Ботев"}
{"url": "https://m.offnews.bg/news/Ikonomika_59/Pravitelstvoto-zabraniava-prodazhbata-na-199-firmi-s-darzhavno-uchasti_656455.html", "text": "Общо 199 са предприятията, които ще влязат в забранителния списък за продажба на държавни дялове. Това става ясно от внесените промени в Закона за приватизация и следприватизационен контрол.В оценката на въздействието от промените е посочено, че спирането на процеса на приватизация засяга 136 еднолични търговски дружества с държавно участие и 63 търговски дружества над 50% държавно участие. Посочено е, че държавата е изразходвала 98% от възможностите за приватизация, която, ако не бъде спряна, би имала негативен ефект заради рискове от увреждане на имуществото на тези дружества при продажбата им. С влизането на закона в сила няма да бъдат засегнати текущи процедури, тъй като тези, които в момента с в ход, са три и ще приключат до 1 юни 2017 година. Сделките са за продажбата на обособени части две от Български пощи в Панагюрище и Велико Търново и на бивш учебен корпус в с. Миндя. В оценката на въздействието се посочва още, че ако не бъдат взети мерки, ще остане налице риск продаване на части от предприятията на безценица. \"Тъй като над 98 % от ресурса на българската държава за приватизация е изчерпан, налага се необходимостта да бъде преустановен процесът на продажба на акции и дялове - собственост на държавата, от търговски дружества с държавно участие в капитала, както и на акции и дялове, собственост на търговски дружества с повече от 50 на сто държавно участие в капитала в други дружества, а дружествата, които са останали и съществуват над 20 години да бъдат развивани. Последното е от изключителна важност за големите държавни дружества, включени в списъка по чл.3, ал.1 от Закона за приватизация и следприватизационен контрол, които са със стратегическо значение за икономиката\", се посочва още в текста.", "date": "2017.05.25", "title": " Правителството забранява продажбата на 199 фирми с държавно участие"}
{"url": "https://m.offnews.bg/news/Bojni_18771/Shtiglitc-bukvalno-okachi-rakavitcite-na-pirona_656456.html", "text": "Бившият световен шампион в суперсредна категория Роберт Щиглиц прекрати своята кариера след 57 мача. Ветеранът игра за последно през март. Тогава той защити европейската корона срещу Никола Сиеклоча.Щиглиц ще се запомни с четирите си мача срещу Артур Абрахам. Той спечели втория двубой в епичната сага, но загуби другите три срещи. Щиглиц приключва кариерата с 50 победи (29 с нокаут), 5 загуби и 2 равни.Пред прекратяване на кариерата си, макар и временно, е и бившият крал в тежката категория Тайсън Фюри.Британският съвет по бокс (BBBoC) обяви няма да върне лиценза му, докато той не реши проблемите си с антидопинговата агенция. Това на практика означава, че завръщането на Фюри на ринга се отлага за неопределено време.Фюри трябваше да се яви пред комисия на антидопинговата агеция през май, но изслушването му беше отложено, а нова дата не е назначена.", "date": "2017.05.25", "title": " Щиглиц буквално окачи ръкавиците на пирона"}
{"url": "https://m.offnews.bg/news/Obshtestvo_4/Spriaha-toplata-voda-v-Krasna-poliana-Zapaden-park-Gevgelijski_656451.html", "text": "Няколко софийски квартала и централни улици останаха без топла вода заради авария.Тя е спряна в ж.к. „Красна поляна” – 1, 2 и 3, ж.к. „Западен парк” и ж.к. „Гевгелийски”, както и в района на ул. „20-ти април”, бул. „Македония”, бул. „Е. И.Тотлебен”, ул. „Йоаким Крайчовски” и ул. „Добруджански край”, предупредиха от \"Топлофикация\".Оттам уверяват, че ще се работи до възстановяване на топлоснабдяването и се извиняват на абонатите си.", "date": "2017.05.25", "title": " Спряха топлата вода в \"Красна поляна\", \"Западен парк\", \"Гевгелийски\" и в центъра"}
{"url": "https://m.offnews.bg/news/Futbol_18793/Toti-mozhe-da-napusne-Roma_656453.html", "text": "Отвратителното отношение може да отблъсне легендата Франческо Тоти от Рома, където игра през цялата си кариера.През последната година Принцът на Рим почти не получаваше шансове за изява, а треньорът Лучано Спалети откровено се гавреше с него.За капак и ръководството не му предложи нов договор, а само неяси обещания за някакъв административен пост. Върхът на безочието беше, когато новоназначеният спортен директор Мончи, едва встъпил в длъжност, каза, че Тоти спира с футбола, а мачът с Дженоа на 28 май, ще последен в кариерата му.Това ядоса звездата, защото той има право сам да обяви такова важно решение, а не други да го правят вместо него.Сега пък се появи възможност Тоти да остане на терена поне още един сезон, но няма да носи екипа на \"вълците\". Клуб от Серия А му е предложил контракт за един сезон, който в момента легендата обмисля.", "date": "2017.05.25", "title": " Тоти може да напусне Рома"}
{"url": "https://m.offnews.bg/news/Tenis_18788/Tegliat-zhrebiia-za-Rolan-Garos-v-petak_656458.html", "text": "Откритото първенство на Франция по тенис стартира в неделя, но още в петъкq  е първият важен момент в 116-ото му издание.Точно в 13.00 ч. българско време и пряко по Евроспорт 1 започва церемонията по теглене на жребия за основната схема, която ще се проведе в музея на френската федерация. 128 участници в мъжката надпревара и още толкова в женската очакват да научат волята на съдбата.Анди Мъри оглавява схемата при мъжете, а след него са шампионите от последните седем издания на турнира. Под №2 е поставен настоящият първенец Новак Джокович, под №3 – победителят от 2015 г. Стан Вавринка, а под №4 – преследващият безпрецедентната си десета титла в Париж Рафаел Надал.При жените за първи път от 15 години насам в схемата не личат имената нито на Мария Шарапова, нито на младата майка Виктория Азаренка, нито на бременната Серина Уилямс. Водачка е Анжелик Кербер, следвана от Каролина Плишкова, Симона Халеп и шампионката Гарбине Мугуруса.Българското участие се свежда до Григор Димитров и Цветана Пиронкова. Григор преследва първия си спечелен мач в Париж от 2013 г. Макар и поставен под №11 той ще се надява да се размине на старта на турнира с играчи от калибъра на Вердаско, Колшрайбер и Чорич.И ако неговият ранкинг няма да пострада при какъвто и да било резултат, то Цвети Пиронкова е пред реалната опасност да изпадне от първата стотица. След миналогодишния четвъртфинал първата ни ракета има нужда от поне един спечелен мач, за да не пропадне след 150-о място.", "date": "2017.05.25", "title": " Теглят жребия за \"Ролан Гарос\" в петък"}
{"url": "https://m.offnews.bg/news/Sviat-_12/Britanskata-politciia-spira-informatciiata-za-SASht-ot-razsledvaneto-z_656454.html", "text": "Британската полиция спира споделянето със САЩ на доказателства за терористична мрежа, разследвана за терористичния акт в Манчестър. Причината са изтеклите във в. \"Ню Йорк Таймс\" снимки от разследването, което разгневи силно и правителството, и разследването на Острова.Забраната се ограничава само до разследването на случая в Манчестър, а не до цялата разузнавателна информация. Британската полиция смята изтичането за безпрецедентно в обхвата и потенциалните щети, които може да нанесе.Правителството не стои зад което и да е решение на полицията в Манчестър да спре споделянето на информация с американските служби, казва източник от \"Даунинг Стрийт\" 10 пред \"Гардиън\", подчертавайки независимостта на решенията на полицията.Вътрешното министерство отказва официален коментар. Официално не говори и полицията.Отношенията между американските и британските служби за сигурност, които по принцип са много близки, се обтегнаха след изтичането на информация в американски медии. Смята се, че източникът е американски високопоставен служител.Очаква се и Тереза Мей да повдигне въпроса пред американския президент Доналд Тръмп на срещата на НАТО в Брюксел.", "date": "2017.05.25", "title": " Британската полиция спира информацията за САЩ от разследването за атентата"}
{"url": "https://m.offnews.bg/news/Intcidenti_6/Mazh-e-bil-ubit-snoshti-v-Ruensko_656460.html", "text": "46 – годишен мъж е бил заклан снощи в руенското село Снягово. Нападателят му все още се издирва от полицията.Предполагаемата причина за престъплението е любовна драма.При нападението има и пострадала жена. Тя е на 28 години, бременна е и приета е в УМБАЛ – Бургас в тежко състояние. Върху жената е нанесен зверски побой, удряна е и с брадва в областта на главата. Няма пряка опасност нито за нейния живот, нито за този на бебето.От Окръжната прокуратура в Бургас съобщиха, че подробности за престъплението няма да бъдат оповестявани на този етап.", "date": "2017.05.25", "title": " Мъж е бил убит снощи в Руенско"}
{"url": "https://m.offnews.bg/news/Futbol_18793/Hubchev-vikna-petima-ot-TcSKA-Sofiia-za-Belarus_656461.html", "text": " Селекционерът на \"А\" националния отбор Петър Хубчев обяви група от 23-ма футболисти за световната квалификация срещу Беларус на 9-ти юни. Отборът се събира на лагер на 1-ви юни в Национална футболна база \"Бояна\". Най-многобройна е групата на представителите на ЦСКА-София - петима. Шампионът Лудогорец  е представен с един футболист, а Левски - с двама, колкото има и турския Касъмпаша.На 2-ри юни от 17:30 часа, селекционерът Хубчев и футболисти от националния отбор ще вземат участие в среща с представители на медиите.Българският отбор ще отпътува за гостуването в Беларус на 7-ми юни, в 16:00 часа, от Терминал 2 на летище София.    Николай Михайлов (\"Мерсин\", Турция), Георги Китанов (ЦСКА-София), Пламен Илиев (\"Астра\" Плоещ, Румъния). Страхил Попов (\"Касъмпаша\", Турция), Васил Божиков (\"Касъмпаша\", Турция), Божидар Чорбаджийски (ЦСКА-София), Петър Занев (\"Амкар\" Перм, Русия), Георги Терзиев (\"Хайдук\" Сплит, Хърватия), Антон Недялков (ЦСКА-София), Станислав Манолев (ЦСКА-София).    Симеон Славчев (\"Лехия\" Гданск, Полша), Ивайло Чочев (\"Палермо\", Италия), Александър Башлиев (\"Пирин\" Благоевград), Кирил Десподов (ЦСКА-София), Александър Цветков (\"Черно море\" Варна), Александър Тонев (\"Кротоне\", Италия), Светослав Дяков (\"Лудогорец\" Разград), Георги Костадинов (\"Левски\" София), Георги Миланов (ЦСКА Москва, Русия), Спас Делев (\"Погон\" Шчечин, Полша), Ивелин Попов (\"Спартак\" Москва, Русия), Андрей Гълъбинов (\"Новара\", Италия), Божидар Краев (\"Левски\" София). ", "date": "2017.05.25", "title": " Хубчев викна петима от ЦСКА-София за Беларус"}
{"url": "https://m.offnews.bg/news/Psihologiia_18816/Shestima-miliarderi-koito-sa-zavarshili-samo-gimnaziia-snimki_656463.html", "text": "Основателят на гиганта Virgin Group, Ричард Брансън признава, че му е било трудно да се справя в училище. По тази причина се отказва от образованието си на 16 години и заминава за Лондон. Първият му проект е бизнес списание, а на 17 години вече е създал първата си благотворителна организация. Днес Ричард Брансън притежава не само звукозаписна компания, но и авиокомпания.Компания, която днес е известна в цял свят като IKEA, е създадена от Ингвар Кампрад, когато е бил на 17 години. Тежката дислексия, която е имал, му е пречела да учи и по тази причина Кампард никога не е учил в колеж.Обучението в църковно училище никак не се е понравило на младия Хенри Форд, тъй като неговата страст била към най-различни механизми. На 16, Хенри бяга от дома си и заминава за Детройт, където започва като механик - асистент. Малко по-късно създава автомобилната корпорация „Форд“.Основателят на компанията DELLр Майкъл Дел е е започнал да печели първите си пари на 12 години, когато продавал абонамент за местен вестник. По време на обучението си, Дел основава първата компютърна компания PC’s Limited  и напуска университета на 19 години.Един от най-богатите хора в света – Ли Кашин, на 12 години е бил принуден да напусне училище и да започне работа във фабрика за пластмасови цветя. На 22 г. той основава компанията Cheung Kong, която сега се занимава не само с търговия, но и с недвижими имоти, хотелиерство, IT и много други.Един от най-богатите хора в историята, Джон Рокфелер, е спечелил първия си долар на 7-годишна възраст, а на 13-годишна започва да отпуска кредити на приятели. След гимназията, Джон отива в колеж, но 3 месеца по-късно напуска.", "date": "2017.05.25", "title": " Шестима милиардери, които са завършили само гимназия (снимки)"}
{"url": "https://m.offnews.bg/news/Obshtestvo_4/Kuchkarnik-na-uzhasite-razbiha-vav-Varna_656465.html", "text": "50 кучета, отглеждани за продажба в кошмарни условия, разкри полицията във Варна. Нелегалният кучкарник на ужасите работел от години. Местните жители подавали многобройни сигнали, но до този момент без резултат, съобщи Нова тв. Според природозащитници хората се страхували от агресивния собственик, който днес е арестуван. По първоначални данни кучкарникът носел десетки хиляди лева на месец от продажба на кучета у нас и в чужбина.", "date": "2017.05.25", "title": " Кучкарник на ужасите разбиха във Варна"}
{"url": "https://m.offnews.bg/news/Tenis_18788/Koj-shte-grabne-rogata-na-Hristo-Stoichkov_656462.html", "text": "Легендата в българския футбол Христо Стоичков е приготвил рога за най-атрактивния тенисист в осмото издание на най-престижния турнир за знаменитости \"Асикс Мастърс\".Трофеят вече е транспортиран от етрополското ловно стопанство \"Елен\" в дипломатически клуб \"Глория Палас\", който е арена на надпреварата.Волейболната легенда Любо Ганев и домакинът на състезанието – Николай Божинов, собственик на „Глория Палас” обещават още по-силен блясък на надпреварата. Всички участници и служебни лица ще бъдат екипирани с последен модел тенис комплекти.Двубоите от турнира започват на 28 май, неделя от 10 часа. Финалът е същия ден, а в петък, 26 май, от 11 часа на националния стадион \"Васил Левски\" Любо Ганев ще даде пресконференция за повече подробности около надпреварата.За доброто настроение на зрителите ще се погрижи Димитър Туджаров-Шкумбата и ще докаже, че с вицове може да разсее и най-концентрираните. За съжаление, контузия ще му попречи да излезе на корта тази година.За победителите и всички полуфиналисти са приготвени девет огромни купи, а всеки участник ще получи малка статуетка за изявата си в осмото издание на турнира.Големият фаворит и тази година е четирикратният шампион Бойко Борисов. Премиерът за втори път поред ще участва в двойка с Катина Симеонова. Но ако иска да стигне до пети трофей, дуетът ще трябва доста да се изпоти, защото го очаква сериозна конкуренция.", "date": "2017.05.25", "title": " Кой ще грабне рогата на Христо Стоичков?"}
{"url": "https://m.offnews.bg/news/Kultura_33/IAsni-sa-vsichki-uchastnitci-za-Wacken-Metal-Battle-Bulgaria_656444.html", "text": "Всички банди за конкурса Wacken Metal Battle Bulgaria са ясни, а една от тях ще получи невероятната възможност да свири на най-големия метъл фест в света - Wacken Open Air.Музикалните битки между групите ще се проведат на 2, 3 и 4-ти юни в столичния клуб \"Mixtape 5\" с вход свободен.Специални гости на събитието ще са Lieveil, които спечелиха конкурса миналата година. Те ще забият на 4 юни веднага след представянето на последния за изданието финлист и преди обявяването на финалното решение на журито.Всяка група ще разполага с 20 минути концертно време и общо 10 минути за подготовка по представянето и освобождаване на сцената. На 4-ти юни ще видим четирима участници с представяне по 30 минути, избрани от всеки ден по двама.Представянето на групите ще бъде оценявано от жури, чийто състав ще бъде представен в деня на откриването. Те ще решат коя българска банда ще забие на тазгодишното издание на Wacken Open Air. ", "date": "2017.05.25", "title": " Ясни са всички участници за Wacken Metal Battle Bulgaria"}
{"url": "https://m.offnews.bg/news/Intcidenti_6/Zhena-postrada-pri-padane-ot-terasa-na-bul-Slivnitca_656469.html", "text": "Жена пострада при падане от тераса на бул. \"Сливница\", съобщиха от МВР. Състоянието ѝ е тежко и тя е откарана в болница с множество наранявания и фрактури по тялото.По информация на БНР жената е паднала, докато е простирала, а причина за инцидента е откъртване на част от терасата. Къщата, където се е случил инцидентът, се намира в района на Женския пазар, близо до Лъвов мост.Мястото, където е станал инцидентът, е във вътрешния двор на кооперацията. Сградата е стара, а металните носещи елементи на терасата, от която е паднала жената, са видимо корозирали. ", "date": "2017.05.25", "title": " Жена пострада при падане от тераса на бул. \"Сливница\""}
{"url": "https://m.offnews.bg/news/Sviat-_12/Sapiori-viknati-v-Manchestar_656464.html", "text": "Екип сапьори са били изпратени в Хюм, Манчестър, съобщи полицията.Твърде рано е да се каже дали тревогата е свързана с разследването на атентата, казва още цитираният от Би Би Си източник.Няколко улици са затворени, а впоследствие журналистите видяха полицаи да извеждат мъж от блок.Междувременно нивото на заплаха остава на най-високото ниво - критично.Първоначално бе съобщено, че сапьорите са извикани в колежа в Трафорд, но по-късно информацията бе уточнена.", "date": "2017.05.25", "title": " Сапьори викнати в Манчестър"}
{"url": "https://m.offnews.bg/news/Tehnologii_18759/Svalia-li-Facebook-postove-otrichashti-Holokosta_656431.html", "text": "Фейсбук сваля постове, отричащи Холокоста, само ако те са публикувани в страни, където компанията наистина може да бъде съдена. Това показват указания към модераторите, изтекли в британския в. \"Гардиън\".Политиката на социалната медия по отношение на отричането на геноцида над евреите през Втората световна война стана обект на детайлен преглед и критика, след като се разбра, че такива постове се премахват само в 4 от 14-те страни, забранили отличането на Холокоста: Израел, Германия, Франция и Австрия. Това са и страните, в които може да последва реално съдебно преследване. В останалите законите не били толкова строги.Документ разкрива, че компанията \"не приветства местния закон, който стои като пречка пред отворения и свързан свят\" и че ще обмисли дали да блокира или скрива съобщения и снимки, които отричат Холокоста, ако \"сме изправени пред риска да бъдем блокирани в страната или рискуваме правни последствия\".Снимка от концентрационен лагер с надпис \"Никога повече не вярвай на лъжи\" е допустима, ако е публикувана където и да е, освен в четирите страни.От социалната мрежа са решили, че мигрантите, бежанците и търсещите убежище могат да бъдат третирани като \"квази защитена категория\" и да не получават защитата, давана на останалите уязвими групи.Документи показват също, че Фейсбук указва на модераторите си да премахват постове с антихуманна реч или призиви към насилие срещу бежанци, но в тях се добавя: \"Като квази защитена категория, те не трябва да получават пълната ни защита от езика на омразата, защото искаме да позволим на хората да могат да обсъждат свободно мигрантите и имигрантите, които са основна тема в предстоящите избори\".И така разрешени са коментари от типа: \"Ислямът е религия на омразата. Затворете границите за имигранти мюсюлмани, докато не разберем какво става, по дяволите\"; \"мигрантите са толкова мръсни\"; мигрантите са крадци и разбойници\"; \"мексиканските имигранти са гратисчии, които отклоняват долари от данъци\".Дефинициите са изложени в ръководства за обучение, осигурени от \"Фейсбук\" на екипите от модератори, които преглеждат материалите, за които потребители са докладвали за нередност.Документите разясняват правилата и дават указания как компанията прилага правилата за езика на омразата и незаконно според местното законодателство съдържание, особено по отношение на отричането на Холокоста.Потърсени за коментар, от Фейсбук казват, че цитираният брой на страните \"не е точен\", но отказват да коментират повече.\"Не всеки екип от служители е включен в налагането на политиките ни по отношение на незаконното съдържание. Без значение дали дадено съдържание е докладвано от правителство или индивидуален потребител, го премахваме, ако нарушава правилата на общността\", коментира Моника Бикърт от мениджмънта на компанията.От Фейсбук казват, че си дават сметка за чувствителността на въпроса за отричането на Холокоста в Германия и други страни и уверяват, че служителите им, които проверяват постовете, са добре обучени и уважават тази чувствителност.", "date": "2017.05.25", "title": " Сваля ли Facebook постове, отричащи Холокоста?"}
{"url": "https://m.offnews.bg/news/Politika_8/Stenogramata-KTB-shte-pokazhe-che-BSP-e-zashtitila-bankovata-sistem_656457.html", "text": "\"Подкрепям позицията на президента Радев за разсекретяване на стенограмата от заседанието на КСНС на 29 юни 2014 г. Самият аз съм заявявал такова искане нееднократно и публично, защото темата е чувствителна за обществото. Засегнати са интересите не просто на вложителите на една банка, но и цялата икономическа и фискална стабилност на държавата.\"Така Сергей Станишев коментира казуса с публичността на стенограмата от заседанието на КСНС, съобщиха от кабинета на лидера на ПЕС. В писмо до президента той даде своето съгласие за разсекретяването на документа.\"Публичността на тази стенограма ще направи ясна позицията на БСП в онзи момент, която единственa отстояваше националния интерес. Ние отидохме на заседанието с ясна цел - държавата да застане като гарант на банковата система, като се обявим срещу една авнатюра с явни политически задачи. Заседанието бе не толкова за КТБ, колкото за рисковете пред цялата банкова система и икономиката\", заявява още Станишев.По думите му ГЕРБ и ДПС са искали въвеждане на банкова ваканция, като дори е планирано извънредно заседание на Народното събрание, за да бъде гласувана.\"КСНС беше финален етап от десетдневни совалки и невероятен натиск за обявяването на \"ваканцията\". С такова решение щеше да бъдат изложени на огромен риск икономическата и фискалната стабилност на държавата; да се застрашат правата на милиони български граждани, а политически предизвиканата паника да срути банковата система у нас\", уточнява Станишев.Той допълва, че БСП са се противопоставили на идеята.\"За да защити българските граждани, моята партия направи тежки компромиси за своя сметка. Но благодарение на този щит България не рискува стабилността си и имиджа си на държава-член на ЕС с работеща банкова система. В противен случай, последиците за всеки българин и за държавата като цяло щяха да бъдат катастрофални\", заявява лидерът на ПЕС", "date": "2017.05.25", "title": " Стенограмата \"КТБ\" ще покаже, че БСП е защитила банковата система, каза Станишев"}
{"url": "https://m.offnews.bg/news/Obshtestvo_4/Putin-imal-predvid-balgarski-teritorii-v-izkazvaneto-si-za-pismenostta_656466.html", "text": "В изказването си за славянската писменост и това откъде е донесена тя в Русия президентът Владимир Путин е имал предвид български територии.Това става ясно от разяснения на думите на Путин, които шефът на Националния исторически музей Божидар Димитров изпрати до медиите. В текста, който публикуваме в цялост, се посочва, че с името Македония са се нарили част от Тракия между Пловдив и Цариград. Тази област запазила името си до много късно, като през 1393 г. в исторически документи се посочва, че патриарх Евтимий е заточен от турците в „Македония”.", "date": "2017.05.25", "title": " Путин имал предвид български територии в изказването си за писмеността"}
{"url": "https://m.offnews.bg/news/Kultura_33/ON-Fest-kani-na-hip-hop-parti-s-Boro-Parvi-Zhlach-Gena-i-Grigovor_656478.html", "text": "С ударна доза хип-хоп стартира любимият фестивал за градска култура ON! Fest, който се завръща след тригодишна пауза. На 24-ти юни Интер Експо Център ще се превърне превръща в най-голямата арена в Югоизточна Европа за игри, спортове и забавления, а вечерта щафетата ще поемат Rawland, Григовор, Жлъч и Гена, последвани от Боро Първи, Young BB Young и NDOE за едно незабравимо Beyond Hip-Hop Party.През двата дни на фестивала за музиката се грижат приятелите ни от Sound Ninja, с които можем да ви посрещнем и на дневно открито Block Party с хип-хоп, грайм, рага и трап селекция от DJ-ите Bashment (Стоян Николов) и FNKZ (Юлиян Методиев) в комбинация с MC-тата HEMA (Любомир Симеонов), Jhammy Youth (Цветелин Грударски), Chibook (Александър Георгиев).В зона “Pop-up Band”, групи от 2 до 5 души ще могат да се включат в импровизиран “jam session” заедно с приятели или с напълно непознати хора, като създадат изцяло авторско парче на място. А в зоната “Ninja Gear” гостите на ON! Fest ще могат да тестват контролери, синтезатори и дръм машини на Novation, Roland, Yamaha, Akai, Numark, Technics и др., DJ gear и вокални ефекти, както и да получат ценни съвети и препоръки от екипа.Билети за ON! Fest могат да бъдат намерени , като всяка категория билет дава и достъп до Beyond Hip-Hop Party. Отделен билет само за Beyond Hip-Hop Party може да се закупи на място срещу 7 лв. Начален час 21:00 ч. Достъпът до партито е 18+. Лица под 18 години ще се допускат само с пълнолетен придружител и заверена декларация.", "date": "2017.05.25", "title": " ON!Fest кани на хип-хоп парти с Боро Първи, Жлъч, Гена и Григовор"}
{"url": "https://m.offnews.bg/news/Nashite-avtori_2490/Naborna-voenna-sluzhba_656479.html", "text": "Задължителната казарма е тъпотия. Аз съм ходил, но винаги съм бил против нея. Там не се научава нищо – само пиянство, кражби, злополуки и простотии. Който иска, може да стане професионален войник. Мисля, че е по-правилно всеки завършил училище да влезе за един месец в поделението, където да бъде обучен на елементарни техники по самоотбрана, гасене на пожари, първа помощ на пострадали, стрелба с пистолет, реагиране при аварии, земетресения, пътни инциденти и наводнения. Ама без тъпанарско делене и дискриминация – всички вътре. Защо някой да бъде ограничаван от образование!? Мъже, жени, слепи, глухи, инвалиди (или оня имал един орех, другият пет – айде няма да ходят)... на всеки ще са полезни тези знания, макар и да не го осъзнава.1. Самоотбрана. Може да си дебел, хилав, нисък или просто да не си роден за бокс. Поне могат да те научат как да избягваш удари. Повечето нападатели посягат с цялата си тежест с дясната ръка и кроше. Ако се дръпнеш или съвсем леко му бутнеш ръката встрани, е почти сигурно, че ще загуби равновесие и ще падне на земята – вкарваш му два шута в муцуната. Нинджа няма да станеш, но с малко упражнения ще имаш поне шанс за реакция.2. Да те научат да боравиш с няколкото вида пожарогасители, не е вредно. Пожарната безопасност също е важна (примерно защо не трябва да заваряваме пълния резервоар на колата си в плевня).3. Първата помощ е решаваща – дори по случайност може да спасиш човешки живот. (например малко хора знаят, че техниката за дишане уста в нос е по-ефективна, защото в устата може да има чужди тела или повръщано).4. Стрелба с пистолет. Сигурно на 99% от вас няма да се случи да стреляте... но знае ли човек... Нужно е да се схване само основното – откат, принцип на работа, прицелване, проверка и зареждане на пълнителя. Без практика обаче не става (като оня, дето по невнимание си застрелял шест пъти ходилото).5. Съвсем пък няма да ви се наложи да ходите по греда над яма или да прескачате триметрова стена. Но... Умението и компетентността не пречат (може поне акъл да дадете в опасна ситуация).Един месец свирепи тренировки – всяка събота и неделя ви пускат по кръчмите в красивите униформи. Като се приберете понеделник сутрин в поделението, научавате още един урок – едно е да си махмурлия в училище (дремейки на чина), друго е да си махмурлия на работа. Ще изучите няколко песни и химна, ще има да разказвате забавни истории... но най-важното – в бъдеще няма да умрете от някоя глупост. В последния ден на курса (както си е ред при нещо завършено) опъвате масите на плаца – банкет до зори, осигурен от държавата (няма само политиците да пият безплатно). При моята казарма имаше само едно велико нещо – вдигането и свалянето на знамето на фона на химна. Батареите строени изрядно, като огромни правоъгълни четки за пети. Излиза тлъстият дежурен по поделение. Застава изпъчен пред микрофона и мощно се провиква: „Здравейте, господа бойци!” (супер надъхващо), а ние отвръщаме със стегнат рев: „Здраве желаем, гос’ин полковник!” Ние сме бойци – много яко. Винаги настръхвах...", "date": "2017.05.25", "title": " Наборна военна служба"}
{"url": "https://m.offnews.bg/news/Kultura_33/Bez-rok-fest-v-Kavarna-tazi-godina_656482.html", "text": "За пръв път от 2006-та година насам рок фестивал в Каварна няма да има. Краят на тази епоха бе сложен официално от кметицата на града Нина Ставрева, която не планира тази година рок събития в града, познат сред фенове като рок-столицата на България.От пресцентъра на община Каварна потвърдиха за OFFNews, че тази година рок концерти в града няма да има, а съвсем скоро Нина Ставрева ще излезе и с изявление по темата. Днес тя не беше открита за коментар.Темата с края на рока в Каварна бе коментирана и от бившия кмет на града, създал традицията на фестивала - Цонко Цонев.Ето какво написа той във личния си Фейсбук профил:", "date": "2017.05.25", "title": " Без рок фест в Каварна тази година"}
{"url": "https://m.offnews.bg/news/Temida_18762/4-g-zatvor-poluchi-obvineniiat-za-pozhara-v-tiutiunevite-skladove_656484.html", "text": "Районният съд в Пловдив осъди на 4 години затвор Любомир Данчев, който е обвинен за причиняването на пожар в един от тютюневите складове на ул. „Екзарх Йосиф“ 13, съобщава \"Фокус\".Пожарът избухна на 20 август 2016 година. Пламъците бързо обхванаха няколко сгради, които са паметници на културата и са защитени по смисъла на Закона за културно наследство.Нанесените щети от пожара се изчисляват на приблизително 12 милиона лева. Любомир Данчев е криминално проявен и до момента е осъждан многократно.На 21 август 4 сгради – паметници на културата в Тютюневия град в Пловдив бяха опустошени от пожар. Данчев е живеел на четвъртия етаж на една от тях. Когато Данчев бе задържан и се появиха твърдения, че той е изкупителна жертва, а истинските подпалвачи са собственици с инвестиционни интереси, главният прокурор Сотир Цацаров и окръжният прокурор Румен Попов направиха уговорката, че, да, версията, че Данчев е извършителят е основната, но има и други.", "date": "2017.05.25", "title": " 4 г. затвор получи обвиненият за пожара в тютюневите складове"}
{"url": "https://m.offnews.bg/news/Kultura_33/Eto-kade-shte-se-provede-rok-festivalat-Midalidare-snimki_656439.html", "text": "От 9 до 11 юни в чирпанското село Могилово ще се проведе рок фестивалът „Мидалидаре“. Екип на  бе посети мястото, на което е планирано да се проведе събитието - винарна. Планът на мениджъра Александър Алексиев е да разпростре мероприятието на цялата ѝ площ. Тъй като за първи път там ще се проведе концерт в подобен мащаб, екипът иска да предложи на посетителите максимално разнообразие от занимания и качествени удобства. Ще дойдат гигантите W.A.S.P., Gotthard, Dirkschneider и Doro, и ще проведе конкурса Battle of the bands, който стартира в Каварна преди 3 години.От фирмата и преди са организирали подобни мероприятия, но Александър Алексиев, мениджър на винарната, разказва, че са ги посещавали основно български групи.„Сцената ще бъде построена на гърба на музея и ще гледа на изток. Беседките ще бъдат превърнати във винени барове и ще има зона за кетъринг с 1600 седящи места“, обясни Алексиев.„Осигурили сме 3 палаткови лагера. Всички са в близост до винарната и имат осветление, душове и тоалетни. Имаме осигурено пространство за каравани и кемпери. Който иска да бъде настанен в хотел, имаме резервирани стаи в няколко хотела в Стара Загора. При резервация през нашия сайт, посетителите ще имат безплатен превоз до винарната“, обясни Алексиев.„Очакваме да дойдат много хора. Въпреки това на ден ще допускаме до 5000 души, туй като искаме зрителите да се чувстват комфортно, да имат пространство и да си изкарат добре“, отговори мениджъра на въпроса колко хора очаква да дойдат.Освен рок легендите, на територията на винарната ще има и няколко атракциони както за деца, така и за възрастни. Ще има надуваеми замъци, скок от 6-метрова кула, стена за катерене, стрелба с лък, пейнтбол стрелбище. Посетителите ще имат възможност да се насладят на природата, тъй като на всеки час ще има велоразходки. Ще има турове на музея на виното и винени курсове.", "date": "2017.05.25", "title": " Ето къде ще се проведе рок фестивалът „Мидалидаре“ (снимки)"}
{"url": "https://m.offnews.bg/news/Kultura_33/Sladki-sanishta-razkazva-za-zhivota-bez-majchina-laska_656480.html", "text": "„Сладки сънища” от режисьора Марко Белокио – това са двете думи, които майката на Масимо му прошепва, преди той да заспи и докато тя поема последния си дъх.На сутринта на 31 декември 1969 година 9-годишното момче се събужда и разбира, че майка му е умряла. За една нощ животът му се променя драстично. Обясненията, които получава от баща си – сърдечен удар, остават завинаги неясни. На срамежливото момченце, открило у майка си истински приятел, му се налага да порасне в непрестанни съмнения и мъка.Детето се затваря в себе си, търсейки спасение в собственото си въображение.Години по-късно, когато Масимо вече е успял журналист и отразява войната в Сараево, той се опитва да продаде апартамента на родителите си, но внезапно го връхлитат паник-атаки и става ясно, че спомените за миналото продължават да го преследват. Състрадателна докторка помага на измъчения Масимо да отвори съзнанието си за емоционалните травми от детството.„Режисьорът работи с оператора Даниеле Кипри за четвърти път. Сега, въпреки че филмът обръща деликатно внимание на спомените, Белокио остава верен на настоящето и проблемите на протагониста. „Сладки сънища” е може би най- емоционалният филм на този режисьор, но умело избягва евтината мелодрама. Една дълбока творба, която ще докосне всеки зрител, преживял загуба в своя живот. С други думи – почти всеки човек”, казва  Пиърс Хендлинг от Международния филмов фестивал в Торонто. ", "date": "2017.05.25", "title": " \"Сладки сънища\" разказва за живота без майчина ласка"}
{"url": "https://m.offnews.bg/news/OFFTOPIC_18750/Izgradiha-7-kilometra-biroprovod-za-metal-festa-Wacken-Open-Air_656488.html", "text": "Wacken Open Air, най-големият метъл фестивал в света, се сдоби със собствен биропровод, дълъг 7 километра. Той ще утолява жаждата на десетките хиляди зрители, които се събират се за събитието всяка година, съобщава . За поредна година там ще има и , която ще представи родната сцена. През фестивалните дни се консумират средно 400 000 литра пиво от над 75 000 души. Досега камионите, които са карали бирените кегове, са създавали допълнителни проблеми и с трафика, и с разораването на терена. По-рано бе съобщено, че \"WOA\" инвестира и в специален дренаж, който да отводнява по-добре поляните, на които се провежда фестивалът.Биропроводът ще даде възможност да се налива пиво със скорост една бира в секунда, което ще може да утоли жаждата и на най-закоравелите фенове, които между 3 и 5 август ще могат да чуят над 150 банди от цял свят. ", "date": "2017.05.25", "title": " Изградиха 7 километра биропровод за метъл феста Wacken Open Air"}
{"url": "https://m.offnews.bg/news/Obshtestvo_4/Politciiata-v-Bosilegrad-premahna-pametnata-plocha-za-ubitite-balgari_656487.html", "text": "Паметната плоча, издигната в чест на 37-те убити българи по време на опустошаването на Босилеград и района от Сърбия през 1917 г., е премахната от мястото си - паметника на Васил Левски в града, от местните полицейски власти, предава вестник \"Глас Пресс\", позовавайки се на разказ на очевидци.Вчера паметната плоча, която бе открита на 15 май в присъствието на вицепрезидента Илияна Йотова, е била поставена от Демократичния съюз на българите пред паметника на Васил Левски града в 8, 45 сутринта. После е дошла кола с полицаи и командира на полицията Новица Стоянов, които отнесли паметната плоча в полицейския участък в Босилеград.Представители на съюза отишли до кметството, за да разберат каква е причината за прибирането на плочата, но отговор така и не получили. Кметът на града Владимир Захариев отрече да е запознат с действията на полицията, като после били предложени места, където евентуално да бъде поставена.  Това не е първи скандал около паметната плоча. Още с поставянето си тя предизвика политически скандал, когато кметът на града, който е българин, бойкотира официалното и откриване в деня, в който се навършиха 100 години от палежа на града от сърбите, когато биват убити 37 българи. На 15 май кметът Захариев не присъства на официалното и откриване, както и нито един официален представител на сръбските власти. Той отказва и да посети всички мероприятия, свързани с трагичната дата.На отговора защо не е дошъл на откриването на паметната плоча на сънародниците си, тогава той отговори от местната кръчма - \"Не съм бил поканен\".„Паметната плоча не зависи от мен. Пуснали сме протестна нота до посланика и до президентството”, каза кметът на Босилеград и лидер на българското малцинство Владимир Захариев.", "date": "2017.05.25", "title": " Полицията в Босилеград премахна паметната плоча за убитите българи през 1917 г."}
{"url": "https://m.offnews.bg/news/Ikonomika_59/Danachnite-v-Sofiia-zapochnaha-aktciia-v-Iztok-i-Lozenetc_656437.html", "text": "Инспектори от отдел Оперативни проверки на Териториалната дирекция на НАП София започнаха масови проверки в търговските обекти в софийските квартали \"Изток\" и \"Лозенец\". Паралелно със засиленото присъствие на данъчни служители в посочените квартали, проверки ще има и в останалите райони на столицата.Завишен контрол за спазването на данъчните изисквания ще има и при провеждането на масови прояви като концерти, фестивали, изложения и други.Данъчните в София ще проверяват издават ли се касови бележки и отчитането на оборотите, но няма да бъде пренебрегнато и спазването на осигурителното законодателство.Проверки се извършват вече месец, съвместно с инспектори от Фискален контрол по тържища и пазари, припомнят от НАП. Само за три седмици са направени 766 оперативни проверки и са издадени 105 акта за установени административни нарушения. 58 обекта са запечатани за срок до един месец, като в 31 от тях е липсвало фискално устройство. В централните райони на столицата от началото на май до момента са проверени 287 обекта и са издадени 35 акта. Запечатаните обекти са над 10.Издаването на касова бележка е задължително при плащане в брой, когато се продава стока или услуга независимо дали това става в търговски обект или на сергия. Получаването на фискален бон и неговото съхранение е важно и за потребителите, защото упражняването на правата им без този документ би било силно затруднено.Освен налагането на глоби, когато се установят нарушения, свързани с липса на касови апарати или издадени касови бележки, инспекторите на НАП запечатват търговските обекти, допуснали нарушенията, за срок до 1 месец. От началото на годината до момента служителите от отдел Оперативни проверки на ТД на НАП София са извършили повече от 5000 проверки в търговски обекти и са издали над 450 акта за установени административни нарушения.Сигнали за неиздадени касови бележки могат да се подават на телефона на НАП 0700 18 700 или на имейл infocenter@nra.bg .", "date": "2017.05.25", "title": " Данъчните в София започнаха акция в \"Изток\" и \"Лозенец\""}
{"url": "https://m.offnews.bg/news/Obshtestvo_4/Chivas-Regal-kani-vsichki-da-glasuvat-v-nadprevarata-za-naj-polezen-st_656476.html", "text": "Водещият производител на скоч Chivas Regal кани потребителите от цял свят да дадат своя глас за стартъпите, състезаващи се в Chivas Venture. Това е глобалният конкурс с награден фонд от $1 млн. долара, който има за цел да намери следващото поколение от стартъпи – тези, които едновременно печелят и създават по-добро бъдеще за обществото.30 от най-успешните стартиращи компании в света в момента вече се борят за дял от $250 000 от общия награден фонд.Остават още 3 седмици от петседмичен период (до 12 юни 2017 г.), в който публиката има възможността да подкрепи своя фаворит посредством онлайн вот.Българският финалист тази година e Sea Harmony от Варна. Компанията е посветена на възраждането на живота в т.нар. “мъртви зони” в моретата и океаните. Заради индустриалното замърсяване, битовите отпадъци и употребата на химически торове размерът и броят на тези крайбрежни пространства се разраства все повече, унищожавайки всички живи организми там. Революционните вертикални мидени рифови ферми на българския стартъп обаче имат способността да възстановят хранителната верига в нейната цялост – планктон, миди, скариди, риби, бозайници.Кои проекти ще вземат останалите $750 000 от наградния фонд ще бъде определено по време на очаквания с нетърпение Chivas Venture Final в Лос Анджелис на 13 юли. Пресявката на четвъртфиналите и полуфиналите ще сведе финалистите до едва пет, като всеки един от тях ще има само пет минути, за да впечатли журито пред жива публика.За трите години от съществуването на Chivas Venture над 6000 проекта от шест континента са подали заявки за участие. Всеки един от тях е имал амбицията да направи света по-добро място. Всеки един от тазгодишните 30 финалисти представя различна държава, което означава, че комбинацията от забележителни предприемачи и идеи за по-добро утре не спира да вдъхновява и впечатлява – от австралийския Words With Heart, който набира средства за образованието на момичета и жени, до мексиканския Wearbot, който създава достъпни механични екзоскелети, които помагат на хората с физически увреждания.В сърцето на историята на Chivas е комбинация от предприемаческо мислене и щедрост. Конкурсът Chivas Venture е вдъхновен от създаделите на марката – братята Джеймс и Джон Шивъс, които осъзнали рано в живота си, че печалбата е много по-ценна, когато е споделена с другите. Братята Шивъс използвали своя успех, за да създадат позитивна промяна в обществото, демонстрирайки дух на братство и щедрост, чийто нотки и до момента се улавят отчетливо във философията на Chivas Regal.За да научите повече за Chivas Venture и да пуснете гласа си за своя предпочитан финалист, посетете ", "date": "2017.05.25", "title": " Chivas Regal кани всички да гласуват в надпреварата за най-полезен стартъп"}
{"url": "https://m.offnews.bg/news/Politika_8/Siderov-Ima-napredak-v-Rusiia-po-rano-ucheha-che-Lenin-e-izmislil-a_656481.html", "text": "В Русия има напредък - по-рано учеха, че Ленин е измислил азбуката, сега вече идва от македонските земи.Така лидерът на Атака Волен Сидеров коментира изказването на руския президент Владимир Путин, че кирилицата е дошла в Русия от македонските земи, съобщи Фокус. „Македонските, тракийските и добруджанските земи са били част от България“, каза още Сидеров.По думите му изказването на руския президент не е коректно и не посочва правилно историческите факти.Според Сидеров обаче трябва да се реагира във всички посоки, а не само по отношение на Русия. „Трябва да се реагира в посока Турция, откъдето имаше претенции и некоректни исторически очертания. Трябва да се реагира по отношение на посока Европарламента. Имаше евродепутати преди години, които защитаваха, че в България има македонско малцинство. Трябва да се реагира по отношение на справочника на ЦРУ и държавния департамент, където продължават да пишат, че в България има македонски малцинства“, коментира Сидеров. ", "date": "2017.05.25", "title": " Сидеров: Има напредък в Русия, по-рано учеха, че Ленин е измислил азбуката"}
{"url": "https://m.offnews.bg/news/Politika_8/Radev-Terorizmat-prostira-pipala-kam-Evropa-NATO-triabva-da-protivod_656489.html", "text": "Засилването на приноса на НАТО в борбата срещу тероризма е важно. Тероризмът простира пипала към Европа все по-силно и НАТО трябва да противодейства. Това заяви президентът Румен Радев преди срещата на НАТО в Брюксел, след като стана ясно, че се очаква Алиансът да се включи официално във водената от САЩ коалиция срещу \"Ислямска държава\".Радев подчерта, че засилването на приноса на НАТО в борбата срещу тероризма е гарант за намаляване на мигрантските потоци.Това означава по-голяма сигурност в държавите от Близкия изток. За България това е изключително важно. Важно е и НАТО да даде политически сигнал към държавите от региона, които наистина се борят с тероризма, че Алиансът е ангажиран и солидарен с усилията им, коментира президентът Радев, цитиран от БТА. По повод изявлението на премиера Бойко Борисов, че е възможно да се преразгледат проектите за модернизиране на армията и да се отложи закупуването на нови изтребители Радев посочи, че ежедневната смяна на позиции и приоритети не е в интерес на сигурността на България. Има решения на парламента. Когато тези решения се подкопават от други институции, това означава, че подкопаваме изобщо институционалността в България, коментира той и посочи, че очаква сериозен дебат по темата.На въпрос за позицията на България на форума на НАТО Радев обясни, че една от основните позиции е препотвърждаване на политическия консенсус във всички държави за нарастване на приноса към общите отбранителни способности на Алианса, достигане на 2 процента от брутния вътрешен продукт за отбрана и изразходване по най-добрия начин на тези средства.Много е важно, че миналата година вече се прекрати тенденцията по съкращаване на личния състав и по намаляване на бюджетите за отбрана. Оттук нататък трябва да има плавно нарастване до 2024 г. на този желан процент, от страна на всички държави, включително и България, коментира президентът.", "date": "2017.05.25", "title": " Радев: Тероризмът простира пипала към Европа, НАТО трябва да противодейства"}
{"url": "https://m.offnews.bg/news/Sviat-_12/Bashtata-na-atentatora-ot-Manchestar-chlenuval-v-isliamska-bojna-grupa_656486.html", "text": "Бащата на извършителя на атентата в Манчестър Рамадан Абеди е членувал в някогашната организация Либийска ислямска бойна група, активна през 90-те години на миналия век, съобщи говорителят на силите за сигурност в Триполи Ахмед бен Салем, цитиран от Франс прес и БТА. \"Да, той беше член на Либийската ислямска бойна група\", която се бореше срещу режима на Муамар Кадафи, заяви говорителят.Рамадан Абеди беше арестуван вчера в либийската столица. Ден по-рано в Либия беше арестуван и по-малкият брат на атентатора Салман Абеди - Хашем.Преследван от режима на Кадафи, също като останалите членове на Либийската ислямска бойна група, Абеди е получил убежище във Великобритания. През 2011 г. той се е върнал в Либия, за да воюва на страната на бунтовниците срещу силите на Кадафи по време на бунта, съобщават британски медии.След падането на режима на Кадафи Рамадан Абеди е заемал отговорен пост в дирекцията на полицията в Триполи. За момента не е ясно дали той е заемал поста и досега.\"Разследването продължава. Той е подложен на разпит от съответните служби. Не мога да съобщя повече подробности\", каза говорителят.Либийската ислямска бойна група е сформирана в Афганистан в началото на 90-те от либийци, които искали да се борят срещу съветските войски. Те останали в страната и след оттеглянето на съветските военни. Създаването на групата е обявено официално през 1995 г., с единствена цел свалянето на режима на Муамар Кадафи.След като осуетили опит за убийство на Кадафи, силите за сигурност на диктатора започват безпощадна борба срещу групировката.През 2004 г. ръководителят на групировката Абдел Хаким Белхадж е бил предаден на Кадафи от американското разузнаване. Няколко месеца преди бунта от 2011 г. диктаторът освободил Белхадж. Заедно с други лидери на групата, Белхадж се сражава на страната на бунтовниците и става военен ръководител на столицата. След това той се отказва от военната униформа, за да създаде партията си Ал Уатан.Противниците на Белхадж го обвиняват, че все още води бойни действия,подобно на други членове на организацията. Твърди се още, че Белхадж има връзки с либийски ислямистки групировки.", "date": "2017.05.25", "title": " Бащата на атентатора от Манчестър членувал в ислямска бойна група против Кадафи"}
{"url": "https://m.offnews.bg/news/Temida_18762/Arestuvaha-kmeta-na-Asenovgrad_656498.html", "text": "Кметът на Асеновград Емил Караиванов е задържан с полицейска заповед за 24 часа.Караиванов, както и бизнесмените Вакрил Запрянов и Николай Христов, са разследвани за корупция при обществени поръчки в града, съобщава БНТ.БСП излезе с позиция след задържането на кмета. В нея се посочва:Миналата седмица бе задържан и главният архитект на община Асеновград Константин Атанасов.Според държавното обвинение в края на 2016 г. Атанасов е поискал и получил 8000 лева от Митко Захариев, управител на местен клон на акционерно дружество, за да съгласува идеен инвестиционен проект.", "date": "2017.05.25", "title": " Арестуваха кмета на Асеновград"}
{"url": "https://m.offnews.bg/news/Kultura_33/Korejski-razkazi-muzika-i-hrana-v-ramkite-na-Proletniia-bazar-na-knig_656500.html", "text": "На 26 май от 17 ч. ще бъде представена книгата \"Корейски разкази. Антология XX век\". Събитието ще се проведе в рамките на Пролетен базар на книгата в Национален дворец на културата, Мраморно фоайе.Поздравителни думи от посланика на Република Корея Н. Пр. Шин Бу-нам;Думи от преводачите доц. Со Йънг Ким и доц. Яница Иванова;За книгата ще говори Митко Новков;Избрани откъси от книгата ще прочете актрисата Йоана Буковска-Давидова; Проф. Александър Федотов ще изнесе лекция, посветена на Корейската класическа литература;Традиционна корейска музика изпълнена от състав „Со Йънг Самулнори“ (корейски барабани) и традиционен корейски танц;Дегустация на корейска храна (срещу талонче; талончетата ще бъдат раздавани до изчерпване на количеството на първите дошли за събитието гости).Антологията Корейски разкази съдържа творби от един от най-мрачните периоди в корейската история – Японската окупация (1910–1945).В сложната обстановка, в която писателите са принудени да се съобразяват с властта и наложената цензура, те съумяват майсторски да пресъздадат действителността през очите на широка палитра от персонажи. Героите в разказите варират от гении до умствено изостанали, от борци за свобода до хора, примирили се с крайната си бедност. Писателите са изправени пред дилемата дали да приемат мерките, наложени от властта, или да се борят с тях и проектират своите терзания върху описаните герои, които често са противоречиви като характер. Читателят остава без дъх от дълбочината на емоциите, сложната реконструкция на шокиращата действителност и разкритията за подбудите на персонажите и нерядко трябва да направи избора: да осъди или оправдае действията на героите.Книгата \"Корейски разкази. Антология XX век\" е издадена на български език с подкрепата на Институтът за преводна дейност в Корея.", "date": "2017.05.25", "title": " Корейски разкази, музика и храна в рамките на Пролетния базар на книгата"}
{"url": "https://m.offnews.bg/news/Koloezdene_18819/Amerikanetc-specheli-v-Dolomitite-Diumulen-zapazi-rozovata-flanelka_656502.html", "text": "Топ 3 на 18-ия етапАмериканецът Тиджей ван Гардерен от ВМС спечели 18-ия етап от Обиколката на Италия, а холандецът Том Дюмулен от Сънуеб запази аванса си от 31 секунди пред най-близкия преследвач Наиро Кинтана на върха във временното класиране, след като издържа с \"отличен\" теста в Доломитите.Ван Гардерен преодоля разстоянието от 137 км между Моена и Ортисей в Доломитите за 3 часа, 54 минути и три секунди. На финалната линия той се пребори за победата с Микаел Ланда от Скай, който загуби втори спринт след Бормио.Етапът със своите пет изкачвания, две от които от първа категория, беше идеален за преследвачите на лидера Дюмулен Наиро Кинтана и Винченцо Нибали да съкратят аванса му, а защо не и да го изпреварят. Голямото трио обаче успя да се неутрализира взаимно и завърши с равно време на близо минута след победителя Ван Гардерен.Французинът Тибо Пино направи страхотен етап и завърши трети, като съкрати с близо минута изоставането си от триото Дюмулен - Кинтана - Нибала на върха. Пино направи удара си в последното изкачване и има реален шанс да се качи на подиума.От тримата на върха Кинтана прояви най-голяма активност. Той пробва атаки на два пъти, включително и на последното изкачване, но всеки път беше \"прихващан\" първо от Дюмулен, а след това и от Нибала, и накрая се отказа. И тримата бяха част от група от 19 бегълци, в която се случиха и основните драми в етапа. Нибала беше подкрепян от съотборника си Константин Сивцов, докато Кинтана можеше да разчита на двама - Винер Анакона и Андрей Амадор. Дюмулен обаче отлично се справи с атаките на съперниците си на Пасо Гардена, а в последното изкачване и сам пробва да се откъсне, но не успя.\"Изиграхме всичките си карти, но Дюмулен се защитаваше много добре. Беше невъзможно да се постигне нещо днес. Представянето ми беше наред, но въпросът е в това, че всички са в добра форма и нивото е много високо. Остават още два етапа, в които ще продължа с опитите да го изместя от върха\", коментира колумбиецът.\"Чувствах се много добре. Не загубих време от Кинтана и Нибали. Те загубиха време от останалите претенденти, защото бяха изцяло фокусирани върху моето каране. Беше странна тактика, тъй като местата им на подиума сега са в опасност. Наистина ще се радвам да ги изгубят заради това каране\", коментира Дюмулен. Днес ще бъде пробяган 19-ия етап между Сан Кандидо и Пианкавало с дължина 191 км.1. Тиджей Ван Гардерен (САЩ, BMC) – 3:54.04.2. Микаел Ланда (Испания, Sky) – със същото време3. Тибо Пино (Франция, FDJ) – +0.08 секунди1. Том Дюмулен (Холандия, Sunweb) – 80:00.48часа2. Наиро Кинтана (Колумбия, Movistar) – +0.31 секунди3. Винченцо Нибали (Италия, Bahrain-Merida) – +1.12 минути", "date": "2017.05.25", "title": " Американец спечели в Доломитите, Дюмулен запази розовата фланелка"}
{"url": "https://m.offnews.bg/news/Sviat-_12/Pismo-bomba-vzrivi-kolata-na-bivshiia-gratcki-premier-Papadimos_656501.html", "text": "Бившият гръцки премиер Лукас Пападимос е ранен при експлозия в колата му в Атина.Пападимос и неговият шофьор са в болница - те имат наранявания по краката след взрива, няма опасност за живота им.Писмо бомба е предизвикало взрива в колата, съобщава Би Би Си.Лукас Пападимос е бивш директор на Гръцката национална банка, бивш вицепрезидент на Европейската централна банка и бивш министър-председател на Гърция.Той беше назначен за министър-председател през ноември 2011 г. - на фона на политически и икономически сътресения - и остана на поста до май 2012 г.Сред приоритетите на Пападимос като министър-председател бяха оставането на Гърция в еврозоната, прилагането на реформи и антикризисни мерки и изпълнението на задълженията на Гърция по спасителната програма, финансирана от Европейския съюз и Международния валутен фонд.", "date": "2017.05.25", "title": " Писмо бомба взриви колата на бившия гръцки премиер Пападимос"}
{"url": "https://m.offnews.bg/news/Temida_18762/Sofijskiiat-gradski-sad-opravda-Aleksej-Petrov_656503.html", "text": "Софийският градски съд оправда Алексей Петров по обвинението за помагачество при присвояване на 1.3 милиона лева, съобщава агенция БГНЕС.По това дело бяха обвинени трима - Алексей Петров, Явор Джиев и бившият председател на Съюза за стопанска инициатива Теодор Дечев.Според обвинението, Джиев и Дечев са извършители, а Петров е бил помагач при длъжностно присвояване в големи размери.През 2006 г. американски инвеститор решава да придобие компании в кабелния бизнес и се обръща към Алексей Петров.Петров получава съответното възнаграждение за извършените посреднически услуги. Обвинението твърди, че тези пари са присвоени.В хода на делото обаче е установено, че нито едно от дружествата не се е оплакало от некоректност - те са доволни от съвместната работа с Петров.Решението на Софийския градски съд е, че няма никакви нарушения на Търговския закон и Алексей Петров е оправдан.Това е второ дело срещу бившата барета. От края на 2011 г. той и още четирима са подсъдими по делото, известно като \"Октопод\".", "date": "2017.05.25", "title": " Софийският градски съд оправда Алексей Петров"}
{"url": "https://m.offnews.bg/news/Kultura_33/Mezhduzvezdni-vojni-stana-na-40-vizhte-7-liubopitni-fakta-za-parvii_656492.html", "text": "На този ден преди 40 г. бе първата прожекция на \"Междузвездни войни: Епизод IV - Нова надежда\". В чест на юбилея, официалният сайт на най-известната фантастична поредица представи няколко малко познати факта около първия кино плакат на шедьовъра на Джордж Лукас. Първият плакат на филма, известен като \"Стил А\", се превърна в икона на поредицата. Проектиран и нарисуван от Том Йънг през 1977 г., плакатът крие много тайни и малко познати факти в своята композиция. Вижте седемте неща, които не знаете за него:С изключение на разширението над коляното, ботушите, изобразени в плаката, са доста близки до дизайна на тези на Вейдър, макар и в бяло.И от друг художник. Въпреки че с времето 3ПО и R2-D2 стават част от всички рекламни материали на филма, в първия плакат дроидите са добавени по-късно от художника Ник Карди, известен с комиксите си от 60-те години.Бластерът, изобразен в плаката, прилича повече на DL-44, носен от Хан Соло в \"Нова надежда\", отколкото на този, с който я виждаме в началото на филма.В първоначалния вид на плаката принцеса Лея е облечена в доста по-различен костюм от този, в който сми свикнали да я виждаме. В ранните концептуални скици Йънг моделира Лея в стила на фантастичния художник Франк Фразета, на който Джрдж Лукас се възхищава.По неизвестни причини левият крак на Лея е скрит зад полите на роклята й, когато плаката на Юнг започва да се излиза като реклама по вестниците в края на август 1977 г.Позата, в която са застанали принцеса Лея и Люк, първоначално е била замислена за по-малките плакати на филма, като този долу, но продуцентите от \"20th Century Fox\" молят Йънг да я вгради в плаката, вместо тази в първия замислен вариант. \"Стил А\" излиза чак два месеца след първата прожекция на филма заради многото промени в дизайна си и официално излиза на 27 юли. Въпреки това, той става най-известният. ", "date": "2017.05.25", "title": " \"Междузвездни войни\" стана на 40, вижте 7 любопитни факта за първия плакат на филма"}
{"url": "https://m.offnews.bg/news/Sviat-_12/Tramp-poiska-NATO-da-se-zaeme-s-Rusiia-migratciiata-i-sigurnostta-po_656497.html", "text": "НАТО трябва да отдели огромно внимание на тероризма, миграцията, заплахата от Русия и сигурността по източните ни граници. Това обяви американският президент Доналд Тръмп при откриването на паметник в централа на НАТО, създаден от останки от разрушените кули на 11 септември 2001 г. в Ню Йорк.Тръмп посочи, че паметникът напомня не само за понесените загуби, но и за проявената смелост впоследствие и за онова, което обединява страните от Алианса. Той призова за минута мълчание в памет на загиналите при атентата в Манчестър и повтори, че той е дело на \"нещастници\".Това бе ужасно нещо, показа дълбочината на злото, лицето на терора, това бе варварско нападение срещу нашата цивилизация, каза още президентът на САЩ. Молим се за близо 3000 невинни жертви, убити от терористите на 11 септември 2001 г., НАТО отговори решително и бързо със задействането на чл. 5 от Вашингтонския договор, припомни Тръмп и призова терористите в нашите общества да бъдат издирени, да бъдат отстранени от обществото и да бъде направено така, че никога да не се връщат.Хиляди хора навлизат у нас от чужди страни, често не знаем кои са. Трябва да бъдем силни и внимателни, призова Тръмп.Той поиска държавите в НАТО да започнат да изпълняват финансовите си задължения към организацията.23 от 28 страни не плащат това, което би трябвало, за тяхната отбрана, това е нечестно към данъкоплатците в САЩ. В последните осем години САЩ плащат за отбрана повече, отколкото всички останали в НАТО, посочи Тръмп.Ако държавите от НАТО изпълнят ангажимента си, ще бъдат много по-силни пред заплахата от тероризма, каза още той. По време на церемонията генералният секретар на НАТО Йенс Столтенберг обяви, че \"най-голямата сила на НАТО е връзката между Европа и САЩ\".", "date": "2017.05.25", "title": " Тръмп поиска НАТО да се заеме с Русия, миграцията и сигурността по източните граници"}
{"url": "https://m.offnews.bg/news/Zdrave_18753/Shefat-na-Onkologiiata-v-Sofiia-podade-ostavka-sled-obvinenieto-za-2-m_656505.html", "text": "Здравният министър Николай Петров ще приеме оставката на директора на Онкологията в София д-р Валентин Ангелов, след като стана ясно, че прокуратурата е повдигнала обвинение за безстопанственост срещу Ангелов.Проф. Петров приема мотивите на досегашния директор на болницата, а именно – недопускането да бъде уронен престижа на лечебното заведение, съобщават от пресцентъра на здравното министерство.Докато трае процедурата по избор на нов директор, изпълняващ длъжността ще бъде д-р Панайот Куртев.Ангелов е с мярка за неотклонение “подписка“. Разследването е започнало през 2015 г. по сигнал на ДАНС.До настоящия момент са разпитани 80 свидетели. Назначена и изготвена е комплексна съдебна експертиза, разследването продължава, уточняват от прокуратурата.", "date": "2017.05.25", "title": " Шефът на Онкологията в София подаде оставка след обвинението за 2 млн. лв. щети"}
{"url": "https://m.offnews.bg/news/Futbol_18793/Stiliian-Petrov-mechtae-da-stane-menidzhar-na-Astan-Vila_656507.html", "text": "Бившият капитан на българския национален отбор по футбол Стилиян Петров е оптимист, че един ще застане начело на любимия си Астън Вила. Точно там приключи състезателната кариера на боеца, когато преди пет години беше диагностициран с левкемия. Стан обаче пребори коварното заболяване и в момента кара треньорски курсове. От няколко дни той е в Белфаст, където учи за “УЕФА “Б” лиценз.“Изкарах няколко страхотни дни от началото на курсовете. От началото нямахме представа какво да очакваме и имаше лека паника, но хората във федерацията са страхотни. Те ни питаха в каква роля се виждаме - на треньор или на мениджър. Аз мисля, че ще ми подхожда повече ролята на мениджър”, коментира Петров, цитиран от Sportal.bg.\"Смятам, че съм човек с много силно изразено мнение и характер, знам какви са вижданията ми за футбола и не мога да съм номер 2 в някой отбор, продължи българинът. -  И не мисля, че има нещо лошо в това. Просто работя, за да стана мениджър един ден\".\"Казвайки, че искам да съм мениджър, съм наясно, че трябва да започна пътя си от самото дъно и да го извървя сам догоре. Когато Астън Вила сменяше своите наставници, всеки от новите искаше да съм част от екипа му по някакъв начин. Всеки ми предлагаше работа в клуба, но не мисля, че времето беше подходящо за мен за тази крачка.\"\"Знам, че някой ден ще работя в Астън Вила, но просто досега не бях готов. Не искам да започвам нещо, в което няма да съм достатъчно добър или което няма да имам времето да довърша. Ще се върна някой ден, но още не съм готов за тази стъпка.\"\"Искам да заслужа всяка една позиция, която получа и искам да се изградя сам. Понякога си мисля, че хората просто искат да покажат симпатия към мен, заради всичко което изживях, и просто искат да ме накарат да се чувствам полезен. Но аз искам да си го заслужа, а не просто да ми бъде дадено”, завърши Петров.", "date": "2017.05.25", "title": " Стилиян Петров мечтае да стане мениджър на Астън Вила"}
{"url": "https://m.offnews.bg/news/Kultura_33/Kan-biografichni-i-buntarski-motivi_656506.html", "text": "На официална церемония, но в приятелска атмосфера, фестивалът в Кан почете своята 70-годишнина. В големата зала „Люмиер“ бяха показани монтажи от архивни кадри, припомнящи откриването през годините, паметни награждавания, събития.Вездесъщият Тиери Фремо, представящ екипи, гости, специални събития винаги с хумор и неукротима енергия, поздрави цвета на киното. Негова половинка във воденето беше Изабел Юпер. На уникална фотосесия за задължителната „семейна снимка“ бяха събрани над стотина знаменитости – всички живи носители на „Палмата“, лауреати, президенти и членове на журита...„Тази година честваме заедно 70-годишнината от брака на киното и Кан“ - каза развълнуваната Юпер. Цитирайки Жан Кокто, президент на журито през 1953, тя добави, че тайната на един продължителен брак, на една любовна икстория, продължила 70-години е „срещата на духовете и сърцата.“ Имаше още мозайка от монтажни филми, проследяващи историята през жените-режисьорки, децата и, разбира се, скандалите. „Ние, отдадените на киното, както и тези, които го правят и честват, ние отказахме да пораснем. Защото киното е също и продължаващо очарование за детето, спящо в нас“ – пошегува се Фремо.Сред многото задъхани речи се открои тази на Гилермо дел Торо, една от най-влиятелните фигури на новата вълна в мексиканското кино: „Днес в света на постистината трябва да призовем чудовищата. Да измерим онези, с които живеем. Отново да изпитаме емпатия. Да простим греховете и несъвършенствата си и да се разбунтуваме срещу онези, които твърдят, че трябва да се отнасяме с недоверие към „другия“. Срещу онези, които ни казват, че има „ние“ и „те“, които да отхвърлим и които демонизират всичко, различно от нормата.“ Церемонията беше озвучена с филмова музика, маркирала историята на фестивала. Венсан Лендон, носител на наградата за мъжка роля от 2015, обобщи, че в Кан идват да кажат и да покажат нещо, а не да се харесат. „Всеки от нас може да промени света - аз съм от тези, които смятат, че големият режисьор има тази власт“ – добави той.Разбира се, светските журналисти не пропуснаха да изкоментират, че Марийон Котийар и Летисиа Каста си мерят деколтетата – дълбоко очертани...Лендон се представя убедително като Роден във филма на „дискретния“ режисьор Жак Доайон „Роден“, третият от френската селекция. Актьорът докарва впечатляваща прилика с големия майстор, пуснал си е гъста брада, взимал е специално уроци по скулптура и прави силен и нюансиран образ на творец преодоляващ вътрешни и външни кризи, но като цяло разказът не се отлепя от клишетата на традиционния биографичен филм. И тук акцентът е върху любовните отношения - с Камий Клодел (Изиа Иглен), негова ученичка и метреса и жена му Роз. Но този сюжет ни е доста познат от „Камий“ (1988) на Брюно Нюиктен, минал по екраните в България, с 2 номинации за „Оскар“, с Депардийо и Изабел Аджани в главните роли. Тази година Франция чества 100-годишнината от смъртта на великият скулптор и някак не ме напуска усещането, че това е добросъвестнен, професионалнонаправен поръчков филм...\"Опасният\"Като говорим за биографични филми, не може да не споменем и една от скритите бомби на фестивала – „Опасният“ на Мишел Азанависиус, филм за една от иконите на киното Жан-Люк Годар, очакван със затаен дъх от киноманите. Годар е един от „бащите“ на френската „нова вълна“, променила киното в началото на 60-те, най-радикалният и най-екстремният, рушител на стария и създател на нов киноезик. Създаден по мемоарна книга на неговата бивша жена Ан Виаземски, също и актриса в негови филми, филмът ни го показва като „поп икона, но и като нормален човек“, както каза на пресконференцията Азанависиус. След „Артистът“, прелестно пътуване през нямото кино, отличен с цели 5 «Оскара», тук той прави самоубийствен ходпосягайки с почтителност, но и с хумор на едно божество, каквото е Годар за френската синефилия. Затова и тя му отговаря свирепо - с най-ниския рейтинг.Необяснимо е, че най-долу в класацията (засега) го поставя и международната критика... Вероятно годаристите-фундаменталисти не могат да преглътнат своя идол като нормален човек, обсебен от киното гений, но и ревнив и подозрителен съпруг; високомерен и менторсващ, но и постоянно съмняващ се в себе си интелектуалец. Кризата в отношенията с 20-години по-младата му жена (Стейси Мартин) се проектира и преплита с неговата екзистенциална и творческа криза и се разиграва паралелно с кризата на бунтарите от 1968. Голямата заслуга на филма, освен тонът на разкрепостеност, са богатите възстановки на събитията от 68-ма, студентските вълнения по улиците, мащабните манифестации, разпалените студентски дискусии. Вдесятката е и превъплъщението на Луи Гарел, един от най-нашумелите млади актьори на френското кино. Лека плешивост, тъмни очила, фъфлене и отривиста походка са елементите, които очовечават легендата.\"120 удара в минута\"Интересно е как ще погледне журито на Алмодовар на този „пастиш“, на този дързък опит да се транспонира един мит. Да добавим, че визията е много плътна, а операторът се е опитал да снима като Раул Кутар, оператора на Годар от „До последен дъх“. Обратно на „Опасният“, който е силно недооценен във френската преса, друг френски филм е, струва ми се, превъзнесен. „120 удара в минута“ на Робен Кампило, разглежда яростната битка на група активисти, които се борят против разпространението на епидемията от СПИН в началото на 90-те. Непримирими и открити, младежите се изправят срещу безразличието на властите и лицемерието на фармацевтичните компании. На фона на тяхната агресивна кампания, често съпровождана с хвърляне на бомби от изкуствена кръв по чиновници и институции, се разгръща и една любовна история между две момчета, едното от които умира от болестта. Проблемът за някои зрители е прекалено натуралистичното на моменти показване на мъжката любов. Но явно актуалното и днес политическо послание, че гражданското общество трябва да се бори за правата си, искреността и изповедалността (режисьорът сам е бил активист и участник в антиспин- кампанията от 90-те) са това, което печели симпатиите на критиката.Споменатите 3 филма, с различен авторски подход и визуален стил представят гордостта и тревогите на днешното френско кино - националните колоси, оставили отпечатък в световната култура, но и гражданската непримиримост на едно общество,което продължава да разчита на войнстващата енергия на младостта.Боряна Матеева", "date": "2017.05.25", "title": " Кан - биографични и бунтарски мотиви"}
{"url": "https://m.offnews.bg/news/Ot-vas_67/Mozhe-li-da-kupite-samoleten-bilet-na-edna-tcena-a-ot-kreditnata-vi-k_656387.html", "text": "Възможно ли е да купите самолетен билет на една цена, а от кредитната ви карта да бъдат изтеглени повече пари? Оказва се, че това е напълно възможно.Нашата читателка Диана Георгиева ни изпрати писмо и снимков материал, в който обяснява, че именно една от нискотарифните компании е добавила 35 лева върху \"крайната\" цена на билета. Вижте какво пише в писмото:Тя прилага и отговора, който е получила от авиокомпанията:Справка на OFFNews със сайта на нискотарифния превозвач показва, че този текст е наличен и в общите условия за превоз на пътници и багаж и на български език. С големи букви е написано:От текста ясно се разбира, че разликата във валутния курс не променя сумата, която постъпва по сметката на авиокомпанията.", "date": "2017.05.25", "title": " Може ли да купите самолетен билет на една цена, а от кредитната ви карта да изтеглят повече? Може"}
{"url": "https://m.offnews.bg/news/Obshtestvo_4/BAN-oproverga-Putin-sas-stanovishte-na-Akademiiata-na-naukite-na-SSSR_656508.html", "text": "Провокирано от изказването на руския президент Путин, че славянската писменост е дошла в Русия от \"македонската земя\", ръководството на Българската академия на науките изпрати съобщение до медиите.\"Във връзка със засиления през последните дни обществен интерес към Кирило-Методиевото дело, Българска академия на науките напомня, че през втората половина на IX век Българската държава, представлявaна от цар Борис I, извършва два съдбовни акта: първо, християнството е прието като държавна религия; второ, прогонените ученици на св. св. Кирил и Методий са приети в България и са им създадени условия да продължат делото на своите учители. В резултат на тази подкрепа в България възникват две книжовни школи – Охридската и Преславската. Създадената в тях кирилска азбука се разпространява широко в славянския свят.Учени от много страни са изследвали и изследват делото на св. св. Кирил и Методий. Особено място между тях заема и световноизвестният руски учен акад. Дмитрий Лихачов, чиито научни публикации върху създаването и разпространението на славянската писменост се ползват с широка популярност и днес. Освен това, през 1985 г. по инициатива на ръководствата на БАН и Академията на науките на СССР, в София е проведена академична дискусия с участието на известни учени от двете академии. Дискусията завършва с официален протокол, в чието заключение е записано:1.„Народната основа на езика на Кирило-Методиевските преводи се явява солунският диалект на българския език през IX век.2.Езикът на преводите в произведенията на Преславската и Охридската школа е старобългарският литературен език.3. Езикът на Кирило-Методиевските паметници е изиграл огромна роля в културния живот на другите славянски народи и във формирането на техните литературни езици.“", "date": "2017.05.25", "title": " БАН опроверга Путин със становище на Академията на науките на СССР"}
{"url": "https://m.offnews.bg/news/Izvan-terena_18817/Martav-papagal-prinudil-sastezatel-po-kriket-da-kara-piian_656504.html", "text": "Какви ли не оправдания си измислят за пред органите на реда водачите на коли, хванати в крачка на пътя.По темата компетентните органи може да говорят с часове, но една новина от Нова Зеландия направо изуми с изобретателността на провинилия се.Става въпрос за състезателя по крикет Дъг Брейсуел, който бил хванат да кара подпийнал. Той обяснил на пътните полицаи, че не е искал да се качва в колата в това състояние, но форсмажорни обстоятелства го принудили.Той бил на парти, когато гаджето му се обадило разплакано и му казало, че любимият й папагал бил убит от кучета. Сърцето на Брейсуел трепнало от трагедията и той тръгнал да утешава любимата за загубата й.Явно разказът му не се е сторил убедителен, защото бил предаден на съд и осъден на 100 часа обществено-полезен труд.Вероятната причина е, че това му е поредно провинение, след като вече е бил осъждан за шофиране пиян през 2008 и 2010 година. Истински рецидивист.", "date": "2017.05.25", "title": " Мъртъв папагал \"принудил\" състезател по крикет да кара пиян"}
{"url": "https://m.offnews.bg/news/Intcidenti_6/Pasazheri-izpusnaha-poletite-si-zaradi-blokiral-asansior-na-Letishte-S_656509.html", "text": "Трима пасажери са изпуснали полетите си рано сутринта в четвъртък заради блокирал асансьор на Летище София, съобщава БНТ.Пътниците са останали 50 минути в блокиралия асансьор на Терминал 2.За техническия гаф първа съобщи във Facebook журналистката Евгения Атанасова, тъй като единият от пътниците в асансьора бил съпругът ѝ Георги Тенев.Официалното становище на Летище София пред БНТ гласи, че то \"поднася своите извинения на пътниците, които тази сутрин са изпуснали своя полет, поради технически причини на един от асансьорите на Терминал 2.\"Допълват, че \"поддръжката на съоръженията се извършва само от лицензирана фирма. След подаване на сигнала е реагирано своевременно и са предприети мерки по отстраняване на проблема.\"От фирмата, отговорна за техническата поддръжка на асансьорите, заявяват, че според сключения договор с Летище София, тяхната отговорност при подобни аварии е да реагират в рамките на 1 час.", "date": "2017.05.25", "title": " Пасажери изпуснаха полетите си заради блокирал асансьор на Летище София"}
