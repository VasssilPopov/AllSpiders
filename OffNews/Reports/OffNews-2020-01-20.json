{"url": "https://offnews.bg/sviat/kak-dashteriata-na-bivsh-prezident-otkradna-tolkova-che-da-stane-naj-719844.html", "text": "Изтекли документи разкриват, че най-богатата жена в Африка Изабел душ Сантуш, е изградила богатството си чрез експлоатация на собствената си държава и корупция, предаде Би Би Си.Изабел душ Сантуш е имала достъп до изгодни сделки за земи, нефт, диаманти и телекомуникации, докато баща й Жузе Едуард душ Сантуш е бил президент на Ангола, южноафриканска страна, богата на природни ресурси. Документите показват, че тя и съпругът й са получили разрешение да купуват ценни държавни активи в серия от подозрителни сделки. Душ Сантуш заяви, че обвиненията срещу нея са напълно неверни и че правителството на Ангола провежда политически мотивиран лов на вещици. Дъщерята на бившия президент превърна Великобритания в свой дом и притежава скъпи имоти в Централен Лондон. Властите в Ангола я разследват за корупция, а активите й в страната са замразени. Разследващото прадаване на Би Би Си \"Панорама\" е получило достъп до над 700 000 изтекли документи за бизнес империята на милиардерката. Повечето са от Платформата за защита на източниците на информация в Африка и са споделени с Международния консорциум от разследващи журналисти. Документите са разследвани от 37 медийни организации, включително от в. \"Гардиан\" и от португалския вестник \"Expresso\". Андрю Файстийн, ръководителят на Corruption Watch, заяви, че документите показват как Изабел душ Сантуш експлоатира страната си за сметка на обикновените анголци. \"Всеки път, когато се появи на корицата на някое лъскаво списание някъде по света, когато е домакин на бляскавите си партия във Франция, тя стъпква стремежите на гражданите на Ангола\", коментира Файстийн. Межнародният консорциум от разследващи журналисти е нарекъл разследването \"Luand Leaks\".Нефтените връзкиЕдна от най-съмнителните сделки е сключена в Лондон чрез дъщерно дружество на Обединеното кралство на анголската държавна петролна компания Sonangol. Изабел душ Сантуш е сложена начело на Sonangol през 2016 година, благодарение на президентски указ, издаден от баща й, който управлява страната в продължение на 38 години.  Когато той се оттегля от поста си през 2017 г., нейната позиция бива застрашена, въпреки че избраният от него наследник е от същата партия - Народно движение за освобождаване на Ангола - Партия на труда. Изабел душ Сантуш е уволнена 2 месеца по-късно. Много анголци остават изненадани от начина, по който президентът Жозе Лоренсо тръгва след бизнес интересите на семейството на своя предшественик. Изтеклите документи показват, че докато напуска Sоnangol, Изабел душ Сантуш одобрява подозрителни плащания от 58 млн. долара на консултантска фирма в Дубай, наречена Matter Business Solutions. Душ Сантуш заявява, че няма никакви финансови интереси спрямо консултантската фирма, но документи сочат, че тя е управлявана от нейния бизнес мениджър и е собственост на неин приятел. Разследващото предаване \"Панорама\" разбира, че фирмата Matter изпраща над 50 фактури на Sonangol в Лондон в деня, в който Изабел е уволнена. Душ Сантуш е одобрила плащанията към компанията на своя приятел, след като е отстранена. Въпреки, че някои от нещата, извършени от страна на дубайската фирма, са консултантски, има много малко подробности във фактурите, които да оправдаят големите суми. Една от тях е за 472 196 евро неуточнени разходи, а друга е за 928 517 евро правни услуги. Две от фактурите, всяка на стойност 676 339, 97, са за една и съща работа в един и същи ден. И двете са подписани от Изабел душ Сантуш. Според адвокатите на Matter Business Solutions, компанията е създадена за подпомагане на преструктурането на петролната индустрия в Ангола и фактурите са за работа, която вече е била извършена от други консултантски компании, които тя е наела. \"По отношение на фактурите, свързани с разходите, обикновено консултантските компании добавят разходи към фактури като общи. Това често се дължи на онези разходи, включващи големи количества документи. Фирмата може да предостави доказателства, за да потвърди всички суми\", заявяват адвокатите.Защитниците на Изабел душ Сантуш казва, че акциите й по отношение на дубайската фирма са напълно законни и че тя не е разрешила плащания към нея, след като е била уволнена от Sonangol. \"Всички платени фактури са били във връзка с договори за услуги чрез договор, който е бил одобрен с пълното знание и одобрение от Съвета на директорите на Sonangol\", твърдят те.Международният консорциум от разследващи журналисти и \"Панорама\" разкриват нови подробности за бизнес-сделките, които са направили душ Сантуш богата. Голяма част от богатството й се базира на притежанието й на дял от поргугалска енергийна компания, наречена Galp, която една от нейните компании купува от Sonangol през 2006 година. Документите показват, че е трябвало да плати само 15 % от цената предварително, а останалите 75 % (63 млн. евро, 70 млн. долара) са превърнати в заем с ниска лихва от Sonangol. При щедрите условия на договора дългът на анголските граждани няма да се плаща в продължение на 11 години. Делът на душ Сантуш в Galp струва повече от 750 млн. евро. Компанията на душ Сантуш е предложила да изплати дълга на Sonangol през 2017 година. Предложението е отхвърлено, тъй като не включва дължимите лихви в размер на 9 млн. евро. По това време обаче Сантуш е начело на Sonangol и приема предложението за пълното изплащане на собствения си дълг. Уволнена е шест дни по-късно и плащането е върнато от ръководството на фирмата. Диамантените връзкиПодобна е историята и в диамантената индустрия. Съпругът на душ Сантуш - Синдика Доколо, подписва едностранно споразумение през 2012 година с Анголската държавна компания за диаманти Sodiam. Трябвало е той и компанията да бъдат партньори, всеки с по 50 % дял, в сделка за закупуване на дял в швейцарския луксозен ювелир De Grisogono. Сделката е финансирана от държавната компания. Документи показват, че 18 месеца след сделката Sodiam влага 79 млн. долара в партньорството, а съпругът на душ Сантуш - само 4 милиона долара. Компанията също така изплаща такса в размер на около 5 млн. евро за сделката, в която той е посредник. И по този начин на Доколо не се налага да използва от собствените си пари за влагане на средства в партньорството. Диамантената сделка ощетява още повече анголския народ. Изтеклите документи разкриват как Sodiam е взела всички пари назаем от частна банка, в която Сантуш е най-големият акционер. Фирмата е трябвало да плати 9 % лихва и заемът бил гарантиран с президентски указ от бащата на Изабел, така че банката на душ Сантош да не може да загуби.Браво да Роза, новият изпълнителен директор на Sodiam, казва пред \"Панорама\", че анголците не са получили нито един долар обратно от сделката: „В крайна сметка, когато приключим с изплащането на този заем, Sodiam ще загуби повече от 200 млн. долара\". Бившият президент дори дава правото на съпруга на дъщеря си да закупи някои от суровите диаманти на Ангола. Според източници на \"Панорама\"от продажбата на диамантите страната е загубила над 1 млрд. долара. Душ Сантуш заяви пред Би Би Си, че не може да коментира, тъй като не е акционер в De Grisogono. Но изтеклите документи показват, че тя е описвана като акционер в компанията от собствените си финансови съветници. Съпругът й е вложил пари по-късно. Адвокатите му твърдят, че той е вложил 115 млн. долара. Те допълват, че диамантите са закупени над пазарната цена за тях.Коя е Изабел душ СантушТя е най-голямата дъщеря на бившия президент Жозе Едуардо душ Сантуш. Омъжва се за колекционер на произведения на изкуството и бизнесмен Синдика Доколо от Конго. Сантуш завърша образованието си в Обединеното кралство, където и живее. Ботството на най-богатата жена в Африка възлиза на 2 милиарда долара. Има дялове в компании за нефт, телекомуникации и банки, повечето в Ангола и Португалия. Връзки със земяИзтеклите документи показват също така, че Сантуш купува земя от държавата през септември 2017 година. За пореден път тя плаща само малка такса. Нейната компания купува първокласна земя на брега в столицата Луанда с помощта отново на президентски укази, подписани от нейния баща. Договорът сочи, че земята струва 96 млн. долара, но документите показват, че компанията й е платила само 5% от това, след като се е съгласила да инвестира останалата сума в развитието. \"Панорама\" открива обикновени анголци, които са били принудителни изгонени от земята, намираща се в провинцията Футунго. Хората са преместени на крайбрежието на Луанда, в изолирани жилища, на 30 км от столицата. Една от пострадалите е Тереза Висапа, която губи бизнеса си и в момента се бори да отгледа седемте си деца. Душ Сантуш отказва да коментира случая с Футунго. Това обаче не е единствената земя, от която биват изселени хора заради милиардерката. Около 500 семейства са бяли изгонени от участък на морския бряг на Луанда, след като тя се включва в друг голям проект за преустройство.Семействата сега живеят в отчайващи условия до открита канализация. Някои от техните бараки са заливани от канализацията, когато приливът се надига. Душ Сантуш казва, че премествания и изгонвания, свързани с нейния проект не е имало, тъй като развитието е било отменено.Телекомуникационните връзкиНай-богатата жена има и връзки в телекомуникациите в страната. Тя придобива 25% дял в най-голямата мобилна компания в страната - Unitel. Получава лиценз от баща си през 1999 г. и на следващата година купува дела от високопоставен държавен служител. Unitel вече й е платила 1 млрд. долара дивиденти, а залогът й струва още 1 млрд. долара. Но това не е единственият начин, по който тя получава пари от частната компания. Душ Сантуш урежда компанията да плати 350 млн. евро на нова компания, която създава, наречена Unitel International Holdings.Името е подвеждащо, няма нищо общо с Unitel, а собственик е самата душ Сантуш. Документите показват, че тя се е подписвала върху договорите за заеми като заемодател и като кредитополучател, което е явен конфликт на интереси. Милиардерката отрича заемите да са корумпирани. \"Този заем има одобрение както от страна на директорите, така и от акционерите. \"Това е заем, който ще генерира в полза на Unitel\", коментира тя.Нейните адвокати твърдят, че заемите предпазват Unitel от колебания на валутата. Повечето от компаниите, участващи в измамни сделки, са били контролирани от счетоводители, работещи за компанията за финансови услуги Price Waterhouse Coopers. Тя е направила милиони, предоставяйки одитни, консултантски и данъчни консултации на компаниите на душ Сантуш.Price Waterhouse Coopers прекратява връзката си с милиардерката и нейното семейство, след като \"Панорама\" постави под въпрос начина, по който компанията е подпомогнала душ Сантуш в сделките, които са я обогатили.Том Кийтинг, директор на Центъра финансови престъпления и сигурност, казва пред разследващото предаване, че компанията Price Waterhouse Coopers е осигурила легитимност на Сантуш. Кийтинг коментира и решението на фирмата да започне разследване, свързано със сделките, които са подпомогнали Изабел душ Сантуш. Той заяви, че ако е бил на мястото на Price Waterhouse Coopers, е щял да се запита \"Взехме ли погрешно решение да приемем този бизнес и трябваше ли да съобщим за това, което ни беше предоставено\". ", "date": "2020.01.20", "title": "Как дъщерята на бивш президент открадна толкова, че да стане най-богатата жена в Африка"}
{"url": "https://offnews.bg/tenis/frenski-tenisist-se-zabarka-v-bananov-skandal-719872.html", "text": "Любопитен инцидент стана във финалния кръг от квалификациите за Откритото първенство на Австралия. Френският тенисист Елиот Беншетри помоли едно от момичетата, които гонят топките, да му донесе банан.След като това се случи той отправи една по-необичайна молба - да му го обели. Французинът се оправда с мазолите на ръцете, които му пречели сам да стори това.Съдията на корта се възмути и забрани на момичето да бели банана на тенисиста, като му каза, че има и зъби, щом толкова го болят ръцете. Момичето се смути от ситуацията, а в социалните мрежи се надигна вълна от възмущение срещу френския тенисист.\"Що за примадона, браво на съдията, че го наказа за това поведение\", пишат фенове. Те ще трябва да търпят Беншетри още, тъй като той се класира за основната схема. Французинът спечели срещу Дмитрий Попко с 4:6, 6:2, 6:3 и ще играе с Юичи Сугита (Япония) в първи кръг.", "date": "2020.01.20", "title": "Френски тенисист се забърка в бананов скандал"}
{"url": "https://offnews.bg/politika/revizoro-parvo-da-si-izgorim-nashia-bokluk-posle-da-vnasiame-719867.html", "text": "Ние повече изнасяме отпадъци от България, отколкото внасяме. Проблемът е, че те [ТЕЦ-овете] нашия боклук не искат да го горят, защото им бил нискокалоричен, а в същото време си внасят от чужбина. Трябва да има един баланс - когато изгорите нашия, тогава ще внасяме от чужбина. Откъде-накъде ще го внасят тук за горене, пък ние ще се чудим какво да го правим? Аз искам това, което се внася, да се гори в годни инсталации и да е ясно какво се случва, заяви пред bTV новият министър на околната среда и водите Емил Димитров-Ревизоро.Той уточни, че в България има само една инсталация с разрешение за горене на отпадъци - ТЕЦ Сливен.\"Боклукът, ако не го горим, ако не го сортираме, ако не го ползваме като суровина, трябва да правим някакви хеопсови пирамиди във всеки град, за да може да се складира. Навсякъде той се разпределя, остава съвсем малка част, която не е годна за преработка, изгаря се и едва след това пепелта се закопава, което е малко. Обаче там [в Европа] има скъпи инсталации и проблемът не е, че го горят, а че въздухът е чист. Ние нямаме такива инсталации, обаче всички имат желание да работят\" - коментира Димитров.Той разкри и следната схема - първите внесени отпадъци са със сертификати, а после \"те внасят 10 влака с друг боклук и показва същия сертификат\". Формата на контрол трябва да бъде тотално променена, смята министърът.Всеки ден ще се проверява. И даже ще се знае преди да влязат в България откъде е. Ще сложим да минават през точно определени места, за да има инспектор да го гледа, обясни Димитров по повод създаването на единен пункт, през който да преминава боклукът.Ще има и \"златен регистър\" - на тези ТЕЦове, които досега са били коректни: те ще могат да внасят боклук с обезпечения или гаранции.\"Всички други, които досега са правили проблеми - да бъдат така добри в България повече да не се занимават. Нека да влизат през точно определено място, където да има служител. И нека на мястото, на което трябва да отиде - да го проверят\", заяви Димитров.\"Сериозни проблеми ще имат тези, които са внасяли нещо, пък то е било друго. Ще бъдат ангажирани няколко институции - граница, митница, регионалните структури и инспекторатът от София\" - зарече се той.За ТЕЦ \"Бобов дол\", който беше проверен по сигнал, че в него се горят опасни отпадъци, Ревизоро заяви, че по всяка вероятност \"Бобов дол\" ще започне да работи само с въглища:Където и да са складирани отпадъците, с влизането на принудителната административна мярка, ще продължат само на въглища, категоричен е новият екоминистър.", "date": "2020.01.20", "title": "Ревизоро: Първо да си изгорим нашия боклук, после да внасяме"}
{"url": "https://offnews.bg/sviat/sigurnostta-na-svetovnia-ikonomicheski-forum-v-davos-shte-struva-46-5-719873.html", "text": "Сигурността на Световния икономически форум /СИФ/ в Давос през 2020 г. ще струва 45 млн.швейцарски франка, или 46,5 млн. долара, съобщават новинарският портал SWI swissinfo и телевизия SRF.Самият форум ще заплати неголяма определена сума, а основната част от разходите на практика ще се поемат от швейцарските кантони. Форумът ще се състои от 21 до 24 януари и тази година ще отбележи юбилейната си 50-годишнина. Както и всяка друга година, голямото внимание в планините на кантона Граубюнден е концентрирано в сигурността – особено предвид това, че президентът на САЩ Доналд Тръмп заяви собственото си участие.СИФ всяка година отделя от бюджета си около 2,25 млн. франка. Тази сума е фиксирана в специално споразумение, подписано от федералния център, кантона Граубюнден и СИФ. Разходите за сигурността н Давос ще бъдат покрити за сметка на обществените бюджети на всички нива, а също и на федералните дотации за отбраната.В охраната на форума участват подразделения на швейцарските въоръжени сили, отговарящи за общата безопасност. Военновъздушните сили на Швейцария преминаха в засилен график, като застъпиха дежурство по постоянен мониторинг на ситуацията във въздушното пространство на страната, съобщи министерството на отбраната.От ведомството уточниха, че сигурността на въздушното пространство над Давос ще бъде обезпечена от радарни установки, изтребители в постоянна готовност и наземни части на ПВО. По време на работата на форума самолетите на военновъздушните сили на страната ще патрулират непрекъснато.Освен това, в периода 20-25 януари въздушният трафик в района на Давос ще бъде сериозно ограничен. Всички полети ще се извършват само с разрешението на властите. Гостите на СИФ ще могат да кацат и на летището на Дюбендорф до Цюрих, а след преминаване на паспортния и митническия контрол – да се придвижат до Давос с въздушен или наземен транспорт.С решение на парламента се задействат не повече от 5 000 военослужещи. Служители от правоохранителните органи от цяла Швейцария ще бъдат изпратени в Давос. Поради съображения за сигурност властите не разкриват конкретни данни, но в последните години броят на полицаите по време на форума беше между 800 и 1 000 души.Ако Доналд Тръмп наистина пристигне, разходите за сигурността вероятно ще надскочат предварителните разчети. Когато преди 2 г. той беше на визита в Цюрих, полицията в местния кантон работи за форума значително повече часове от обикновено. Бюджетът на кантона Граубюнден е длъжен да компенсира други кантони заради разходите им за командированите полицаи по 600 франка за 24 часа работа.", "date": "2020.01.20", "title": "Сигурността на Световния икономически форум в Давос ще струва 46,5 млн. долара"}
{"url": "https://offnews.bg/tenis/preizbraha-stefan-tcvetkov-za-shef-na-tenisa-719859.html", "text": "Стефан Цветков бе преизбран за Председател на Българска федерация тенис на днешното Отчетно- изборно общо събрание в Дряново. Той получи пълно единодушие от 53 делегати, които му гласуваха доверие за 4-ти пореден 4-годишен мандат.„Благодаря за доверието на всички делегати, членове, клубове и колеги. Отговорността ни е много голяма, а посланието, което искам да отправя е свързано с обединение в общите нужди на тениса, нека си пазим репутацията и да даваме примери. Бюджетът ни, който е над 60% от собствени средства (спонсорства, реклами, партньорства и лични средства), е без намаление, а с увеличение за 2020 година.Поставили сме си като приоритет стратегическа работа, срещи и дългосрочно развитие на регионите, както и продължаване грижата за младите. В този ред на мисли няма как да не отбележа, че през 2019-та имаме 15 таланти в топ 100 на Европа“, заяви след избора си Стефан Цветков.След един час забавяне за събиране на нужния кворум, Общото събрание започна с приветствие на Стефан Цветков и отличаване с плакети за своя принос в развитието на българския тенис на Николай Манчев и треньора Ивайло Илиев.Специален плакет за изключителния си пронос и по случай своя 70-годишен юбилей пък получи членът на УС на БФТ Мариана Печеян, която бе домакин в хотел „ВСК Кентавър“ в Дряново. Делегатите и членовете чуха специалните видеопослания от президента на ITF Дейвид Хагърти и вицепрезидента на ATP Tour Дейвид Мейси.Ръководството на централата направи отчет за дейността през миналата 2019 година, бе приет нов Треньорския съвет от 11 членове с председател Милко Милев и бе утвърден бюджетът за 2020 година, през септември на която предстои петото издание на SOFIA OPEN от категория ATP 250 с участието на Григор Димитров.В новоизбрания Управителен съвет на БФТ влязоха 6 нови членове – Катерина Генова, Веселина Донева, Георги Харизанов, Цветан Михов, Милко Милев, Юлиан Михов, а останаха и досегашните членове Рангел Марков, д-р Георги Крумов, Огнян Илиев, Екатерина Генова, Мариана Печеян, Мариана Ненова, Явор Цаков, проф. Генчо Начев, Весела Лечева, Владимир Димитров, Христо Христов и Мартин Макариев.", "date": "2020.01.20", "title": "Преизбраха Стефан Цветков за шеф на тениса"}
{"url": "https://offnews.bg/politika/manolova-podade-zhalba-do-ek-zaradi-bezdejstvieto-na-darzhavata-sresht-719843.html", "text": "Подаваме жалба до Европейската комисия заради бездействието и липсата на политическа воля от страна на правителството, на Народното събрание и на министъра на правосъдието да защитят гражданите от свръхпроизвола на банките над гражданите.Това съобщи председателят на гражданската платформа „Изправи се.БГ“ Мая Манолова на пресконференция, в която участие взеха адвокат Веска Волева и адвокат Десислава Филипова, които са внесли жалбата до Еврокомисията заедно с Манолова.Жалбата е изпратена и до Комисията на Европейския парламент по граждански свободи, правосъдие и вътрешни работи (LIBE) и до Комисията на Европейския парламент по петиции (PETI). В нея се настоява да не се закрива наказателната процедура срещу България за несъответствие на българското законодателство с европейското относно неравноправните клаузи в потребителски договори.Възможностите, които дава българското законодателство на банките и на монополните дружества да включват неравноправни клаузи, накараха Еврокомисията да даде двумесечен срок на българските институции да поправят българското законодателство, така че да защити българските граждани в качеството им на потребители.Манолова обясни, че в рамките на тази наказателна процедура Европейската комисия е имала специално становище, депозирано на 24 януари 2019 година - тя препоръчва на българските институции да предприемат ефективни мерки за защита на длъжниците в потребителските договори в рамките на досъдебното производство.„Притеснени сме от опита на институциите, на Министерството на правосъдието и на правителството да представят законодателни промени като изпълнение на препоръките на Европейската комисия и като създаване на надеждна защита на гражданите срещу разпродажбата на тяхното имущество“, каза още Манолова.Тя добави, че целта на подадената жалба е европейските институции да натиснат българските институции да приведат законодателството във вид, в който да бъдат защитени гражданите, а не банковото лоби.В жалбата се повдигат още две теми – за осигуряването на защита на потребителите, когато банките или кредиторите са обезпечили своето вземане със записна заповед и за колекторските фирми.Манолова обясни, че записната заповед най-често се използва от фирмите за бързи кредити, които гарантират дълга чрез нея. При записна заповед съдът няма как да провери дали има неравноправни клаузи.„В жалбата до Еврокомисията настояваме за промени в Европейския регламент, който да защити европейските граждани от фирмите за бързи кредити“, допълни тя.За колекторските фирми - липсват правила и европейско законодателство за правила за работата им, твърди председателят на гражданската платформа „Изправи се.БГ“„Настояваме това да се случи на европейски ниво. В качеството си на омбудсман многократно настоявах за създаване на правила за работа на тези фирми и да нямат възможност да събират вземания от дружества, които предоставят обществени услуги“, допълни Манолова.През 2014 г. граждани са сезирали Европейската комисия за противоречие на българското законодателство с Европейската директива за защита на потребителите, като е посочено, че в рамките на заповедното производство съдът не може да провери неравноправните клаузи в потребителските договори. Според чл. 417 в Гражданския процесуален кодекс банките могат да пристъпят към разпродажба на имуществото - без да има решение на съда. През февруари 2019 г. Десислава Филипова, Веска Волева и Мая Манолова в качеството си на омбудсман внесоха законопроект за защита на длъжниците, а в Народното събрание той беше приет през декември 2019 г.", "date": "2020.01.20", "title": "Манолова подаде жалба до ЕК заради бездействието на държавата срещу произвола на банките (видео)"}
{"url": "https://offnews.bg/medii/andon-baltakov-badeshteto-na-bnr-e-v-digitalnoto-prostranstvo-719842.html", "text": "Бъдещето на развитието на Българското национално радио (БНР) е в дигиталното пространство, убеден е Андон Балтаков - новото лице в конкурса за генерален директор на обществената медия.Балтаков представи днес убедителна и новаторска концепцията си пред СЕМ. Регулаторът трябва да избере на 22-ри януари победител сред шестимата кандидати - Жени Гаджалова, Антон Митов, Андон Балтаков, Митко Димитров, Даниела Манолова и Александър Велев.Кандидатът определи себе си като новинар, радиочовек, който никога не забравя откъде е тръгнал и винаги е носил радиото в себе си. Работил е за БНР преди години, след това емигрира в САЩ. Завършва университета \"Йейл\", работи за Си Ен Ен, Асошиейтед прес и др., най-вече като консултант за дигитално и стратегическо планиране. Той сподели, че със семейството му винаги са били с убеждението, че в един момент ще се върнат в Европа. Конкурсът за генерален директор той усеща като възможност да се завърне тук.Финансирането на обществените медии в света става все по-неустойчиво. Тези модели са много трудни за поддържане от обществата. У нас радиопазарът не расте, той е 70 млн. лева. Рекламният пазар не може да поеме разходите, които БНР има, посочи Балтаков. Затова според него БНР трябва да се финансира с процент от БВП или от приходите към НАП - определен процент от данъците на физическите лица и определен процент от събрания корпоративен данък. Това той определи като \"здравословен микс\". Този трансфер трябва да бъде ограничен от минимални и максимални граници. Не е лошо да се въведат и някои търговски практики при управлението на радиото - начинът, по който се управляват човешките ресурси, финансите, добави Балтаков.\"Бъдещето на изпълнението на обществените функции на радиото ще бъде в дигиталното пространство\", посочи кандидатът. Там радиото трябва развива присъствието си, съдържание, приложения и др.Радиото може да генерира собствени приходи, които до 2022 г. да достигнат 5 млн. лева годишно, смята още той. Според него БНР трябва да предлага независимо, полифонично редакционно съдържание, а генералният директор да е бариерата, стената, която трябва да спре всеки един натиск.Андон Балтаков отделя специално място на музикалното съдържание. \"Музиката винаги е била част от живота ми, свирил съм в детски мандолинен оркестър\", сподели той. Не мисля, че Радиото трябва да е играч на рекламния пазар. Това би нарушило пазарното равновесие, коментира той в отговор на въпрос за евентуалната смяна на модела на финансиране на обществените медии.", "date": "2020.01.20", "title": "Андон Балтаков: Бъдещето на БНР е в дигиталното пространство"}
{"url": "https://offnews.bg/sviat/tramp-obvineniata-za-impijchmanta-da-badat-othvarleni-advokatite-da-719875.html", "text": "Обвиненията за импийчмънта, представени за разглеждане в Сената, са оскърбление на Конституцията и нашите демократични институции, се казва в меморандум на президента Тръмп, публикуван от пресслужбата на Белия дом.„Самите обвинения и несправедливият процес в резултат на тях представляват откровена политическа стъпка от страна на демократите в Камарата на представителите и следва да бъдат свалени от разглеждане. Те обезценяват великата сила на импийчмънта и пренебрегват сериозната отговорност, която съдържа тази сила“, се посочва още в текста, цитиран от VOA.„В рамките на процеса, породен от тези обвинения, са нарушени всички прецеденти и всички принципи за справедливост, наблюдавани в рамките на разследванията по импийчмънт в продължение на 150 години. Независимо от това, демократите в Камарата на представителите успяха да докажат само това, че президентът не е извършил абсолютно нищо осъдително. Всичко това е опасно извращение на Конституцията, което сенатът е длъжен възможно най-бързо и най-решително да осъди“, е подчертано в меморандума.Началото на процеса е в Сената утре /вторник/. Тръмп е обвинен в злоупотреба със служебно положение с молбата си към Украйна да разследва политическия му съперник Джо Байдън и във възпрепятстване на разследване на Конгреса на поведението му.Адвокатите на Доналд Тръмп призоваха Сената, който е натоварен с процеса за отстраняване от длъжност на президента, да го оневини незабавно, предадоха Франс прес и БТА.Процесът е опасно опорочаване на Конституцията, пишат адвокатите в меморандум от 110 страници, който беше внесен днес в горната камара на Конгреса.\"Сенатът би трябвало да отхвърли обвинителния акт и да оневини президента незабавно\", смятат те.Според близък до екипа на защитата на Тръмп източник целта е да се докаже, че обвиненията са очевидно лишени от основание и биха могли да бъдат отхвърлени в самото начало на процеса.Източник: VOA /Voice of America/, БТА", "date": "2020.01.20", "title": "Тръмп: Обвиненията за импийчмънта да бъдат отхвърлени. Адвокатите: Да бъде оневинен незабавно"}
{"url": "https://offnews.bg/futbol/bivsh-as-na-tcska-pred-transfer-v-sasht-719865.html", "text": "Бившият защитник на ЦСКА - Борис Секулич е пред трансфер в Чикаго Файър от MЛС.Сърбинът, който е и словашки национал, игра на\"Армията\" до миналата зима, а в момента е футболист на полския Гурник Забже.Неговият контракт обаче изтича през лятото и клубът му няма нищо против да го продаде в бившия отбор на Христо Стоичков, пише \"Котаспорт\".Борис Секулич не се наложи при \"червените\", но има забележителна статистика за Гурник през последната година. Той е изиграл 34 мача, в които има 3 гола 17 асистенции.", "date": "2020.01.20", "title": "Бивш ас на ЦСКА пред трансфер в САЩ"}
{"url": "https://offnews.bg/zdrave/mozhe-li-imunoterapiata-da-vloshi-sastoianieto-na-onkobolnite-719858.html", "text": "Британски лекари се опасяват, че имунотерапията може да влоши онкозаболяването, макар за много пациенти тя да е животоспасяваща, пише „Дейли Мейл“.През миналата година англичанинът Джоузеф Макмилън научил, че ще бъде един от първите британци, които ще преминат революционната CAR-T терапия. Това е най-новата методика за лечение на онкологични заболявания, която презарежда имунната система, търси раковите клетки и ги унищожава.Към онзи момент Джоузеф е преминал химиотерапия, в рамките на лечение на лимфом или рак на лимфната система, която е част от имунната. Тъй като от химиотерапията нямало ефект, младият мъж приел да се подложи на имунотерапия, която се смята за най-перспективното направление в онкологията към момента. Някои специалисти дори считат, че тя е способна да върши чудеса.За съжаление, тази терапия не помогнала на Джоузеф. Напротив, той е убеден, че болестта му се е влошила и през „турбозареждане“ е преминала не имунната му система, а туморът.Имунотерапията на пациента е продължила два месеца. Това е процес, при който се извличат имунни клетки от болния, обработват се в лабораторни условия и отново се въвеждат в организма му. Пет седмици след терапията туморът достигнал коремната кухина и продължил да расте. Първоначално той бил с размери на топка за голф и известно време специалистите отчитали, че намалява. Впоследствие констатирали хиперпрогресия, разказва изданието.През последните няколко години, в рамките на имунотерапията, се появиха много нови лекарства и истории на оздравели пациенти, със случаи, които първоначално са били смятани за безнадеждни. Имунотерапията е особено успешна в лечението на рак на кожата, тумор на белите дробове и простатата.Хиперпрогресията на рака е относително нов феномен, който се среща изключително рядко в резултат от имунотерапия. Някои специалисти не са убедени в съществуването й и предполагат, че без имунотерапия туморите ще се развият още по-бързо. Други смятат, че именно новата методика ускорява растежа им.Медиците твърдят, че към момента е сложно да се определи кои пациенти са в рисковата група, тъй като има само три изследвания по темата. В хода на едно от тези изследвания при 131 пациенти само при 9% е била установена агресивна хиперпрогресия. При друго изследване този процент е 29, а в хода на третото хиперпрогресия е била установена при 5 от 25 пациенти с тумори на стомашно-чревния тракт. Смята се, че тя е по-сериозна заплаха за по-възрастните пациенти.", "date": "2020.01.20", "title": "Може ли имунотерапията да влоши състоянието на онкоболните?"}
{"url": "https://offnews.bg/futbol/shefat-na-nkp-fen-sam-na-levski-a-ne-lobist-719864.html", "text": "Председателят на националния клуб на привърженици (НКП) на Левски Степан Хиндлиян говори пред БНР след срещата на фенове с Васил Божков. Той подчерта, че е фен на Левски, а не \"лобист на Националната лотария\". По-рано през деня от организацията пожелаха среща с премиера Бойко Борисов и изразиха притеснение за ситуацията около клуба.\"Най-накрая Божков се срещна с нас. Ние го търсихме за среща много време, докато нямаше проблеми с Националната лотария, но такава среща не се осъществяваше. След срещата следват интерпретациите - дали само ни е информирал, дали търси помощ, всеки го тълкува сам за себе си.Неговите думи към нас бяха: \"Мислете какво правим\". Аз не съм привърженик на Националната лотария. Аз съм привърженик на Левски. Хората, с които съм заобиколен имаме кауза и изповядваме тази ценност. Това са хората в най-голямата фенска организация на Левски.Вече официално поискахме среща с Борисов. Сега пак има и злорадстване от човечета, че нашият клуб пак е изправен пред тежки времена. Искаме да видим гледната точка на държавата. Няма да искаме да бъде оттеглен проектозакона за хазарта. Аз не съм лобист на Националната лотария.Искам да попитам Борисов, ако това се случи, какво ще предприеме държавата и какви са плановете на държавата за футболен клуб Левски. Защото акциите на клуба се прехвърлят от собственик на собственик. Собствениците се назначават.Нито един след Батков не беше и не е собственик на Левски, защото обича клуба. Изключително непочтено е, че излезе видео от срещата ни с Божков. Бойко Борисов да реши дали иска да ни приеме. Ние сме разумни хора. Ръководим се от принципи, завещани от дедите ни и от нашия патрон, от патрона на нашия любим клуб\", каза Хиндлиян.", "date": "2020.01.20", "title": "Шефът на НКП: Фен съм на Левски, а не лобист"}
{"url": "https://offnews.bg/futbol/sektorat-za-gosti-ot-razgrad-vazkrasna-v-niderlandia-719868.html", "text": "Недолюбваният от феновете у нас сектор за гости в Разград, наричан \"аквариума\", си има аналог в Нидерландия.Привържениците на гранда ПСВ Айндховен бяха шокирани при гостуването на предпоследния ВВВ Венло в неделя, след като бяха настанени на места, отделени от терена със стъкла.Усещането за парник се усили, след като от дишането прозорците се изпотиха и стана невъзможно да се следи играта. В крайна сметка двубоят завърши 1:1, но нито резултатът, нито условията, допаднаха на привържениците от Айндховен.У нас секторът на стадиона на Лудогорец, предназначен за гостите, беше отделен от терена с плексигласови заграждения, като версията за изграждането му беше, че така възгласите на противниковата агитка няма да се чуват.През 2017 година се надигна огромно недоволство, като в подписката за премахването му се включиха ЦСКА, Локомотив (Пд), Ботев (Пд), Берое и Етър. Тогава от Лудогорец поеха ангажимент да премахнат огражденията, които дори бяха запалени по време на една от срещите.", "date": "2020.01.20", "title": "Секторът за гости от Разград възкръсна в Нидерландия"}
{"url": "https://offnews.bg/zimni/lari-lupolouvar-shte-ni-predstavia-na-svetovnoto-po-figurno-parzaliane-719861.html", "text": "Шампионът на България Лари Луполоувър спечели правото да участва на Световното първенство по фигурно пързаляне в Монреал (Канада), което ще се проведе от 16 до 22 март, информира БНР.Луполоувър спечели златния медал при мъжете на международния турнир по фигурно пързаляне в Отопени (Румъния) със сбор от 202.98 точки, с което придоби право на участие на Световно първенство при мъжете.Лари Луполоувър е американски гражданин и тренира при главния треньор на кънки клуб \"Албена Денкова/Максим Стависки\" Андрей Лутай от една година. Състезава се от името на България с разрешение на Международната федерация по кънки.Така в Монреал България ще бъде представена от Александра Фейгин при жените и Лари Луполоувър при мъжете. В последните 10 години България нямаше представител на Световно първенство при мъжете, тъй като никой не беше успял да покрие техническия минимум за участие.За последно на шампионат на планетата участва Георги Кенчадзе - в Торино (Италия) през 2010 година. Тогава той се нареди на 40-о място от 46 участници в кратната програма и отпадна от напреварата, тъй като според регламента за волната се класират само първите 24 фигуристи.Лари Луполоувър, Александра Фейгин и танцовата двойка Мина Здравкова и Кристофър Дейвис ще стартират на шампионата на Европа по фигурно пързаляне от 22 до 26 януари в Грац (Австрия).Фейгин и Луполоувър отпътуваха рано тази сутрин за Грац и още днес ще направят първата си официална тренировка.", "date": "2020.01.20", "title": "Лари Луполоувър ще ни представя на световното по фигурно пързаляне"}
{"url": "https://offnews.bg/bojni/kobrata-za-macha-s-dzhoshua-otivame-i-machkame-719863.html", "text": "Звездата ни в тежката категория на професионалния бокс Кубрат Пулев изрази оптимизъм, че мачът с Антъни Джошуа за титлата във версия IBF ще се проведе до края на май. Той уточни, че все още се водят преговори с представителите на британеца и информацията, че двубоят ще е на стадиона на \"Бешикташ\" – \"Водафон Парк\" в Истанбул все още не е на 100 процента сигурна.\"Надяваме се да се случат нещата в Истанбул и да се проведе мачът на стадиона там, защото е най-близкият вариант до България и ще бъде горе-долу все едно сме в България. Мачът почти е договорен, аз се подготвям, предполагам, че и той се подготвя. Смятам, че е въпрос на време мачът да се състои. Договорите не са подписани, но има срок до края на месеца, в който трябва това да се случи\", заяви пред БНТ Пулев.Той призна, че преговорите се водят от мениджъра му Ивайло Гоцев, промоутъра му Боб Аръм и адвоката Джон Уърт. Според Пулев промоутъра на Джошуа – Еди Хърн, е съгласен мачът да е в Турция. Другият вариант за срещата е Саудитска Арабия.\"Говорили сме с Еди Хърн, той каза, че е съгласен с Турция, с Истанбул. Естествено, нещата трябва да се договорят и ще стане факт. Ако случайно не се получат нещата в Истанбул и има някаква спънка, смятам, че може да бъде и в Саудитска Арабия\", допълни боксьорът.Според британските медии желанието на Джошуа е срещата да е в Лондон, но Пулев смята, че това е \"най-краен вариант\": \"Това е най-краен вариант, който не смятам, че ще се реализира. На първо място е Истанбул, ако не се получат нещата там или стадионът е зает за датата, която искаме, може и да е в Саудитска Арабия. Управляващите в Саудитска Арабия наистина много настояват и искат този мач да бъде там. Не е изключено да бъде там.\"Пулев не се притеснява от това, че Джошуа и Хърн публикуваха снимки от среща с представителя на другия задължителен претендент Александър Усик – Александър Красюк. \"Самият Усик има договор за още един мач с Хърн, не мога да кажа какви са им плановете и какво им е в главите, но доколкото знам, ще играя с Джошуа, въпрос на време е мачът да се случи. Смятам, че началото на май или краят на април е идеално време този мач да се случи. По мои изчисления, 90% това е вече факт\", каза още боксьорът.\"Ще намерим правилните спаринг партньори, за да може да съм на необходимото ниво и да съм подготвен. Когато съм подготвен и съм уверен в себе си, не може никой да ме спре. Подготовката е най-важна, преговорите ще си протекат, всичко ще се случи. Преди 2 г., когато трябваше пак да играя с Джошуа, всички хора казаха, че съм се уплашил. Още тогава казах, че е въпрос на време да има такъв мач и че това, че съм се контузил, не трябва да бъде тълкувано по никакъв друг начин. Контузията беше реална и тежка, нямаше как да играя с нея. Не отивам да се боксирам за парите, отивам за титлата, отивам да победя. С такава травма нямаше как да съм конкурентен. Тогава всички казваха, че ме е страх, ето, че 1-2 години по-късно всичко си идва на мястото и отиваме да мачкаме\", допълни Пулев.", "date": "2020.01.20", "title": "Кобрата за мача с Джошуа: Отиваме и мачкаме"}
{"url": "https://offnews.bg/zimni/superzvezdata-shifrin-dovede-i-majka-si-v-bansko-719869.html", "text": "Американската суперзвезда в алпийските ски Микаела Шифрин пристигна заедно с майка си за стартовете от Световната купа по ски в Банско през уикенда.В България вече е и Естер Ледецка от Чехия, олимпийска шампионка едновременно в сноуборда, и в ските.“Пистите са много добре подготвени и всичко е според изискванията. Трасето наистина изглежда изключително. Снегът е много твърд, но безопасността на състезателките е осигурена. Както можеше да се очаква, организацията е отлична.Впечатлен съм от трасето и скоковете, а от опит знам, че никак не е лесно да се подготви писта с такъв профил.Никак не е лесно да се карат ски на такова трасе и съм сигурен, че на участничките в състезанията ще им е доста трудно, но и така трябва да бъде, защото това е тяхната работа”, коментира Жан-Филип Вюлие, състезателен директор на скоростните дисциплини при жените в Международната федерация по ски.", "date": "2020.01.20", "title": "Суперзвездата Шифрин доведе и майка си в Банско"}
{"url": "https://offnews.bg/politika/obsazhdaneto-na-spasitelnia-plan-za-pernik-v-stolichnia-obshtinski-sav-719809.html", "text": "Без каквото и да е взето решение приключи заседанието на постоянната комисия по инженерна инфраструктура и енергийно планиране към Столичния общински съвет. На него трябваше да се обсъди планът на правителството за справяне с водната криза в Перник.В заседанието се включиха министърът на икономиката Емил Караниколов, регионалният министър Петя Аврамова заедно със зам. министъра Николай Нанков и министърът на околната среда Емил Димитров, кметовете на София и Перник Йорданка Фандъкова и Станислав Владимиров.Министрите увериха неколкократно, че при изпълнението на плана за спасение на Перник няма риск за водоснабдяването на столицата.Беше обявено, че връзката между София и Перник ще струва 25 млн. лв., но министърът на икономиката Емил Караниколов каза пред общинската комисия, че точната стойност на проекта все още не е ясна. Причината - не е уточнено какви точно съоръжения има налични, за да се направи бързо помпена станция и водопровод от София до Перник.Чак когато се уточни, Министерският съвет ще вземе решение, което може да влезе за обсъждане в Столичния общински съвет.\"Ако решението е достатъчно ясно и не предизвиква въпроси, то може да се гласува още този четвъртък. В противен случай - ще се обсъжда в съвета, когато всичко е ясно\", обясни кметът на София Йорданка Фандъкова.Същевременно тя е категорична, че водоснабдяването на София е гарантирано за години напред.По данни на \"Софийска вода\" в язовир Искър са налични около 465 млн. куб. метра вода, а в язовир Бели Искър има 9 млн.куб. метра вода, съобщи кметът.Всички водни количества в системата на София се следят ежедневно и автоматично в контролния център на \"Софийска вода\", увери Фандъкова.Според министъра на икономиката спасителният план няма да доведе до увеличаване на цената на водата нито за София, нито за Перник.Кметът на Перник Станислав Владимиров припомни, че градът е близо месец в бедствено положение, въпреки мерките, които бяха предприети от страна на Министерския съвет за увеличаването на притока към яз. \"Студена\".Режимът на водата в Перник започна на 18 ноември 2019 г., а причината - малкото количество вода в яз. \"Студена\".", "date": "2020.01.20", "title": "Обсъждането на спасителния план за Перник в Столичния общински съвет приключи без резултат"}
{"url": "https://offnews.bg/tenis/dzhokovich-zapochna-s-trudna-pobeda-zashtitata-na-titlata-si-v-melbarn-719849.html", "text": "Сръбската суперзвезда в мъжкия тенис Новак Джокович започна участието си на турнира от Големия шлем - Откритото първенство на Австралия с трудна победа в първия кръг над Ян-Ленард Щруф с 7:6 (5), 6:2, 2:6, 6:1.Това е успех номер 69 за Джокера в Мелбърн. В следващата фаза настоящият носителят на трофея излиза срещу победителя от сблъсъка между Татсума Ито и Прайнеш Гунесваран.Иначе днес Ноле изпита проблеми в първата част, в която пропусна сетбол при 5:2 от посрещане и трябваше да измъква сета в тайбрек.Във втория сет Джокера стигна до ранен пробив за 1:0, след което играта му беше почти безгрешна и за 5:2, затваряйки частта след 6:2 гейма.Щруф нямаше какво да губи в третата част и заигра по-спокойно, пробивайки на нула за 2:0, след което Джокович мигновено върна пробива и изравни резултата със сервиса си. Щруф отново проби за 4:2, а след това съумя да спечели подаването си. Нов пробив за 37-ят в света германец реши частта и мачът влезе в четвърти сет.Тогава Ноле отново осъществи пробив още в първият гейм на четвъртата част. Сърбинът направи брейк още веднъж за 4:1, след което стигна безпроблемно до успеха си в мача.Джокович приключи срещата с 44 печеливши удара на сметката си, 14 от които директно от сервис. Той направи и 28 непредизвикани грешки.\"Много съм щастлив да се върна тук. На този корт съм постигнал най-големите си успехи в кариерата, имам много спомени.Щурф е много мощен тенисист, натиска топката здраво. Радвам се, че успях да го победя. Благодарности и за публиката, че остана да ни подкрепя въпреки късния час\", каза Ноле секунди след победата.", "date": "2020.01.20", "title": "Джокович започна с трудна победа защитата на титлата си в Мелбърн"}
{"url": "https://offnews.bg/medii/kandidatat-za-shef-na-bnr-anton-mitov-za-3-mesetca-namalih-vrazhduvas-719817.html", "text": "В последните месеци основната ми задача бе да намаля враждуващите групи в радиото. Мисля, че успях.Това обяви по време на изслушването в конкурса за генерален директор на БНР Антон Митов - временният ръководител на радиото след кризата с \"Хоризонт\".Митов е един от шестимата кандидати в конкурса, с които СЕМ събеседва днес и утре.Антон Митов работи в БНР от 1977 г., от 2016-а е директор на архива, а преди това е отговарял за мултимедийните проекти.Митов смята, че трябва да се търси увеличение на субсидията на радиото от 2021-ва година, тъй като бюджетът за 2020-а е вече гласуван. Според него радиото е редно да се финансира с процент от БВП, като се запази възможността за спонсорства и приходи от реклама.В презентацията си Митов акцентира върху интернет присъствието на радиото, на негови знакови дискусионни предавания и на новинарския архив на основния сайт. Според него Радио България трябва да се развива онлайн. Радио София пък трябва да е програма за проблемите на столицата, а не с младежки профил. Младежкото звучене трябва да е територия на радио Бинар, посочи кандидатът.\"Хоризонт\" задава правилните въпроси, а \"Христо Ботев\" трябва да е дискусионна програма, не да прилича на \"Хоризонт\". На \"Христо Ботев\", например, не му е нужен сутрешен блок, посочи още Митов. Той даде пример с обществената дискусия около сериала \"Чернобил\". Задачата на програма като \"Христо Ботев\" е да има дискусии по темата.СЕМ ще избере нов генерален директор на БНР на 22 януари, сряда.", "date": "2020.01.20", "title": "Кандидатът за шеф на БНР Антон Митов: За 3 месеца намалих враждуващите в радиото"}
{"url": "https://offnews.bg/zdrave/parva-donorska-situatcia-za-godinata-v-pleven-719851.html", "text": "Първа донорска ситуация в Плевен дава шанс за живот на пациенти от българската листа на чакащите, съобщиха от ИА \"Медицински надзор\". Жена на 36 г. е изпаднала в мозъчна смърт, а близките й са дали съгласие нейните органи да бъдат трансплантирани на нуждаещи от животоспасяваща операция.Това е първата за тази година донорска ситуация. Тя е реализирана успешно от координатора по донорство в УМБАЛ - Плевен – д-р Георги Димитров и неговия екип.Тя е станала възможна благодарение на координираните усилия на ЦСМП – Плевен, ЦСМП – София и Национална служба „Полиция\", осигурила ескорта на медицинските екипи.През 2019 г. в плевенската болница бяха реализирани две донорски ситуации, в резултат на което бяха осъществени седем трансплантации на черен дроб и бъбреци.От агенцията изказват съболезнования към семейството на починалата жена и благодарност за съгласието им в този труден за тях момент да дарят органите й на непознати хора.", "date": "2020.01.20", "title": "Първа донорска ситуация за годината в Плевен"}
{"url": "https://offnews.bg/futbol/premierat-borisov-se-sreshtna-s-fenovete-na-botev-719866.html", "text": "Премиерът Бойко Борисов прие днес фенове на Ботев Пловдив. Срещата беше по повод смъртта на привърженика на \"жълто-черните\" Тоско Бозаджийски, който загина в Гърция след сблъсък с местни хулигани. На срещата присъстваха също главният прокурор Иван Гешев и министърът на правосъдието Данаил Кирилов.По време на разговорите е била обсъдена и темата с построяването на клубния стадион на Ботев - \"Колежа\".\"Уважаеми ботевисти, днес беше проведена среща между представители на \"жълто-черната\" общност и министър-председателя на Република България г-н Бойко Борисов. На срещата присъстваха също главният прокурор г-н Иван Гешев и министърът на правосъдието Данаил Кирилов. Запознахме ги с подробности около убийството на Тоско Бозаджийски, както и с липсата на адекватна реакция от страна на гръцките институции.Получихме категорична подкрепа и обещание за съдействие от българската държава, за което им благодарим. В края на разговора ни с г-н Борисов беше повдигната и темата за Колежа - отговорът му беше категоричен \"Обещал съм Ви, ще го построим\". Припомняме Ви, че кампанията \"Справедливост за Тоско\" продължава, като на 25.01.20г (събота) от 11 часа пред сградата на посолството на Република Гърция в гр. София ще се проведе символичен протест с искане за разкриване на истината около убийството на Тоско Бозаджийски и справедливи наказания на виновните с цялата строгост на Закона\", написаха феновете на Ботев.Бойко Борисов също коментира в социалните мрежи срещата с привържениците на пловдивчани, като бе категоричен, че виновните трябва да понесат последстивята за действията си.\"Изразих най-искрените си съболезнования на близките и приятелите на убития в Гърция млад българин Тоско Бозаджийски. Спортът трябва да носи радост на хората, случаите на хулиганство и насилие са недопустими. Според тежестта на извършеното деяние виновните трябва да понесат своята отговорност.Българското правителство ще продължи да наблюдава казуса и да действа спрямо своите възможности и правомощия. Възложих на министъра на правосъдието Данаил Кирилов да задейства всички международно-правни механизми във връзка с двустранното правно сътрудничество, както и да изиска цялата информация по разследването и установяване ефективността му в Гърция\", сподели Борисов.Правосъдният министър Данаил Кирилов заяви, че ще изпълни всички разпоредени му от Борисов мерки по изясняване на истината за смъртта на Тоско Бозаджийски.", "date": "2020.01.20", "title": "Премиерът Борисов се срещна с феновете на Ботев"}
{"url": "https://offnews.bg/kultura/offnews-kult-vi-preporachva-zaglavia-ot-kulturnia-afish-719823.html", "text": "Няколко имени дни по-късно януари взе да наближава своя невзрачен и студен финал.Шампанското от празниците вече е само спомен, дори и махмурлукът отмина.В това студено време ще си позволим да ви препоръчаме няколко интересни културни събития, които ще се случат на софийска сцена през следващите дни до края на седмицата.В очакване на голямото събитие в неделя - концерта на Иво Погорелич в зала \"България\", за който вече писахме, ще загреем с още няколко интересни концерти и събития.В сряда, 22 януари, в клуб \"Перото\" ще можете да се насладите на концерта \"Арфата разказва\". Арфистките Кохар Андонян и Илияна Селимска ще свирят както на класическа арфа, така и на келтска арфа.В програмата са включени изпълнения, които обхващат едни от най-стойностните произведения за арфа – Б. Андрес – La Gimblette; традиционни ирландски пиеси; А. Ортис – “Habanera Gris”, “Merengue Rojo”и др.23 януари е денят, в който зала \"България\" предлага концерт на Софийска филхармония с диригент Йоханес Вилднер и солист виртуозния валдхорнист Щефан Дор.Валдхорнистът Щефан Дор има респектираща биография и е работил с диригенти като Даниел Баренбойм, Кристиан Тилман, Инго Мецмахер, Клаудио Абадо.На софийска сцена той ще изпълни Втори концерт за валдхорна и оркестър от Рихард Щраус - произведение, създадено през 1942 година, чието първо изпълнение се състои на 11 август 1943 година в Залцбург със солист Готфрид фон Фрайберг и оркестъра на Виенската филхармония с диригент Карл Бьом.Творбата е сред значимите инструментални концерти, написани през XX век.Във втората част ще чуете Четвърта симфония от Роберт Шуман - като преход към концерта на Погорелич в неделя, 26-и (той ще свири на софийска сцена концерт за пиано и оркестър от Шуман).24-ти януари е ден с две значими събития. Мюзикълът \"Цигулар на покрива\" ще има своята софийска премиера. Освен на 24-ти, ще можете да го гледате и на 25, 26 и 31 януари на сцената на Музикалния театър \"Стефан Македонски\".В същия ден в залата на ОКИ \"Надежда\" в София общинският камерен симфоничен оркестър \"Симфониета\" под палката на гост-диригента Велян Ванков ще изпълни симфония номер 8 от Шуберт (\"Недовършена) и творбата на един от видните композитори от френската петорка Дариус Мийо\" - \"Бикът на покрива\". Входът е свободен.А в неделя е ясно - Иво Погорелич в зала \"България\".Задължителен концерт за всички меломани.", "date": "2020.01.20", "title": "Offnews Култ ви препоръчва заглавия от културния афиш"}
{"url": "https://offnews.bg/kultura/oshte-dve-grupi-se-prisaediniavat-kam-kontcerta-na-suffocation-i-belph-719829.html", "text": "BGTSC представя: Carnosus и Suffocation. Двете банди се присъединяват във вечерта на Suffocation и Belphegor, и специалните им гости Hate. Събитието е часто от кохедлайнерското турне на двете легендарни групи „Europe Under the Black Death Metal Fire“ и ще се състои на 4 март 2020 година в столичния клуб „MIXTAPE 5“ от 19:00 часа.Carnosus са Мелодична дет метъл банда и идват от Örebro, SwedenSuffocation са метъл банда от Атина, Гърция. Музиката има е изградена от елементи на блек и дет метъл върху широка основа от класически траш метъл.Билети се продават онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colour, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.*Клубът не работи с резервации**Политика за достъп на непълнолетни:  ***Гардероб - упътване за употреба:  Събитието е 18+Предстои обявяването на допълнителна информация.", "date": "2020.01.20", "title": "Още две групи се присъединяват към концерта на Suffocation и Belphegor"}
{"url": "https://offnews.bg/bojni/tajsan-fiuri-iska-konar-makgregar-da-se-varne-v-boksa-719840.html", "text": "Бившият световен шампион в тежката категория Тайсън Фюри подкрепя евентуално завръщане на звездата в смесените бойни изкуства Конър Макгрегър в бокса.Ирландецът дебютира с ръкавиците през лятото на 2017 година, когато загуби от Флойд Мейуедър след нокаут в десетия рунд. Битката между двамата се превърна в събитие от световен мащаб.След срещата обаче може да се каже, че кариерата на Макгрегър тръгна надолу. През 2018 година ирландецът отново се качи на октагона, но загуби от Хабиб Нурмагомедов със събмишън в четвъртия рунд. Последваха редица скандали около Конър, в които той трябваше да се яви в съда за различни провинения.В крайна сметка преди няколко дни Макгрегър направи дългоочакваното си завръщане в света на ММА, когато нокаутира Доналд Сероне само за 40 секунди.Фюри смята, че ирландецът е жива машина за пари и атракция, което го прави изключително полезен за който и да е вид спорт.\"Ако иска да бъде боксьор, ако иска да се занимава с бокс, нека го направи. Мисля, че той се представи доста добре срещу Флойд Мейуедър.Той се справи толкова добре, колкото всеки друг, сериозно. Той намери Мейуедър с няколко добри удара. Смятам, че е чудесно за бокса и за бойните спортове, ако Макгрегър се бие с Мани Пакиао или Мейуедър.От това ще стане голямо шоу в Лас Вегас. Хората ще получат възможност да дойдат и да се включат в развлечението и екшъна. Това ще създаде работни места за хората.Той ще донесе пари в Лас Вегас, пари в Америка. Това ще доведе туристи в страната. Мисля, че е много, много добре за бокса като цяло\", каза Фюри.", "date": "2020.01.20", "title": "Тайсън Фюри иска Конър Макгрегър да се върне в бокса"}
{"url": "https://offnews.bg/obshtestvo/uvolnenia-za-sluzhitelite-s-nechoveshko-povedenie-kam-vazrastnite-s-de-719835.html", "text": "Сурови наказания предвижда зам.-кметът на Пловдив по социалните дейности Анести Тимчев за хората, проявили  към възрастните с деменция в дома от семеен тип в града.\"Уволнение. Това очаква всички, които са проявили непрофесионално и нечовешко отношение към хората, които ползват социални услуги. Изчакваме да дойде резултатът от проверката в Центъра за настаняване от семеен тип, ще съгласуваме действията си с директора на Дирекция \"Социално подпомагане\" Надя Танева и ще наложим най-тежкото наказание. Ще бъдем безкомпромисни - категорично и веднага\", обеща Тимчев.Сутринта той е провел съвещание с всички работещи в социалните услуги в Комплекса за социални услуги „Св. Георги“, част от който е въпросния център. На съвещанието Тимчев е подчертал, че подобно поведение е неприемливо и че ще има много строги наказвания.\"Никой няма право да проявява към друг човек подобно отношение, още повече, когато тези хора са възрастни, болни, самотни или в неравностойно положение. Покрай моите родители самият аз се докоснах до тези проблеми. Няма да толерираме управление, което не открива тези неща предварително, което не се грижи за това всички симптоми, показващи бъдещи подобни действия, да не бъдат отстранявани\", отсече зам.-кметът.Засега не са идентифицирани извършителите на тежките провинения.Проверката ще продължи звено по звено. \"Лично бях на проверка в този дом и ще продължа да проверявам дейността там. Лично ще направя проверка на всяка социална услуга и ще разговарям с всеки човек, който я осъществява, това е поръчката на кмета Здравко Димитров\", подчерта Анести Тимчев.Според него е истина, че заплатите на ангажираните със социални дейности са много ниски. Санитарите вземали минимална работна заплата, а социалните работници получавали по 700-800 лв. месечно. Но Тимчев напомни, че има различни европейски програми, по които тези служители могат да бъдат обучавани и подкрепяни.Центровете от семеен тип за хора с деменция в КСУ \"Св. Георги\" са два и в тях са настанени общо 30 възрастни. За тях се грижат 24 души. От тях 14 са болногледачите, а останалите са лекари, хигиенисти и социални работници. На смяна работели по двама болногледачи в център, съобщи шефката на социалната дирекция в общината Веселина Ботева.Тя каза, че началничката на въпросния център в момента е в планиран отпуск, но била наясно какво се случва в управлявания от нея дом. Надя Танева посочи, че веднага след сигнала от социалния министър  проверка. Докладът е почти готов и ще бъде предоставен на Районната прокуратура. В него се набляга на факта, че материалните условия, които предоставя община Пловдив, са изключително добри, но са констатирани някои нарушения. \"Няма да коментирам този доклад засега\", каза Танева.Тя апелира към всички, които се натъкнат на такива нечовешки действия на служители, да се обръщат към Община Пловдив и Дирекция \"Социално подпомагане\". ", "date": "2020.01.20", "title": "Уволнения за служителите с нечовешко поведение към възрастните с деменции в дома в Пловдив"}
{"url": "https://offnews.bg/futbol/bivsh-shef-na-sinia-balgaria-levski-e-vechen-i-niama-kak-da-umre-719838.html", "text": "Бившият председател на тръст \"Синя България\", който държи 10 процента от акциите в Левски, Васил Колев взе отношение по събитията на \"Герена\" в последните дни. Колев присъства на срещата със собственика Васил Божков, но не разкрива подробности от разговора. В публикация във Фейсбук той обаче декларира, че левскарската общност е единна и изразява увереност, че Левски е \"вечен и няма как да умре\".\"Ако някой е имал интерес да създаде какафония и хаос около Левски и най-вече в левскарската общност - получи му се. Това по повод срещата днес.Аз лично няма да коментирам, нито ще споделям информация, реплики, впечатления поне в следващите няколко дни. Причините са две.Първата е, че собственикът даде някаква информация и тя бе чута от присъствалите. Не е работа на феновете според мен да бъдат пощенски кутии. Ако собственикът има да казва нещо на всички левскари - има начини.Второто е, че присъствалите очевидно трябва да асимилират информацията и да вземат някакви решения или да кажат нещо. Тук важни са организациите. Те са стълбовете на левскарството. Организациите трябва спокойно и в какъвто кръг преценят (и най-вече независимо и без да бъдат подлагани на натиск от останалите левскари) да обработят тази информация. Мисля, че няма да подведат левскарите. Тук говоря за четири големи/влиятелни организации - Тръст \"Синя България\", НКП, \"Сини Сърца\" и \"Ултрас Левски\". Мисля, че множеството фенклубове имат начините и каналите чрез тези организации мнението им да бъде чуто.Заради това лично аз не бих искал да изказвам мнение, което да се включва в общата какафония, защото всяко мнение може да тласка нещо в дадена посока или да прави внушения, а е в крайна сметка само едно мнение.Има време за коментари и анализи.Също така смятам, че какафонията е насочена индивидуално и поотделно към единичните фенове, които обаче са виртуална маса и се цели някакъв ефект. Те обаче поотделно не могат да повлияят на нищо, защото няма как да се организират в каквото и да е, няма лидери, а нямат и желание да имат. Те могат само да усилват какафонията. Заради това са важни организациите.По същество обаче ще спомена две неща. Видях по сайтовете извадка от разговора днес. Твърдя (а и всички присъствали биха го потвърдили), че в тази извадка има неща събрани от различни изречения и контекст и не отразяват точно и обективно казаното. Но разбирам и медиите - трябва им съдържание.Второто е за единството на общността. Да ви кажа това е нещото, за което съм оптимист. Няма какво да се бае на единството. Когато Левски има нужда, ще го има от самосебе си. Това се видя и днес. И ще опровергая напълно интригантите, които разпространяват днес лъжи за някакъв конфликт и разправии между ултрас групите на срещата.Няма такова нещо. Точно обратното според мен.Завършвам с най-важното.Левски е вечен и няма как да умре. Ако някой твърди обратното, то значи има користни цели, които нямат нищо общо с Левски\", пише Васил Колев. От \"Синя България\" обещават да излязат с официална позиция в най-кратки срокове.", "date": "2020.01.20", "title": "Бивш шеф на \"Синя България\": Левски е вечен и няма как да умре"}
{"url": "https://offnews.bg/obshtestvo/vik-druzhestva-u-nas-ostaveni-bez-nito-edin-inzhener-nad-1-3-ot-rabot-719830.html", "text": "Над 16 000 души работят в цялата система на ВиК сектора в страната. 6 500 от тях към септември 2019 г. са били на минимална работна заплата. Това посочи президентът на Конфедерацията на независимите синдикати в България (КНСБ) Пламен Димитров след национална среща на тема \"Заплащането на труда и бъдещето на ВиК сектора в България\" в столицата. В нея се включиха КНСБ, Националния браншов синдикат \"Водоснабдител\" към КНСБ и зам.-министърът на регионалното развитие и благоустройство Николай Нанков. Медии не бяха допуснати в залата.След обсъждането Пламен Димитров заяви, че на срещата са били обсъдени 2 въпроса - за заплащането и увеличението на разходите за персонал, както и за състоянието на системата на ВиК сектора. За КНСБ увеличението на заплатите във ВиК сектора няма алтернатива. Пазарът на труда достигна дотам, че вече има дружества без нито един ВиК инженер, посочи Димитров. Според него това създава реална заплаха за съществуването на водните дружества в страната. Той коментира и статистика на НСИ към септември 2019 г. според която \"при 1249 лв. средна работна заплата в страната за миналата година във ВиК системата тя е 921 лв. Повече от 40-45% по-ниска от средната работна заплата за страната\". Зам.-министър Нанков и Пламен Димитров са обсъдили нуждата от спешно увеличение с 15% на трудовото възнаграждение. Димитров посочи, че при изграждането на ВиК холдинга е много важно да не се засегнат интереси на работещите в системата. Постигнато е съгласие, че до средата на тази година заплатите ще бъдат вдигнати. Димитров допълни, че канализацията прилича на \"надупчено швейцарско сирене\". На тези заплати, с такова обществено обругаване на тяхната дейност, никой няма да иска да работи. Зам.-министърът на регионалното развитие Николай Нанков заяви, че свръхрегулацията на сектора е огромен проблем. За заплатите той коментира, че те се увеличават средно с около 5% на година, като от 2017 до 2019 г. ръстът е 12% (4% на година). Нанков изрази своята надежда, че до 2020 г. се очаква средните заплати във ВиК сектора да нарастнат от 921 лв към момента към 950 лв. Нужни са малко над 30 млн. лева, за да се достигне повишението от 15 %, допълни от своя страна президентът на КНСБ Димитров.На срещата са обсъдени и нужни нормативни промени във ВиК сектора, като преодоляването на свръхрегулацията. Според Нанков мярката би се приела от Министерски съвет. Зам.-министърът допълни, че трябва търговец на електроенергия дъ бъде включен към ВиК хординга заради сериозните дефицити по отношение на разходите за електроенергия. Обсъдени са механизми за несъбираемите дългосрочни и краткосрочни задължения от битови и от промишлени потребители. 117 млн. несъбрани вземания - 81 млн. от битови и останалите - от промишлени потребители, обясни Нанков. Той подчерта, че да отнемеш водата на хората е съвсем различно от това да им бъде спрян тока, защото водата е основно човешко право. Зам.-министърът на МРРБ допълни, че изграждащият се ВиК холдинг, е идея от 2 години и е хубаво това, че публично се обсъждат дружества с многобройни проблеми. Той подчерта, че в момента се правят одитни проверки в няколко ВиК дружества и е възможно при установени нарушения в някои случаи да бъдат прекратени договорите на управителите. Нужно е да има регуратор за биснеса и регулацията, който да претушава проблемите, категоричен е Нанков.", "date": "2020.01.20", "title": "ВиК дружества у нас оставени без нито един инженер, над 1/3 от работещите в тях преживяват на минимална заплата"}
{"url": "https://offnews.bg/tenis/as-na-barsa-ne-triabva-da-sravniavame-setien-i-valverde-719846.html", "text": "Халфът на Барселона Серхио Бускетс смята, че не е нужно да се правят сравнения между настоящият треньор на каталунците Кике Сетиен и бившият такъв Ернесто Валверде.Снощи Сетиен дебютира с победа начело на испанския шампион. Барса се наложи над Гранада с минималното 1:0 в двубой от 20-ия кръг на испанската Ла Лига.\"Контролирахме добре топката. Какво се промени с пристигането на Сетиен? Първо, няма нужда да го сравняваме с Валверде.Всеки треньор си има свой стил и виждане за футбола. Вие сами виждате какво изисква Кике от нас. Щастливи сме с това, което направи Валверде за нас, а сега се радваме, че имаме Сетиен\", каза Бускетс пред \"AS\".Самият футболист изигра мач на високо ниво снощи, твърди каталунското издание \"Mundo Deportivo\", позовавайки се и на статистиката.Халфът се чувстваше много добре при изнасянето на топката в схема 3-5-2 и голяма част от атаките минаваха именно през него. Бускетс завърши мача с респектиращите 145 точни подавания (92% прецизност), повече от всеки друг на терена, сочат цифрите на \"Opta\".", "date": "2020.01.20", "title": "Ас на Барса: Не трябва да сравняваме Сетиен и Валверде"}
{"url": "https://offnews.bg/politika/otneha-shofiorskata-knizhka-na-angel-dzhambazki-719836.html", "text": "Евродепутатът Ангел Джамбазки е лишен от правото да шофира в продължение на 12 месеца и е глобен с 1000 лева, след като пътни полицаи го хванаха да шофира в района на курорта Боровец с 1,55% концентрация на алкохол в кръвта и без задължителния контролен талон в 1,15 ч след полунощ на 8 декември 2019 г.Наказанието стана известно благодарение на писмен отговор на министъра на вътрешните работи Младен Маринов до депутата Десислав Чуколов. Отговорът на въпроса от 18 декември е получен на 14 януари и е публикуван в сайта на Народното събрание.Несъгласен с показанията на дрегера, Джамбазки е заявил, че ще даде кръв. Пробата е взета в 2:45 ч. в Самоков. Отчетени са 1,08 промила етилов алкохол в кръвта.Впоследствие срещу Джамбазки са издадени две наказателни постановления. Първото е за глоба в размер на 1000 лева и отнемане правото за шофиране за срок от 12 месеца. По силата на второто му се отнемат 10 контролни точки.Наказанието не е обжалвано.", "date": "2020.01.20", "title": "Отнеха шофьорската книжка на Ангел Джамбазки"}
{"url": "https://offnews.bg/analizi-i-komentari/hajde-stiga-s-tozi-belmeken-voda-za-pernik-shte-se-vzema-ot-iazovir-b-719862.html", "text": "Не знам дали да влизам в теория на конспирацията и да търся умисъл, или става въпрос за обикновена грешка, породена от масовото непознаване на географията, но в момента и медии, и политици извършват елементарна манипулация, внушавайки, че вода за Перник ще се взема от Белмекен.Не, водата за Перник няма да се взема от Белмекен. Ще се взема от язовир \"Бели Искър\". Ако внимателно прочетете изказванията на политици и експерти, ще видите, че никой не твърди друго, никога не е имало и план за вода от Белмекен. Става въпрос само и единствено за язовир \"Бели Искър\".Но именно премиерът Бойко Борисов намеси думата Белмекен в изказването си, а всички след него вкупом се стараят да я повторят.Белмекен има много косвена връзка с проекта. Освен от естествените си притоци, язовир Бели Искър се захранва и от две деривации. Едната от тях - деривация \"Грънчар\" на надморска височина около 1900 метра, обира горните течения на реките Благоевградска Бистрица и Места. Каналът е двупосочен - може да се насочва към язовир Белмекен, може да се насочва и към язовир Бели Искър, които са на приблизително еднаква височина. Ако каналът го нямаше, тези води щяха да се отичат към Гърция, без да влизат в никакъв язовир.Деривацията Грънчар и в момента се влива в язовир Бели Искър. През по-голямата част от историята си \"Грънчар\" отвежда води към яз. \"Бели Искър\", а в периоди на маловодие тя винаги отива към Бели Искър. Води към Белемекен по нея се прехвърлят, само когато \"Бели Искър\" прелива. Причината за това е, че водата, пусната от Белмекен през каскадата ПАВЕЦ \"Чаира\", заради огромния си пад (близо 1500 метра до ВЕЦ Сестримо) произвежда многократно повече ток, отколкото ВЕЦ-ът на стената на яз. \"Бели Искър\".Ще има ли вода за софиянци след връзката към Перник?Човек, който е склонен да си изгражда теории на конспирацията, би казал, че всички говорят за Белмекен, а не за \"Бели Искър\", за да не си зададат софиянци въпроса дали Перник ще им изпие водата. Язовир \"Бели Искър\" захранва с вода около 20% от София. Това са кварталите в т.нар. Витошка яка - Драгалевци, Бояна, Княжево, Банкя и районите около тях. Този водопровод, известен като \"Витошкия водопровод\", не е свързан с останалата част от водопреносната мрежа на София, която черпи вода от язовир Искър.Витошкият водопровод финишира в резервоар близо до Банкя, от който именно ще започне отклонението към Перник през Мало Бучино. В същия резервоар обаче би могъл да финишира и Искърският водопровод. В момента водата не стига до там, връзките не са ползвани от години, но тръби има. Така че, поне на теория, с новата връзка към Перник би могло да се подава и вода от язовир \"Искър\".Язовир \"Белмекен\" е с обем 144 млн. куб. метра и е пълен догоре. Язовир \"Искър\" е с максимален обем 650 млн. куб. метра, в момента в него има 460 млн. куб. метра. (разходът на София е 14 млн. куб. м месечно). В същото време язовир \"Бели Искър\" е съвсем мъничък - едва 15 млн. куб. метра (\"Студена\" е 25 млн.) и е пълен на 60% - малко над 8 млн. куб. м.Будалкат ни с Белмекен, защото веднага ще видим колко е малък \"Бели Искър\" и ще разберем, че ще източат \"Искър\", би казал някой особено мнителен.И тъй като теоретично това би могло да се направи, добре е да се казва истината, а не да се говорят глупости с Белмекен.Язовир \"Бели Искър\" може да е малък, но има сериозен приток. В момента той се държи полупразен, защото стената му е стара. Затова от години МОСВ издава предписание да не се допуска той да се напълни повече от 70%, а всъщност го държат на 60% за по-сигурно. През месец май ще започне снеготопене и тъй като водосборната зона на язовира е огромна, в него ще се излеят многократно повече води, отколкото той може да поеме.Дори сега притокът в язовира е сравним с оттока му. По тръбата, която ще се строи от Банкя към Перник, могат да се прекарват около 0,7 млн. куб. м. месечно. За февруари, март, април и май това означава под 3 млн. куб. м. Т.е. вода в яз. Бели Искър има достатъчно и за софийските квартали във Витошката яка и да се подпомогне Перник до пролетта, когато язовир Студена ще се понапълни.Водата на яз. \"Бели Искър\" обаче не е достатъчно, за да захранва и Перник, и 20% от София през есента, ако годината е сушава.Реалната консумация на Перник за битови нужди без режим е около 1,2 млн. куб. метра месечно. Обаче, , официалната е 1,6 млн. куб. м., защото като загуби на битовите абонати се пише водата на завод \"Стомана\". Нужната на \"Стомана\" вода е около 0,7-0,75 млн. куб. м. месечно.Ако отворите  от 2003 г., ще видите, че завод \"Стомана\" е искал от МОСВ да ползва 0,6 млн. куб. м. месечно. Още 0,9 млн. е искало ВиК-Перник за \"промишлени нужди\", като по-голямата част от тях вероятно също са били води за завод \"Стомана\".Колкото и да е намаляло производството (а то не е намаляло), колкото и да са се подобрили технологиите (а те не са се подобрили), трябва да си невероятен опримист, за да си мислиш, че \"Стомана\" се оправя с 0,28 или с 0,15 млн. куб. м. вода, колкото й разрешаваше Нено Димов в последните месеци. Не, независимо колко разрешава екоминистърът, който и да е той, на \"Стомана\" му трябват поне 0,7 млн. куб., още 0,1 (а вероятно и повече) трябват на ТЕЦ \"Република\".Не перничани, а завод \"Стомана\" може да изпие водата на софиянци, ако нещата останат само с язовир \"Бели Искър\" и ако не се оправи връзката с язовир \"Пчелина\". Той е изграден специално за завод \"Стомана\". \"Пчелина\" (или \"Лобош\" - едно и също е) е над два пъти по-голям от \"Студена\" и в момента прелива. Водата, която \"Стомана\" ползва, отново се излива в Струма и се връща в \"Пчелина\", така че няма причина той да пресъхне.Така че хайде да спрем с лъжите за Белмекен. Язовир Белмекен е достатъчно голям, за да не успее дори завод \"Стомана\" да му източи водата, но вариант да се взема вода от Белмекен за Перник няма, не е планиран и не може да има. И слава Богу, защото би било грехота най-чистата вода на света да отиде за промишлени цели. Не че язовир \"Дяково\" не отива за ТЕЦ \"Бобов дол\", но това е следващата мина и тя ще в Дупница.И вместо да хвърляме прах в очите с Белмекен, да кажем, че вода за Перник от язовир \"Бели Искър\" е едно добро решение, но то носи своите рискове и те трябва да се контролират. А дали се контролират или не ще разберем по това дали ще започне поправката на водопровода от яз. \"Пчелина\" към \"Стомана\" или заводът ще продължи да ползва питейна вода за промишлени цели.", "date": "2020.01.20", "title": "Хайде стига с този Белмекен! Вода за Перник ще се взема от язовир Бели Искър"}
{"url": "https://offnews.bg/sviat/petima-dushi-za%c2%a0zaginali-v-hotel-v-rusia-sled-navodnenie-s-vriala-vod-719803.html", "text": "Петима души са загинали, а шестима са ранени в руския град Перм, след като през нощта тръба за топла вода e експлодирала и е наводнила с вряла вода помещения в сутерена на сградата, съобщиха от Регионалния следствен комитет, цитиран от ТАСС. Шестима са откарани в болница с изгаряния след инцидента в мини-хотел \"Карамел\".Министерството на извънредните ситуации и спасителите продължават да работят по изпомпването на горещата вода.Разследващите са започнали наказателно производство по обвинение за предоставяне на услуги, които не отговарят на изискванията за безопасност.Криминалистите снемат показания от очевидците извършват се ѝ проверки, като се събират доказателства от мястото на инцидента.Справката за цената на хотела за двойна стая показва, че за вечер тя струва 1170 рубли или 19 долара. ", "date": "2020.01.20", "title": "Петима души за загинали в хотел в Русия след наводнение с вряла вода"}
{"url": "https://offnews.bg/politika/bsp-vnese-chetvartia-vot-na-nedoverie-v-gerb-sa-spokojni-719845.html", "text": "БСП внесоха първия си вот на недоверие към правителството по екологична тема и четвърти за третия кабинет на Бойко Борисов и ГЕРБ. Мотивите на БСП са 40 страници – “провал в областта на политиката по екология и околна среда”. “Няма по-силни мотиви от фактите, а те са, че половин милион българи са на режим на вода и има сериозна опасност това число да расте. Дишаме един от най-мръсния въздух в Европа, а България е превърната в сметище за боклуци не само от Европа, но и от третия свят. Всеки ден изникват нови и нови факти за такива боклуци, внесени в България за изгаряне”, заяви лидерът на БСП Корнелия Нинова, след като излезе от деловодството на парламента.Ако не бил вотът, нямало да има меркиСпоред нея, ако вотът не бил внесен, много от мерките, взети от правителството за решаване на водната криза в Перник, нямало да се случат. “Да, взеха се мерки, но те са временни, палеативни и представляват гасене на пожари за намаляване на общественото напрежение. Тези мерки не решават системния проблем. Ако се намери вариант да се осигури вода за Перник, то питаме управляващите какво точно ще се случи с Шумен и как ще напълнят язовир „Тича““, попита още Нинова. Тя изреди и други градове в които има реални или потенциални проблеми с водоснабдяването, като Сливен, Ботевград, Търговище и Ловеч. Според нея проблемът е системен.По отношение на боклуците, много се съсредоточи вниманието за боклуците от Италия”, каза Нинова, според която има внос и от страни от “третия свят”. „За кратко време от около месец напоследък правителството на Борисов получи три европейски наказания”, каза Нинова, което според нея се случва за пръв път. “България е осъдена вече в съда за замърсения въздух при това проблемът е стар. Гледа се в Европа и съда още от 2017 г. Жалкото е, че някои от горенето на боклуците и замърсяването на въздуха изкарва смъртоносни пари. Когато бъдат наложени санкции за това, този български народ ще плати от джоба си за това“, допълни Нинова. Тя добави, че ЕК започва да се занимава с въпроси за лекарствата и защо в частните болници са продавани на много по-висока цена. „Третият е гордостта на Борисов – връщането на парите за автомагистрала „Струма“, добави Нинова. Тя каза още, че провалът на правителството е не само вътрешен, а и външен.Мотивите и вотът на недоверие е подписан от 78 народни представители. ДПС щели да добавят свои мотивиНинова се обърна към всички, “които искат промяна, свалянето на това правителство и промяна на модела на управление”. “Нека се обединим, защото има теми, които са над нас. Чист въздух, чиста вода, чиста храна са теми, които могат да ни обединяват. Сега е моментът не само да искаме промяната чрез свалянето на кабинета и да изградим алтернативата”, призова Нинова.БСП по всяка вероятност няма да получат подкрепата на “Воля” и независимите депутати от “Атака”. “Ако всички партии и независимите, които се обявяват за опозиция, гласуват, вотът ще мине”, каза Нинова. “Стои въпросът колко зависими са независимите”, каза многозначително Нинова.Преди това БСП се видяха с извънпарламентарните партии АБВ и “Движение 21”, които също подкрепиха вота на недоверие.ГЕРБ: За съжаление на БСП вота няма да минеЗа съжаление на БСП вотът на недоверие няма да мине - той цели създаване на политическа нестабилност и паника, коментира зам.-председателят на групата на ГЕРБ в парламента Александър Ненков. “ГЕРБ заедно с „Обединени патриоти“ ще изпълним управленската програма, за която сме се подписали преди три години и ще довършим своя управленски мандат. Коалицията е стабилна. Вярваме, освен това, че в Народното събрание извън коалицията има достатъчно разумни други народни представители, които съзнават, че евентуално падане на правителството в момента, само ще доведе до нови въпросителни и ще постави под угроза бързото разрешаване на проблема, който е налегнал в град Перник“, заяви още Ненков.Той уличи Корнелия Нинова в лъжа. „Това, което чухме и преди малко от г-жа Корнелия Нинова тя дори и сега пред вас изрече неща, които не са верни. Например каза за Шумен за това кой ще напълни язовир „Тича“. Самият управител на ВиК дружеството каза, че язовирът е пълен и че има вода за поне 30 месеца. Сами разбирате, че това е една да не кажа лъжа, но със сигурност не е истина. Освен това каза, че бедстват над половин милион български граждани, което също не отговаря на истината“, допълни още Ненков.Очаква се дебатите по вота да бъда в петък, а гласуването следващата седмица.", "date": "2020.01.20", "title": "БСП внесе четвъртия вот на недоверие, в ГЕРБ са спокойни"}
{"url": "https://offnews.bg/112/60-godishna-zhena-namushkana-pred-blok-v-mladost-sinat-%d1%9d-sashto-e-ra-719812.html", "text": "60-годишна жена е била нападната и намушкана с хладно оръжие пред блок в столичния квартал \"Младост\", съобщи БНР.Инцидентът е станал около 9,30 часа тази сутрин. В района е открит и синът ѝ - на 41 години, също с наранявания.Подробностите по случая се изясняват. Според работната версия мъжът е нападнал възрастната жена, след което е направил опит да се самонарани.От УМБАЛ \"Св.Анна\" съобщиха, че жената е в тежко състояние. Пострадалата е хоспитализирана в реанимацията на болницата със седем порезни рани в гръдно-коремната област и гърба. Има опасност за живота ѝ.", "date": "2020.01.20", "title": "60-годишна жена намушкана пред блок в Младост, синът ѝ също е ранен"}
{"url": "https://offnews.bg/zdrave/gripna-epidemia-v-dupnitca-i-sapareva-bania-719848.html", "text": "От 21 януари се обявява грипна епидемия в общините Дупница и Сапарева баня, предаде агенция Фокус, цитирайки д-р Илияна Кръстева, директор на Дирекция „Надзор на заразните болести” към Регионална здравна инспекция – Кюстендил.Към момента са отчетени епидемични стойности само за тези две общини в региона, поради което от утре се обявява грипна епидемия за тях.За предходната седмица заболеваемостта от грип и остри респираторни заболявания в Дупница е 242 на 10 000 души. За Сапарева баня отчетените стойности са 263 на 10 000 души. Разпоредено е незабавно изпълнение на всички профилактични и противоепидемични мерки. Преустановят се консултациите на бременни жени и на кърмачета, профилактични прегледи и имунизации, планови операции в болниците, свижданията в лечебните заведения.Дадено е предложение до Регионално управление на образованието – Кюстендил да бъдат прекратени временно всички учебни занятия в училищата, действащи на територията на двете общини.", "date": "2020.01.20", "title": "Грипна епидемия в Дупница и Сапарева баня"}
{"url": "https://offnews.bg/tenis/rodzhar-federer-trenirovkite-mi-dadoha-rezultat-719813.html", "text": "Швейцарската легенда в мъжкия тенис Роджър Федерер не скри задоволството си след победата над Стийв Джонсън с 6:3, 6:2, 6:2 в първия кръг на турнира от Големия шлем - Откритото първенство на Австралия.За Маестрото това бе първи официален двубой от ноември насам. Във вторият кръг Федерер ще играе с победителя от срещата Куентин Халис – Филип Крайнович.\"Много съм щастлив. Тренирах много здраво по време на паузата, точно както го правя всяка година. Най-добрата новина за мен беше, че нямах никакви спънки по време на подготовката. Тренирах добре, чувствах се добре и се радвам, че днес това се видя и на корта\", каза Федерер.В днешната среща Маестрото отбеляза 10 аса, като направи само 1 двойна грешка. Уинърите на швейцарецът бяха 30, докато тези на Джонсън - 14.Роджър дебютира в основна схема в турнира през вече далечната 2000 година, когато успя да победи Майкъл Ченг, който беше в ложата на Джонсън днес.\"Спомням си, че дойдох тук още през 1998, когато играх при юношите. Тогава достигнах до полуфиналите, а на следващата година трябваше да играя квалификации.След това през 2000 г. победих Майкъл Ченг, който днес е треньор на съперника ми. Беше невероятен опит – да играя на голям корт срещу този съперник\", спомня си Маестрото.", "date": "2020.01.20", "title": "Роджър Федерер: Тренировките ми дадоха резултат"}
{"url": "https://offnews.bg/ikonomika/bez-konkurs-600-000-leva-za-umartviavane-na-prasetata-otivat-pri-firma-719860.html", "text": "Българската агенция за безопасност на храните (БАБХ) ще плати 600 000 лева без ДДС на фирма с 2 лева капитал за умъртвяване на прасетата в заразения със свинска чума индустриален комплекс в село Брестак, Варненско.Въпросната компания се нарича \"Хидрострой България\" ООД и е регистрирана в апартамент на жилищна сграда в Силистра. Съществува от две години и половина, а предметът й на дейност е строителни ремонти.Собственик и управител е Велислав Иванов Христов.Още по-любопитното е, че областното звено на БАБХ във Варна възлага умъртвяването на прасетата в Брестак без да обявява конкурс, а чрез аргумент за форсмажор - чл 79, ал.1 от Закона за обществените поръчки. Разпоредбите му позволяват да се сключи директно договаряне без откриване на процедура когато е необходимо неотложно възлагане на поръчката поради изключителни обстоятелства и не е възможно да бъдат спазени сроковете за процедура с договаряне.", "date": "2020.01.20", "title": "Без конкурс 600 000 лева за умъртвяване на прасетата отиват при фирма с 2 лв. капитал"}
{"url": "https://offnews.bg/futbol/vasil-bozhkov-grupa-nekompetentni-polititci-pokazvat-nezachitane-ili-719818.html", "text": "Ден след срещата между Васил Божков и фенове на Левски, бизнесменът излезе с официална позиция, която потвърждава появилата се информация.Подготвяният нов закон ще удари пряко \"Национална лотария\", чийто собственик е именно Божков и така ще направи финансирането на \"сините\" невъзможно.В позицията си бизнесменът нарича внеслите предложението \"некомпетентни политици\". Ето и целия текст, публикуван от \"Нове холдинг\":\"\".", "date": "2020.01.20", "title": "Васил Божков: Група некомпетентни политици показват незачитане или непознаване на Конституцията"}
{"url": "https://offnews.bg/tenis/mladata-senzatcia-kori-gof-otnovo-pobedi-vinas-uiliams-719819.html", "text": "Кори Гоф, която е на скромните 15 години, победи Винъс Уилямс в първия кръг на турнира от Големия шлем - Откритото първенство на Австралия със 7:6(5), 6:3. Това се случва само шест месеца, след като .Кори е най-младата състезателка в основната схема на тазгодишният Australian Open, докато Винъс беше най-възрастната. За Коко това е и дебют в надпреварата в Мелбърн.Първият сет започна с пробив за Гоф, но Винъс върна пробива при 5:5 и се стигна до тайбрек, в който младата тенисистка се наложи с 7:5 точки.Вторият сет също започна с пробив за Гоф, която проби за 2:0, а след това нямаше особени проблеми да затвори срещата.След победата Коко даде заявка, че е сериозна заплаха за всяка опонентка, макар да е най-младата тенисистка в схемата.Днес Гоф запази спокойствие, поставена под напрежение, като записа 17 уинъра и спечели 64% от точките, при които излезе на мрежата.В следващия кръг младата американка ще се изправи срещу Сорана Кърстя, която изненада 32-ата поставена Барбора Стрицова с 6:2, 7:6(5).Световната номер 1 при дамите Ашли Барти пък трябваше да прави обрат, за да спечели двубоя си. Тя се изправи срещу украинката Леся Цуренко и я отстрани след 5:7, 6:1, 6:1.В следващия кръг австралийката ще се изправи срещу победителката от дуела между Полона Херцог и Ребека Петерсон.Настоящата носителка на трофея в Мелбърн Наоми Осака започна защитата на титлата си категорична победа над чехкинята Мари Бузкова с 6:2, 6:4.Във втория кръг японката ще играе срещу Шайшай Жен от Китай, която победи квалификантката от Русия Анна Калинская след 6:3, 6:2.", "date": "2020.01.20", "title": "Младата сензация Кори Гоф отново победи Винъс Уилямс"}
{"url": "https://offnews.bg/zdrave/akusher-ginekolozi-ot-vidinskata-bolnitca-podadoha-ostavka-719816.html", "text": "Четирима лекари са връчили предизвестие за напускане от акушеро-гинекологичното отделение в МБАЛ „Св. Петка“ във Видин, съобщи БНР. Реакцията им е отговор на обвиненията за причинена смърт на новородено в края на миналата година. С предизвестие за срок от 3 месеца е завеждащият отделението д-р Слави Любенов. Той определи депозирането на оставките като „морален акт“, след смъртта на новородено на 26 декември 2019 г. Завеждащият отделението добави, че той и колегите му  д-р Младенов и д-р Николов нямат отношение към случая.Пред националното радио кметът на Община Видин Цветан Ценков коментира, че хората в крайдунавския град заслужават нормални медицински грижи и темата за болницата ще бъде обсъдена на заседание на Общинския съвет във вторник.Той каза още, че е говорил с директора на Института по акушерство и гинекология проф. Иван Костов от Медицинския университет в София и през идната седмица неговият заместник ще бъде във Видин, за да се срещне с медиците.Очаква се решението на здравното министерство по въпроса с ръководството на болницата. Общината не може да вземе такова решение, защото е необходимо преструктуриране и укрепване на лечебното заведение. Подготвя се възможност всички акушеро-гинекологични случаи да се поемат от Медицинския университет, има идея да се сформират изнесени екипи, които да работят на място.\"Крайно време е здравното министерството да реши какво ще прави с областните болници“, заяви Ценков.Припомняме, че гласност по  цитирания случай дадоха родителите на детето, според които то се е родило здраво и 16 часа по-късно е починало, без видима причина. Според специалистите детето е получило мозъчен кръвоизлив. Родителите твърдяха, че не е имало дежурен лекар в отделението по празниците.На бебето беше назначена аутопсия, за да се установи причината за смъртта му. Лекарите отказаха коментар, а полицията започна разследване по случая.Година преди този инцидент, в същата болница, отново е имало случай на починало бебе, а през декември 2019 г. беше осъден лекар заради неправилно провеждане на раждане.От началото на 2019 г. лечебното заведение е в хронична криза, заради недоволството от заплащането сред медицинския персонал. Това беше причина лекарите от неврологичното отделение също да подадат оставки и се заговори за закриването му.Впоследствие работата му беше възстановена, но изпълнителният директор на болницата д-р Цветан Василев депозира оставката си и беше обявено свикването на общо събрание на акционерите за избор на нов нов изпълнителен директор.", "date": "2020.01.20", "title": "Акушер-гинеколози от видинската болница подадоха оставка"}
{"url": "https://offnews.bg/sviat/kitaj-zabraniava-plastmasata-za-ednokratna-upotreba-719793.html", "text": "Китай - един от най-големите потребители на пластмаса - обяви голям план за намаляване на полиетиленови торбички за еднократна употреба в страната, съобщава Би Би Си.Употребата на неразградимите торби ще бъде забранена в големите градове до края на настоящата 2020 година, а във всички останали - до края на 2022-ра.На ресторантьорската индустрия също ще бъде забранено да използват сламки за еднократна употреба до края на 2020 г.От години Китай се бори, за да се справи с боклука, изхвърлян от 1.4-милиардното ѝ население. Бунищата в страната са най-големите в света - площта им е приблизително колкото 100 футболни игрища - и вече са пълни, 25 г. по-рано от първоначално предвижданото. Само през 2017 г. Китай събра 215 милиона тона смет от домакинствата в градовете. Няма данни за националния мащаб на рециклирането.Китай е произвела 60 милиона тона пластмасови отпадъци през 2010 г. На второ място е САЩ е 38 милиона тона, според данни от проучване на Оксфордския университет.Националната комисия за развитие и реформи оповести в неделя новата политика, която ще бъде прилагана през следващите пет години. Въпреки че полиетиленовите торбички ще бъдат забранени за потребителите във всички градове през 2022 г., продавачите по пазарите ще могат да ги използват до 2025 г., когато ще бъдат забранени и за тях. Производството и продажбата на полиетиленови пликове по-тънки от 0.025 мм също ще бъдат забранени. Ресторантьорската индустрия ще бъде длъжна да намали използването на пластмасови продукти за еднократна употреба с 30%. Хотелите имат за задачата да спрат да предлагат пластмасови изделия за еднократна употреба от 2025 г.", "date": "2020.01.20", "title": "Китай забранява пластмасата за еднократна употреба"}
{"url": "https://offnews.bg/tenis/grigor-za-ekstravagantnia-si-antcug-obicham-da-sam-razlichen-719822.html", "text": "Най-добрият ни тенисист Григор Димитров предизвика реакции и коментари относно облеклото си, след като излезе на корта в екстравагантен анцуг.След победата си над Хуан Игнасио Лондеро в първия кръг на Откритото първенство на Австралия българинът коментира, че не вижда проблем в черно-лилавия аутфит с жълти петна, с който се появи.Официалният профил на Australian Open публикува няколко снимки, с което моментално отприщи вълна от забавни коментари. Критиките са насочени главно към производителя на екипировка Nike, към който като цяло има критики за облеклата на тенисистите в Мелбърн.Гришо пък разкри, че е получил подкрепа за анцуга от легендата Андре Агаси. Припомняме, че американецът беше известен с пъстрите си екипи.Припомняме, че коментарите около облеклото на българина тръгнаха още от бившата му половинка Мария Шарапова, която се пошегува с него на демонстративния турнир в Куйонг преди около седмица.\"Нямам проблем да облека общо взето каквото и да е. Мисля, че беше яко. Всъщност много ми харесва. Обичам цветовете. Обичам да експериментирам, а и когато съм на корта, не мисля особено за облеклото.Но е добре да се чувствам удобно. Щастливец съм, че Nike се грижи за външния ми вид. На Андре много му хареса. Беше впечатлен. Каза си: еха, знам откъде дойде това.Обичам да съм различен, когато се отнася за такива неща, а и за други. Мисля, че екипът е забавен. Не искам да съм стандартен\", каза Димитров.", "date": "2020.01.20", "title": "Григор за екстравагантния си анцуг: Обичам да съм различен"}
{"url": "https://offnews.bg/temida/prokuraturata-pokaza-zapisi-ot-kamera-po-deloto-gebrev-719814.html", "text": "Прокуратурата предостави записи от охранителна камера на подземен паркинг заради сериозния обществен интерес към водено от Софийската градска прокуратура разследване за опит за убийство чрез отравяне на Емилиян Гебрев, главен директор и собственик на фирма ЕМКО ООД, на неговия син Христо Гебрев и на В.Т., директор „Производствена дейност“ в ЕМКО ООД.На записите се вижда, че маскиран мъж с висока тъмна шапка, яке и светла риза се движи между автомобилите на дружеството. От видеото изглежда, че човекът се върти безцелно из паркинга.Записите са изпратени за видео-техническа експертиза в лаборатория на ФБР, която да установи самоличността на мъжа, евентуално съпричастен към извършеното престъпление.Те се предоставят след разрешение на наблюдаващите прокурори и са в отговор на публикации, че прокуратурата бездейства по разследването на опит за отравяне на Емилиян Гебрев, включително и на негови публични изявления от 10 декември 2019 г.На 11 октомври 2018 г. Емилиян , в което заявява: „Имам основания да считам, че отровата, използвана в нашия, българския случай, и която не бе напълно идентифицирата през 2015 г., е от семейството на „Новичок“. Намекът е, че има съвпадения със случая „Скрипал“ във Великобритания.Историята започва на 28 април 2015 г. след вечеря на Гебрев-старши с бизнес партньори в ресторант на хотел в София, когато на Емилиян Гебрев му прилошава и е приет по спешност във ВМА. Животът му е спасен само благодарение на предприетите спешни действия от лекарските екипи.Ден по-късно със същите симптоми в болнично заведение е приет В. Т. А на 04 май 2015 г. във ВМА е приет по спешност и синът на Емилиян Гебрев. И за тримата първоначалните съмнения са за инсулт, но след изследвания и токсикологични анализи на кръвта се провежда лечение на остро отравяне в резултат на фосфороорганични съединения.На 1 май 2015 г. е образувано досъдебно производство от Софийската градска прокуратура за опит за убийство. Разследването е възложено на СДВР. Извършени са претърсвания, разпитани са множество свидетели, назначени са съдебно–медицински и токсикологични експертизи. Основната версия, по която се работи към този момент, е опит за отравяне чрез храна.Самият , че има планирана операция за физическото и икономическото му унищожение. \"Изказванията на прокуратурата, че съм отровен чрез рукола или кафе са несериозни\", бе категоричен той.", "date": "2020.01.20", "title": "Прокуратурата показа записи от камера по делото Гебрев"}
{"url": "https://offnews.bg/obshtestvo/karlovski-sela-se-vdigat-na-protest-zaradi-lipsa-na-avtobusi-719811.html", "text": "Четири карловски села подготвят жалба до министър-председателя Бойко Борисов, в която настояват да бъде възстановен нормалният автобусен транспорт до Карлово, съобщи бТВ.Така хората ще могат да пътуват спокойно, за да си купуват лекарства и да посещават личен лекар.По финансови причини Община Карлово променя автобусното разписание по линията Карлово-Климент.От Община Карлово твърдят, че пътуващите не са достатъчно, за да има повече автобусни линии.От общо 2800 жители на четирите карловски села над 500 са подкрепили подписката.Аналогични проблеми със \"селските автобуси\" се случиха и на други места в страната през последните седмици, а в районите на Пазарджик и Павликени се стигна до същински транспортен хаос.", "date": "2020.01.20", "title": "Карловски села се вдигат на протест заради липса на автобуси"}
{"url": "https://offnews.bg/sviat/putin-svalia-iurij-chajka-ot-posta-generalen-prokuror-na-rusia-719824.html", "text": "Президентът Владимир Путин предложи Юрий Чайка да бъде освободен от поста на генерален прокурор и внесе в Съвета на Федерацията друга кандидатура.Новият фаворит на държавния глава е Игор Краснов, зам.-шеф на Следствения комитет, съобщи ТАСС. От пресслужбата на Кремъл се уточнява, че Чайка преминава на друга работа.През септември 2017 г. Чайка доведе делегация в България и с колегата домакин на визитата Сотир Цацаров подписаха споразумение за сътрудничество до 2019 г. Сътрудничеството на двете главни прокуратури бе в сферата на противодейстивето на тероризма и борбата с екстремизма.Първото посещение на прокурора на Путин у нас бе посрещнато от надпис с огромни букви: „Чайка, вън от Европа“. Тогава той пристигна в София по силата на споразумение от октомври 2008 г. между главния прокурор Борис Велчев и руската страна, бе обяснил Цацаров, който не скри възмущението си от въпросната акция. Вече бившият главен прокурор Цацаров и колегата му Чайка щяха да борят съвместно корупцията и да защитават правата на човека.Странното в онзи септември бе, че за визитата съобщиха руските медии, а от българската прокуратура нямаше и дума. По-късно Сотир Цацаров потвърди за идването на госта, но след въпроси от българските журналисти. Иначе Генералната прокуратура в Москва информираше много активно в сайта си за всички срещи и подробности.„В разговора си в София с Бойко Борисов Юрий Чайка е изразил категорично несъгласие с изказването на Борисов за заплахите, които Русия носела за България. Нашите народи винаги са били братски и продължават да остават такива, е подчертал Чайка“, гласеше официалното комюнике за срещата на генералния прокурор на Русия Юрий Чайка с премиера Бойко Борисов в София.В Русия Юрий Чайка е известен като човекът, който се разправя и елиминира противниците и критиците на Путин. Все още не са известни мотивите, с които президентът го отстранява от властта му. На 22 януари Съветът на Федерацията ще обсъжда свалянето му от длъжността и назначаването на Краснов. Чайка оглавяваше Генералната прокуратура от 2006 г., а преди това около 7 години бе министър на правосъдието, пише „Новая газета“.Приемникът му Игор Краснов стана зам.-шеф на Следствения комитет през 2016 г. Той водеше разследването за убийството на адвоката Станислав Маркелов и на журналистката от „Новая газета“ Анастасия Бабурова, покушението върху Анатолий Чубайс, делото срещу радикалната Бойна организация на руските националисти /БОРН/. Краснов оглавяваше и следствения екип по делото за убийството на Борис Немцов.", "date": "2020.01.20", "title": "Путин сваля Юрий Чайка от поста генерален прокурор на Русия"}
{"url": "https://offnews.bg/futbol/fenovete-na-levski-pritesneni-iskat-sreshta-s-premiera-borisov-719826.html", "text": "От най-голямата организация на фенове на Левски - Националният клуб на привържениците, поискаха среща с министър-председателя на Бойко Борисов. От клуба изразяват сериозни притеснения за бъдещето на любимия си отбор след събитията в последните дни, последвали внасянето на законопроект за монополизация на лотарията, който удря директно бизнеса на собственика на Левски Васил Божков.Ето какво написаха от НКП:\"УВАЖАЕМИ ЛЕВСКАРИ,След вчерашната среща със собствениците и ръководството на ПФК \"Левски\" АД, \"Националният клуб на привържениците на Левски\" взе решение да изпрати писмо, с искане за среща с министър-председателя на Република България.В последните няколко дни в медийното пространство бяха изнесени редица публикации, че \"Левски\" е изправен пред сериозната заплаха от финансов колапс и фалит в следствие на внесени в Народното събрание законодателни инициативи, които касаят генерална промяна в регулационния режим, уреждащ дейността на дружествата, чийто предмет на дейност е свързан с организирането и провеждането на хазартни игри. Тези опасения бяха потвърдени и на среща между собствениците и ръководството на ПФК \"Левски\" АД и на привържениците.Дебело подчертаваме, че ние не проявяваме загриженост за ничии частни икономически, финансови или политически интереси, както и че не желаем любовта ни към \"Левски\" да бъде използвана в политически или икономически сделки и противопоставяния.От друга страна обаче, не можем да не бъдем сериозно притеснени, когато от редица места се чуват мнения и прогнози, че бъдещите промени, касаещи дейността на някои от основните субекти, осигуряващи финансирането на нашия Клуб ще предизвикат неговата фактическа \"смърт\" и той ще бъде закрит и ликвидиран\".", "date": "2020.01.20", "title": "Феновете на Левски притеснени, искат среща с премиера Борисов"}
{"url": "https://offnews.bg/gimnastika/zdravi-trenirovki-ochakvat-gratciite-ni-vav-varna-719820.html", "text": "Националният ни отбор индивидуално жени заминава на лагер в Спортпалас във Варна, където момичетата ни ще направят усилена подготовка за предстоящия натоварен сезон.Освен основните ни състезателки, които се подготвят за Олимпиадата в Токио – Катрин Тасева, Боряна Калейн и Невяна Владинова, в тренировките във Варна се включват и Татяна Воложанина, Вая Драганова, Лъчезара Пекова и по желание на легендата Нешка Робева, ще се присъедини и Леонор Божанова, която е част от разширения състав, пишат от БФХГ.Момичетата ще тренират под наставленията на главният мениджър Бранимира Маркова, на личните треньори на Боряна, Катрин, Неви, Таня и Вая - Марияна Памукова и Силвия Стойнева. Към делегацията се присъединяват и хореографът Радул Роглев, както и масажистът Светозар Димитров. Българският съдия Филипа Филипова също ще следи тренировъчния процес и композициите на момичетата ни.От изявлението на федерацията става ясно, че Татяна Воложанина, към която има големи очаквания, ще вземе участие на първото за България състезание тази година - Гран При Москва (5-8 февруари). В съпътстващия турнир в Москва ще участва Вая Драганова.В края на февруари на Гран При Тарту отново ще участва Татяна Воложанина, а в Букурещ ще ни представят Валерия Ватова и Лъчезара Пекова. Ватова и Катрин Цонева, която миналата година беше девойка, ще вземат участие на турнира „Корбей Есон“ във Франция, който отново ще се проведе в края на февруари. Всички съпътстващи турнири, които не са по програмата на ФИГ, са дадени за избор за участие на българските клубове, като с предимство са клубовете, които имат национални състезателки.Все още не е ясно къде точно ще участват Катрин, Боряна и Невяна, които не взеха участие на последното контролно състезание на националния отбор. След него президентът на БФХГ Илиана Раева уточни, че трите ни състезателки се готвят за Олимпийските игри в Токио и са с абсолютно нови програми.„Тяхната подготовка и влизането им в състезателния сезон трябва да е стратегически много добре подготвено. Бранимира Маркова е изготвила специална програма, която следват както за подготовката им в момента, така и коя къде ще участва. Трябва и много да внимаваме с начина на натоварване във всяко отношение, защото новите съчетания са много трудни не само като композиции, но и като издръжливост, поради изключителната наситеност на елементите. Затова трябва максимално добре да бъде планиран стартът им, за да бъдат във върхова форма, когато трябва“, поясни тя.Междувременно тази вечер капитанът на националният ни отбор индивидуално жени – Невяна Владинова ще бъде водеща на церемонията „Нощта на шампионите” , заедно с известният телевизионен водещ Деян Славчев-Део. По време на събитието министърът на младежта и спорта Красен Кралев ще връчи най-високото държавно отличие в областта на спорта “Венец на победителя” на заслужили български спортисти, ръководители и деятели.", "date": "2020.01.20", "title": "Здрави тренировки очакват грациите ни във Варна"}
{"url": "https://offnews.bg/kultura/37-romana-sa-nominirani-za-evropejska-literaturna-nagrada-dimitar-dim-719828.html", "text": "Българските книгоиздатели номинираха 37 романа, които ще се състезават във второто издание на престижната . В края на март експертното жури на конкурса ще посочи петте романа-финалисти, а победителят ще бъде избран между тях на почетна церемония във Варна през месец май.Първият етап от второто издание на  приключи. 21 български издателства подадоха номинациите си за общо 37 романа, от които 13 са от чуждестранни европейски автори, а 24 – от български.В настоящия втори етап от конкурса експертното жури в състав Теодора Димова (председател), проф. д-р по български език и литература и по теория на литературния превод в INALCO, Париж Мари Врина-Николов, поетът, литературовед и драматург проф. Пламен Дойнов, критикът, есеист и публицист Митко Новков и Свилен Спасов – един от инициаторите и учредител на фестивала ВарнаЛит, ще определят 5 романа-финалисти измежду тези 37 номинации от издателите.Имената на финалистите ще бъдат обявени публично в края на март, а всеки от тях ще бъде официално поканен на церемонията по връчването на наградата, която ще се състои в края на май в Морската ни столица. Победителят ще получи парична награда в размер на 10 000 лева (5000 евро), грамота и специално изработена статуетка.Освен Европейска литературна награда за роман „Димитър Димов“, тази година журито ще връчи и още една награда – за превод на най-добре представилия се преводач на роман сред подададените от издателите номинации. е учредена под патронажа на кмета на Община Варна по повод 110 години от рождението на Димитър Димов, които отбелязахме през 2019 г. Наградата има за цел да отличи съвременни романи с висока художествена стойност, писани на територията на континента Европа и издадени на български език в предходната на връчването си година.През 2019 г. отличието бе връчено за първи път на френския писател Жером Ферари за романа му „Проповед за падането на Рим“ (изд. „Факел Експрес“). Другите четирима финалисти в първото издание бяха руснакът Дмитрий Глуховски с „Текст“ (изд. „Сиела“), българинът Добромир Байчев с „Глиненият цар“ (изд. Конкурс за непубликуван български роман „Развитие“), литовецът Саулюс Шалтянис с романа „Дневникът на еврейската принцеса“ (изд. „Наука и изкуство“) и британката Тайе Селаси с романа „Отивам си е възвратен глагол“ (изд. „Жанет 45“).Екипът на  благодари на всички издателства, които се включиха във второто издание на конкурса.", "date": "2020.01.20", "title": "37 романа са номинирани за Европейска литературна награда 'Димитър Димов' през 2020 г."}
{"url": "https://offnews.bg/futbol/stefan-sofianski-posochi-kak-fenovete-na-levski-mogat-da-pomognat-719834.html", "text": "Бившият кмет на София и служебен премиер Стефан Софиянски, който е един от популярните фенове на Левски, говори за събитията в столичния гранд след изразеното от бизнесмена Васил Божков предупреждение, че ще оттегли финансовата си подкрепа за тима от \"Герена\", ако законопроектът на Валери Симеонов за монополизация на лотарията бъде приет. Софиянски е свързан с Божков и по роднинска линия, тъй като дъщеря му Ива е омъжена за неговия син.Ето какво казва Софиянски пред БНТ:\"Какво се случва в любимия ми Левски? Защо се е свикала спешна среща? Не искам да влизам в подробности, защото не съм присъствал на нея.Но знам, че Левски за първи път от доста време направи много добра зимна селекция. Като прибавим и това, че клубът в момента е изключително коректен към Националната агенция по приходите и плаща задължения, в Левски стъпват на доста добра основа и целта трябва да е шампионска титла.Знам за една от темите, която е доста важна и в която феновете могат доста да помогнат. Това е начинът, по който може да се осигурят по-добри условия за посещаемост - повече левскари да ходим на \"Герена\". Това си зависи от привържениците, както и от фенските организации, които са били на срещата\".", "date": "2020.01.20", "title": "Стефан Софиянски посочи как феновете на Левски могат да помогнат"}
{"url": "https://offnews.bg/ikonomika/zadava-se-tezhak-sblasak-v-hazarta-719827.html", "text": "Хазартът няма как да се забрани, но трябва да има някакви ограничения, каза експертът от Центъра за изследване на демокрацията Тихомир Безлов пред БНР. Коментарът бе направен по повод повторното  лотарийните игри да станат държавен монопол. Симеонов дори обяви, че е получил  по въпроса.Безлов прогнозира, че се задава изключително „тежък сблъсък, който може сериозно да разклати политическите съотношения в страната“. Предвид войната в хазарта, която тече в момента между двата най-големи хазартни оператора, е трудно да се направи прогноза, допълни експертът.Безлов напомни, че талончетата за търкане са на \"мода\" от 2012 г., като до този момент е имало монопол на държавата.Той допълни, че когато бе позволено частен оператор да участва, прогнозите са били оборот от 60-70 млн. лв. годишно. В момента обаче се наблюдава оборот между 300 млн. лв. и 400 млн. лв. \"Това е гигантски оборот\", е категоричен експертът.Той коментира и въпроса дали предложените от Валери Симеонов промени са в защита на интересите на данъкоплатците или са удар по определени бизнес интереси.\"Става дума за около 3% от БВП на страната. За 2018 г. единствено Македония и Малта са пред България, но Малта е специален случай, защото там са регистрирани всички големи световни оператори. За България това е огромно число. Става дума за около 3.2 млрд. лв. за 2018 г. Това е много рязък и бърз ръст на хазарта от 1.2 млрд. през 2007 г. да кажем. В случая не включваме международните хазартни оператори\", посочи Безлов.По въпроса дали е решение забраната на частните лотарийни оператори експертът от ЦИД поясни, че има страни, които са избрали този модел на регулация – монопол върху офлайн игрите: това, което може да си купите в специализирани будки, а онлайн игрите не може да ги ограничите поради европейското законодателство. Той даде пример с Швеция и Финландия, които са водили дълги съдебни битки заради английските хазартни оператори. Те са успели да премахнат държавните регулации в доста европейски страни.В България хазартният туризъм има доста голям процент участие и е добре, ако се прибегне до промени, да не се лишава икономиката от тези приходи от туристи, които идват специално, за да играят, подчерта още Тихомир Безлов.Според него темата за хазарта се появява периодично след 1990 г. \"Преди влизането ни в ЕС се беше появила покрай безмитните магазини. През 2018-а имаше проект, който не беше лош, за ограничаване на рекламата и местата, където може да се закупуват билети и въобще да се играе\", посочи експертът.", "date": "2020.01.20", "title": "Задава се тежък сблъсък в хазарта"}
{"url": "https://offnews.bg/medii/konkursat-za-bnr-zheni-gadzhalova-e-uverena-che-finansovata-distcipl-719795.html", "text": "Увереност, че ще успее да преодолее финансовия дефицит в БНР и да увеличи неговия бюджет, изрази Жени Гаджалова - бивш главен счетоводител на радиото и един от кандидатите в конкурса за генерален директор.Тази сутрин СЕМ започна изслушването на шестимата кандидати. Конкурсът беше обявен след скандалното отстраняване на Светослав Костов заради спирането на сигнала на Програма \"Хоризонт\". Гаджалова подчерта, че е управлявала финансите на Радиото от 2001-ва до 2009 г. и че никой от останалите кандидати няма нейния опит с управление на бюджета. По време на работата ѝ в БНР (при управлението на Поля Станчева - б.р.) дефицитът е бил преодолян и \"винаги е имало пари за ДМС\", припомни кандидатката.Не се притеснявам, не ми се случва за първи път да изкарвам някого от критична ситуация, добави Гаджалова, която се явява за четвърти път в конкурса.Тя попита защо субсидията на БНР е спаднала от 56 млн. на 43 млн. лева и защо досегашните ръководители са допуснали това. И заяви, че ще настоява Министерството на финансите да престане изчисляването на час програма. Ангажира се още да изглади дислабансите в заплащането между националните и регионалните програми, както и да повиши заплатите на музикалните състави. Въпросът с разликата в заплащането бе повдигнат в писмо до СЕМ от журналисти от регионалните програми.Запитана за редакционната свобода на медията, Жени Гаджалова отговори: \"Не виждам защо трябва да имам намеса. Не мисля, че генералният директор трябва да се меси в работата на журналистите. Гарантирам, че ще имат свобода.\"Тя се застъпи за кросмедийни проекти на БНР и БНТ - какъвто беше \"Полет над нощта\"; за откриване на нова радиостанция за средна България, разположена в Плевен или във Велико Търново; и за поставяне на още предаватели, за да може БНР да заработи и като трафик радио.Рекламата на европейските програми да се дава приоритетно на държавните медии, предлага още кандидатката.", "date": "2020.01.20", "title": "Конкурсът за БНР: Жени Гаджалова е уверена, че финансовата дисциплина ще спаси радиото"}
{"url": "https://offnews.bg/zvezdi/brad-pit-i-dzhenifar-anistan-samo-bivshi-ili-neshto-poveche-719833.html", "text": "Бившите съпрузи Брад Пит и Дженифър Анистън демонстрираха топли отношения на церемонията на наградите на Гилдията на филмовите актьори. Докато Дженифър Анистън получаваше своята награда, Брад не откъсваше поглед от нея, съобщава Нова телевизияПо-късно двамата се поздравиха с прегръдка и размениха щастливи усмивки и погледи. „Улових този доста готин момент, когато Брад спря и се загледа в Джен в момента, в който тя спечели наградата си. Той не можеше да спре да се усмихва\", написа репортерът Джейсън Кенеди в Twitter.По-рано този месец на наградите \"Златен глобус\" Пит нарече Анистън \"добър приятел\".Двамата бяха официално семейство от 2000 до 2005 г.", "date": "2020.01.20", "title": "Брад Пит и Дженифър Анистън - само бивши или нещо повече?"}
{"url": "https://offnews.bg/obshtestvo/borisov-poiska-popravka-v-zakona-sled-ubijstvoto-v-galiche-719815.html", "text": "Премиерът Бойко Борисов нареди на депутатите от ГЕРБ да бъде направена законодателна промяна, с която да не е задължително прилагането на нормата в Наказателния кодекс за намалена присъда при тежко престъпление, извршено от непълнолетен. Това обясни депутатът от ГЕРБ Маноил Манев след срещата на премиера Борисов с бащата на убитата 18-годишна Андреа от село Галиче. Поправката трябва да е факт в най-скоро време и след консултации с прокуратурата.На 11 януари  в бащината му къща в село Галиче. Тя е била изнасилена и убита по най-жесток начин. За престъплението е задържан и обвинен 17-годишният Аксел Олегов, който има други присъди за нанасяне на телесна повреда. , че е извършил жестокото престъпление.Според НК наказанията доживотен затвор без замяна и доживотен затвор се заменят с от 5 до 12 г., когато деянието е извършено от непълнолетни, какъвто е и Олегов.По този повод бащата на момичето Асен Руменов поиска среща с премиера като изрази възмущението си от намаляването на наказанието.\"На срещата премиерът възложи на мен като народен представител и на колегите от парламентарната група по възможно най-кратки срокове с бърз дебат с прокуратурата да изготвим текста. Който извършва тежко престъпление срещу личността, трябва да знае, че няма да му се размине, защото е под 18 г. Идеята е да няма предварително гаранция за редукция на престъплението за непълнолетни\", бе категоричен депутатът.Говорителят на главния прокурор Сийка Милева заяви, че срещата е била изключителна тежка. От утре ще бъде разпоредено на всички прокурори да извършват проверка на лица с две или три висящи производства. \"Не трябва да се повтаря , защото това е една тежка човешка драма\", каза Милева. И добави, че ще се провери дали се спазват мерките за неоклонение, защото това е начин за намаляване на битовата престъпност. Бащата на Андреа Асен Руменов бе категоричен, че подобни прояви като в Галиче трябва да спрат. \"Този изрод - извинявам се за грубия израз, първо е извършил нападение над беззащитен човек по особено жесток начин, а след това и нападение над полицай. Единственото, което е получил, е пробация в хода на присъдата. Ако беше наказан тогава, трагедията нямаше да се случи\", каза Руменов. Той допълни, че премиерът и главният прокурор са обещали да направят всичко възможно, за да се спре този вид престъпност. ", "date": "2020.01.20", "title": "Борисов поиска поправка в закона след убийството в Галиче"}
{"url": "https://offnews.bg/nashite-avtori/biznesat-na-boklutcite-719810.html", "text": "Имаше ли зелена пропаганда по нашите земи през 80-те години на 20. век? Наскоро си спомних как в осми клас в час по изобразително си избрах да нарисувам купчина боклук, старо желязо, опаковки, захвърлени автомобили, огромна камара и край нея стърчащо последното дърво на планетата, изсъхнало. И се опитах да разбера откъде ще съм се впечатлил през онези години, че да нарисувам точно това. Не е от телевизията, със сигурност. Радио не слушахме. Събирахме се понякога да гледаме у някой приятел филм на касета, примерно „Лудия Макс“, трите епизода са от 79, 81 и 85 година. Този свят изглеждаше доста страшен, зверски. Чудех се дали някой ден наистина можем да го докараме дотам. Австралийците са майстори на постапокалиптичните картини, „На брега“ - оригиналът от 1959 и римейкът от 2000 са със заслужено висок рейтинг и звучат още по-отчайващо и от „Лудия Макс“, който също е дело на австралийски режисьор. След последните пожари, бури, градушки и при толкова отровни змии и акули в Австралия, това настроение едва ли е случайно. Те с него си живеят.После се сетих откъде ми е хрумнала идеята за рисунката. Зелените терористи явно са били окупирали списание „Дъга“ и са промили мозъка ми с информация за изсичането на Амазония и замърсения въздух над мегаполисите. После изсичането започнах да го наблюдавам от личния си автомобил, докато си пътувам в различни части на България. Карам зад камиона, натоварен с вековни букове, и псувам. Какво друго да сторя? Когато подадеш сигнал до някоя институция, онези ти съобщават, че ще назначат проверка, затварят ти телефона и си го местят в другия крачол. От детските си години раста с тая апокалиптична тревога в сърцето, а гербаджиите ме убеждават, че съм жертва на зелената пропаганда, че всичко е наред, че няма драма, че дърветата са отрязани по план и на тяхно място са засадени двойно повече, че язовирите ще бъдат напълнени някой ден с някаква течност. Всъщност, който и да дойде на власт, ще говори по този начин. Те наистина са умствено ограничени създания, селектират ги с вътрешни конкурси и са лишени от всякаква апокалиптична тревога. Един ден ще наблюдават съвсем хладнокръвно края и на собствения си свят. Те или децата им или внуците им, няма значение. Сроковете не са известни.На 5 януари тази година получих следния мейл от словака Петер Пурц: „По въпроса за пътуването ми до България – предполагам, че приключих вече. На 16 юни навърших 80, имам и някакви не много сериозни здравословни проблеми, във все по-лоша кондиция съм – телесно и душевно. Нямам желание за нищо. Все още съм физически и ментално активен, но нищо особено. С България ме свързват фантастични спомени. Изкарах там 31 прекрасни лета. Най-красивите бяха на Корал, гмуркането между скалите, харпуните, палатките, вечер край огъня, утринното тичане и плуване и т. н. И т. н. Но бяхме млади и май това е главното. Последните ми пътувания вече бяха само със самолет до разни шумни курорти с препълнени плажове, където музиката е оглушителна и спасителите не спират да свиркат. Изгубих мотивация.Но както вече ти казах, имам великолепни спомени (и с твоя заслуга) и тях никой не може да ми вземе.“Господин Пурц е бил корав мъж, няколко пъти шампион на триатлон. Аз лично открих Корал едва през 2012, когато вече бе известно, че някаква си имобилария (испанска агенция за недвижими имоти) е купила земята, въпреки че се състои от дюни и трябва да е защитена територия. Тогава още можеше да се мине оттам, хората си разпъваха палатките, беше преходен период. И закарах Петер Пурц и жена му с моята кола до Корал, за да си припомнят. Осем години по-късно тези заграбени места вече са непристъпни. Преходът свърши. Кака се омъжи.Мутрите завземат. Окупират. Грабят. Дюни, планини, хълмове, много декари около Мальовица в това число. Всичко, което може да се застрои и изсече. Всичко, което може да се изцапа. Докато приключи първоначалното им натрупване на капитал, ще приключи и светът. Бизнесменът, който с благословията на властващите мутри е изкупил през последните десетилетия части от Рила, едно от най-чистите места на България, е щял да изгори в своята ТЕЦ боклуците, изпратени му от италианската мафия, ако не ги били заловили във Варна. А колко са минали незаловени? Централата се намира недалече от Рила. И аз не мога да го разбера тоя бизнесмен – той диша ли, не диша ли, рилски въздух ли диша или бобовдолски, ако изобщо диша, знам ли го, може и да е киборг. И друго не разбирам. Сега, след като са заловили боклуците, какво ще ги правят? Може би ще ги върнат на италианците? Или това няма значение и да не питаме?А ние кога ще заловим боклуците? Никога.Човекът обича да цапа по подразбиране. Господ му дал чист свят, но той, нали е със свободна воля, що пък да не го омаже. Смятам, че въпросът е морален. Че личната ни хигиена е признак за нещо душевно. Че хилядите пътни отбивки по българските шосета са отговор на всичките ми проклети въпроси относно Корал, Рила, Ковачки, мутрите и апокалипсиса.", "date": "2020.01.20", "title": "Бизнесът на боклуците"}
{"url": "https://offnews.bg/ikonomika/tonove-bokluk-se-poiaviha-v-stara-zagora-riosv-vsichko-e-zakonno-719850.html", "text": "Тонове отпадъци са складирани на площадка край старозагорския квартал „Зора“, сигнализираха слушатели на Радио Стара Загора. Хората са обезпокоени от количеството на балите и тяхното предназначение.Площадката се намира в землището на с. Калитиново, южно от жп линията и на около километър от последните жилищни сгради на кв. „Зора“. На терена има струпани стотици бали с отпадъци, съобщава БНР.Кметът на село Калитиново Иван Костадинов потвърди, че в кметството има уведомление и разрешение от РИОСВ – Стара Загора за изграждането на площадката, която се намира в частен терен. От уведомлението ставало ясно, че там ще бъде изграден бетонов център, който ще преработва по нова технология пластмаса и строителни отпадъци в олекотен тип бетони.От РИОСВ - Стара Загора заявиха, че през декември също по сигнал на граждани е извършена проверка на въпросната площадка и не са открити нарушения. В съобщението на екоинспекцията, отразено и на сайта на институцията в раздел „новини“, се уточнява, че „става дума за регламентирана площадка, стопанисвана от фирма „АТЗ Проджект” ЕООД, притежаваща регистрационен документ за извършване на дейности по съхраняване на боклук, издаден от РИОСВ – Стара Загора.При обход на площадката и при проверка на представените документи се констатира, че на площадката се съхраняват разрешени съгласно регистрационния документ отпадъци от пластмаса и каучук в бали, опаковани с метална тел; полиетиленови бали и в биг-бег чували с произход България и Италия. Няма констатирани нарушения на екологичното законодателство.“Регистрационният документ за извършване на дейност, издаден на фирмата от регионалната екоинспекция, също е оповестен на сайта на РИОСВ – Стара Загора и е с номер № 13-РД-445-00 от 18.06.2018. От документа става ясно, че фирмата е със седалище гр. София. Разрешението е за извършване на дейности по третиране на отпадъци на площадка с местонахождение: землището на с. Калитиново, общ. Стара Загора в имот с идентификатор 35420.12.31, с площ 12 000 кв. м. В разрешението е посочено също видът на отпадъците – пластмаса и каучук, дейността, която може да се извършва с код R13, а именно съхраняване на отпадъци до извършването на някоя от дейностите с кодове R 1- R 12, с изключение на временното съхраняване на отпадъците на площадката на образуване до събирането им. Посочено е и количеството – 24 000 т/г.Няколко месеца по-късно РИОСВ – Стара Загора издава разрешение на фирмата да съхранява на площадката и други видове неопасни отпадъци освен първоначално посочените пластмаса и каучук като общото количество на складираните отпадъци се запазва на 24 000 т/г. Решението е с дата 29.10.2018 год.Под разрешението за дейност и допълнението към него стои името на бившата директорка на РИОСВ – Стара Загора д-р Петя Папазова, която освободи поста през ноември 2019 година.В сайта на РИОСВ – Стара Загора не се открива да е извършена оценка за опазване на околната среда за инвестиционното предложение на „АТЗ Проджект“.", "date": "2020.01.20", "title": "Тонове боклук се появиха в Стара Загора, РИОСВ: Всичко е законно"}
{"url": "https://offnews.bg/izvan-terena/tceluvka-na-ronaldo-i-dibala-stana-hit-719856.html", "text": "Мегазвездата на Ювентус Кристиано Роналдо и аржентинският му съотборник Пауло Дибала станаха хит в социалните мрежи със забавен епизод от снощния мач срещу Парма.Юве спечели двубоя от 20-ия кръг в Серия А с 2:1, а Роналдо се отчете с дубъл. При празнуването си на своето второ попадение в 58-ата минута Роналдо прегърна Дибала и докато празнуваха попадението устните им случайно се докоснаха.Кадър от това обаче беше споделен в социалните мрежи от привърженик и стана тотален хит, като дежурните хейтъри веднага нападнаха португалеца и Дибала.", "date": "2020.01.20", "title": "Целувка на Роналдо и Дибала стана хит"}
{"url": "https://offnews.bg/kultura/sladak-zhivot-na-federiko-felini-v-programata-na-24-tia-sofia-film-f-719832.html", "text": "Светът на киното се прекланя пред един от своите гении – Федерико Фелини. Роден преди 100 години, творил безспир, дал воля на неизчерпаемото си въображение и своя епохален талант, Фелини променя всяка константа, разбива на пух и прах очаквания и представи, за да композира несравнимата симфония на своето кино. Много са режисьорите, чиито филми се подчиняват на характерния за автора почерк, но се броят на пръсти гениите, трансформирали самата същност на изкуството и превърнали киното в съвършения език, разбираем за всички хора, в целия свят – Чаплин е безспорният пионер в тази мисия, а Фелини – магьосникът на това тайнство.Един от най-продуктивните и оригинални творци на киното след Втората световна война, Фелини съумява по-добре от всеки друг да пресъздаде живота през сюрреализма на изкуството си, чрез своя уникален поетичен, ефирен и метафизичен стил. През 2020 година в програмата на 24-тия София Филм Фест ще бъде включен един от безспорните шедьоври на твореца, любимата творба на няколко поколения киномани – „Сладък живот”, с което ще отбележим и 60-годишнината от премиерата на филма.За своите уникални творби Фелини получава 12 номинации за Оскар и четири награди, както и „Златна палма” и „Златен лъв”, за които той споделя: „В митологията на киното „Оскар” е най-голямата награда, аз нямам нужда от митове. Моите мечти и митове са моят истински живот, а фантазиите са нещата, от които са направени моите филми”.И още един емблематичен цитат от маестрото по повод изкуството, на което е посветил живота си: „Абсолютно невъзможно е да се импровизира. Да се прави филм е математическа операция... Изкуството е научно действие, така че в моя случай импровизацията е просто наличие на уши и очи за нещата, които понякога се случват по време на правенето на филми.”Очаква ни нова фестивална среща със „Сладък живот” и непреходния чар на Марчело Мастрояни и Анита Екберг! Велик филм на великия Фелини – в програмата на 24 София Филм Фест през март!", "date": "2020.01.20", "title": "'Сладък живот' на Федерико Фелини в програмата на 24-тия София Филм Фест"}
{"url": "https://offnews.bg/bojni/svetovniat-shampion-petar-stojkov-izliza-otnovo-na-ringa-na-senshi-719808.html", "text": "Поредна супер битка предстои за световния шампион по муай тай на WMF 2019 Петър Стойков. След четири успешни участия на SENSHI, на 22 февруари българският боец ще се качи отново на ринга на бойната гала.Едва на 23 години, Стойков вече притежава достатъчно титли, които го правят един от най-добрите и перспективни бойци, и вече има рекорден брой победи на арената на професионалната верига от марката SENSHI.Освен световен шампион, през 2019 г. той спечели и супертурнира SENSHI CUP. През 2018 г. българският ас стана и европейски шампион по муай тай, а още през 2013 г. Стойков завоюва сребърен медал от световното първенство по карате киокушин на KWU за юноши.Опонентът на Стойков за SENSHI 5 все още е забулен в тайна, но със сигурност ще бъде не по-малко силен. Дали обаче ще се окаже непобедим, ще стане ясно на 22 февруари в Двореца на културата и спорта във Варна.Само преди няколко месеца, на SENSHI 4, публиката в морската столица се наслади на още една впечатляваща среща със Стойков, който победи доста опитния сръбски боец Драган Пешич в категория до 70 кг.Срещата завърши с бърз успех за българина, който нокаутира опонента си още в средата на първия рунд. Този двубой бе само едно от малкото доказателства за качествата на Стойков, които със сигурност ще зарадват и публиката на SENSHI 5.На петото издание на елитната бойна галавечер ще има общо 9 битки в стиловете кикбокс, карате фул контакт и не на последно място – по правилата на SENSHI, които са създадени от Професионалната лига на Световния киокушин съюз, където почти всичко е позволено.Билетите за SENSHI 5 вече са в продажба и са с цени 10 и 20 лева.", "date": "2020.01.20", "title": "Световният шампион Петър Стойков излиза отново на ринга на SENSHI"}
{"url": "https://offnews.bg/futbol/ot-levski-razdavat-nagradi-v-sandanski-719853.html", "text": "Наставникът на Левски Петър Хубчев и нападателите Станислав Костов и Станислав Иванов зарадваха децата от Спортно училище \"Спартак\" в град Сандански, информира сайтът на клуба.Тримата посетиха учебното заведение, за да уважат награждаването на 10-те най-изявени спортиста през изминалата 2019 година.По време на срещата си с тях наставникът Петър Хубчев раздаде призовите отличия и пожела на учениците да следват мечтите си и да се трудят здраво, за да постигнат всички поставени цели.Левскарите зарадваха децата и с артикули на „синия“ тим, снимки и автографи.Междувременна голмайсторът на Левски Найджъл Робърта се присъедини към лагера на отбора в Сандански.Нидерландецът пристигна в неделя вечерта, а тази сутрин направи първа тренировка със своите съотборници, информират от клуба.Робърта не замина за южния град със своите съотборници, тъй като, по официална информация, бе болен.Найджъл има 8 гола в 12 мача в първенството през този сезон.", "date": "2020.01.20", "title": "От Левски раздават награди в Сандански"}
{"url": "https://offnews.bg/temida/geshev-si-izbra-dve-dami-za-svoi-zamestnichki-719852.html", "text": "Новият главен прокурор Иван Гешев има намерение да направи рокади сред заместниците в държавното обвинение. Две дами - Десислава Пиронева и Красимира Филипова, ще станат десни ръце на Гешев, ако бъдат одобрени от Прокурорската колегия на Висшия съдебен съвет в сряда, съобщи Лекс.Красимира Филипова идва от Върховната касационна прокуратура, а Десислава Пиронева от Софийската градска прокуратура.Според предложението досегашната заместничка Ася Петрова ще бъде освободена, тя оставя и ръководното място във Върховната административна прокуратура и ще е редови обвинител във ВКП. На нейно място идва Пиронева.Красимира Филипова доскоро беше зам.-шеф на Софийската апелативна прокуратура. През март 2018 г. тя спечели конкурс на Прокурорската колегия и бе класирана на втора позиция бе повишена във ВКП. Филипова е и бивш зам.-министър на правосъдието в кабинета \"Борисов 2\", когато начело на МП бе Екатерина Захариева.Десислава Пиронева пък е едно от трите български предложения за европейски прокурор, заедно със Светлана Шопова (СГП) и Теодора Георгиева (АССГ). Трите кандидатури бяха одобрени от Министерския съвет в началото на миналата година. Предстои процедура в Брюксел. Другите двама заместник главни прокурори са Борислав Сарафов, който е и директор на Националната следствена служба, и Мария Шишкова. ", "date": "2020.01.20", "title": "Гешев си избра две дами за свои заместнички"}
{"url": "https://offnews.bg/medii/zapochva-izborat-na-nov-generalen-direktor-na-bnr-719786.html", "text": "Започват изслушванията на шестимата кандидати за нов генерален директор на Българското национално радио в Съвета за електронни медии.Той ще бъде избран на 22 януари.Кандидатите ще представят концепциите си днес и утре. Днес пред членовете на СЕМ ще се изправят Жени Гаджалова, Антон Митов и Андон Балтаков. Митко Димитров, Даниела Манолова и Александър Велев ще бъдат изслушани утре.До конкурса се стигна, след като СЕМ прекрати предсрочно мандата на Светослав Костов в средата на октомври миналата година и избра за временно изпълняващ длъжността Антон Митов.Светослав Костов оглави БНР малко повече от 3 месеца, преди да се стигне до предсрочното прекратяване на мандата му заради скандала, който се разрази около спирането на ефирното излъчване на програма „Хоризонт“ за близо 5 часа на 13 септември.", "date": "2020.01.20", "title": "Започва изборът на нов генерален директор на БНР"}
{"url": "https://offnews.bg/tehnologii/nokia-2-3-noviat-biudzheten-smartfon-predlagan-ot-vivacom-719847.html", "text": "Клиентите на VIVACOM вече могат да се сдобият с най-новия модел от среден клас Nokia 2.3. Смартфонът е отличен избор за ценителите на марката и може да бъде закупен на цена от 7.98 лв. на месец с план Smart L+, както в магазинната мрежа на VIVACOM така и онлайн на сайта на телекома. Nokia 2.3 разполага с 6.2-инчов Full HD+ дисплей осигуряващ по-добра четимост и видимост на детайлите.Моделът ще зарадва и любителите на фотографията с режима си за нощни снимки, който наслагва експозицията и слива изображението дори при слаба осветеност. Смартфонът разполага с двойна основна камера 13 МР + 2 МР, а в портретен режим фонът се размива, за да изпъкне фокусът. Селфи камерата на Nokia 2.3 е с 5 МР сензор.Устройството има адаптивната батерията с капацитет 4000 mAh и изкуствен интелект, която издържа до 2 дни с едно зареждане. Друга специфика на Nokia 2.3 е биометричното лицево разпознаване, което отключва телефона само с един поглед.Моделът е с операционна система Android 9, но е подготвен за Android 10, който ще внесе нови подобрения, като функцията Dark тема, редуцираща ярката светлина на екрана, която уморява очите, както и подобрена поверителност, новини, стил и навигация. Nokia 2.3 има 3D нано-текстурно покритие и се предлага в цветовете Charcoal, Sand и Green.", "date": "2020.01.20", "title": "Nokia 2.3 – новият бюджетен смартфон предлаган от VIVACOM"}
{"url": "https://offnews.bg/tenis/grigor-dimitrov-preodolia-set-pasiv-i-e-vav-vtori-krag-v-melbarn-719788.html", "text": "Най-добрият ни тенисист Григор Димитров се класира за втория кръг на първия за годината турнир от Големия шлемия - Откритото първенство на Австралия.Българинът преодоля на старта аржентинеца Хуан Игнасио Лондеро след 4:6, 6:2, 6:0, 6:4. Във втория кръг съперник на българина ще бъде победителят в мача между Леонардо Майер и Томи Пол.Двубоят не започна по най-добрия начин за Димитров. Още в първия гейм той трябваше да отразява две точки за пробив, но спаси подаването си. Мачът тръгна гейм за гейм, а развръзката настъпи в деветия, когато аржентинецът проби и поведе. С лесно спечелен гейм Лондеро затвърди пробива и поведе с 1-0 сета.Това се оказа почти всичко от 26-годишния южноамериканец в този мач. След ново колебливо начало във втория сет българинът стана господар на корта след 3:2.Димитров се сдоби с 2 поредни брейкпойнта при 15:40 и още първият шанс бе реализиран. Григор дочака грешка на пробвалия къса топка Лондеро и най-сетне проби, а след това с експресен гейм на нула затвърди преднината си и поведе с 5:2.В осмия гейм Григор стигна до нова точка за пробив, която вече бе и с цената на сетбол. Тя бе реализирана от най-силния ни тенисист и резултатът в сетовете бе изравнен. В третата част българинът се разигра, докато съперникът изглеждаше все по-неуверен.Сетът започна с ранен пробив, съпътстван от стабилен сервис и в крайна сметка Григор не даде и гейм на съперника - 6:0, и се приближи до победата.В четвъртия сет играта тръгна гейм за гейм без пробиви, което продължи до 5:4 за българина. Сервирайки за оставане в мача в десетия гейм, Лондеро се пропука сериозно. При 0:40 Димитров се сдоби с три поредни мачбола, като реализира втория и записа победа №60 в турнири от Големия шлем.", "date": "2020.01.20", "title": "Григор Димитров преодоля сет пасив и е във втори кръг в Мелбърн"}
{"url": "https://offnews.bg/evropa/borisov-podhvashta-temata-za-zapadnite-balkani-na-sreshtata-v-davos-719857.html", "text": "Премиерът Бойко Борисов заминава за Швейцария, където ще участва в 50-ата годишнина среща на Световния икономически форум в град Давос. Темата на тазгодишната среща е \"Заинтересовани страни за един кохерентен и устойчив свят\". Очакват се около 3000 участници във форума, сред които президентът на САЩ Доналд Тръмп, федералният канцлер на Германия Ангела Меркел и председателят на Европейската централна банка Кристин Лагард, съобщи правителствената пресслужба.В първия ден от форума Борисов ще участва в сесията на тема \"Диалог за дипломацията на Западните Балкани\", която е продължение на стратегическия диалог за Западните Балкани, една от основните инициативи на дневния ред на форума в Давос по темата за Европа. Акцентът ще е върху регионалното сътрудничество в контекста на икономическото развитие на региона.Борисов ще се включи и в дискусия, посветена на Централна и Източна Европа, като фокус на разговора ще бъдат възможните решения, които бизнесът и правителствените лидери могат да дадат за насърчаването на устойчивия растеж и развитие.В рамките на първия ден на форума в Давос Борисов е поканен и на вечеря, коята дава основателят на Световния икономически форум професор Клаус Шваб.В сряда премиерът Борисов ще участва в неформалната среща на световните икономически лидери на тема \"Доминираща Европа\". Сред основните акценти на дискусията ще бъдат предизвикателства пред европейската конкурентоспособност.По време на визитата си в Давос премиерът ще проведе и двустранни срещи.", "date": "2020.01.20", "title": "Борисов подхваща темата за Западните Балкани на срещата в Давос"}
{"url": "https://offnews.bg/zdrave/mz-othvarlilo-sistema-za-kontrol-na-onlajn-targovete-za-lekarstva-koi-719790.html", "text": "Система за контрол на онлайн търговете за лекарства е била предложена още през 2014 г. на здравното министерство, съобщи д-р Пламен Русен, изпълнителен председател на Webit, пред bTV.Тя е била разработена по поръчка на варненска болница. Работата по нея е започнала през 2010 и е продължила 4 години.По думите на д-р Русев платформата е била напълно завършена и е можела да спести около 300 млн. лв или 20% от обществените разходи за лекарства. Екипът предложил безвъзмездно готовата система, но никой от министрите, с които било разговаряно, не се наел да я внедри, казва Русев.За необходимостта от система за контрол на онлайн търговете се заговори, след като управителят на НЗОК д-р Дечо Дечев, изнесе информация, според която лекарството с активна съставка  е било купувано от частните болници на 7 пъти по-висока цена, напълно законно, за което е било заплащано с обществени средства.От частните болници реагираха с възражението, че според Евродиректива 24 от 2014 година, те е трябвало да бъдат освободени от обществени поръчки при закупуването на лекарства. Тази възможност става факт с поправка на Закона за обществените поръчки, внесена от депутата от ГЕРБ Лъчезар Иванов.Впоследствие се оказа, че директивата на Европа е била неправилно разтълкувана от законотворците у нас, тъй като още преди да избухне скандалът с онколекарствата, Европейската комисия е започнала процедура срещу България за нарушаване на законодателството на ЕС. От ЕК настояха страната ни да отговори защо частните болници не закупуват лекарствата с обществена поръчка, каквото е задължението на държавните, общинските и болниците със смесено участие.По време на изслушването на д-р Дечев в Комисията по здравеопазване на парламента, здравният министър Кирил Ананиев съобщи, че е направено предложение за включването на частните лечебни заведения в ЗОП, което ще ги задължава занапред да купуват лекарствата с обществена поръчка.Той информира и че голяма част от дейностите по проекта за Национална здравна информационна система са приключили. Системата ще позволи своевременно да се събира информация от болниците, да се осъществява мониторинг в здравеопазването, за да се изключат подобни практики.Припомняме, че първата електронна обществена поръчка за онколекарства беше стартирана през септември миналата година. Прогнозната стойност възлиза на 1,3 млрд. лева с ДДС. Подадени са 27 предложения от 16 участника, които бяха отворени на 8 ноември 2019 г. Предстои да бъдат отворени ценовите предложения.След това ще бъде проведен електронен търг в реално време, въз основа на който ще бъдат определени изпълнителите по рамковото споразумение. През февруари ще бъдат проведени още пет обществени поръчки за закупуване на лекарствени продукти“, каза министър Ананиев, по време на заседанието на здравната комисия към НС.За организирането на централизиран търг за онколекарствата от НЗОК се обявиха редица здравни експерти, тъй като според тях това е начинът да бъде постигната най-добра цена за изделията. Подобни предложения е имало няколко пъти през годините, но никой от екипите на здравното ведомство не е реагирал. ", "date": "2020.01.20", "title": "МЗ отхвърлило система за контрол на онлайн търговете за лекарства, която можела да спести 300 млн. лева"}
{"url": "https://offnews.bg/zdrave/smartonosniat-virus-zika-mozhe-da-unishtozhava-rakovi-kletki-719821.html", "text": "Смъртоносният вирус Зика, който унищожава клетките на главния мозък, може да бъде използван за лечение на рака. Откритието е на две експертни групи от САЩ, чиито изследвания са публикувани в научните списания Cell Reports и Сеll Stem Cell.Вирусът Зика предизвика пандемия в Южна, Централна Америка и Карибския басейн. Симптомите му са треска, главоболие и болки в ставите. Най-опасен е за ембрионите, тъй като забавя развитието на мозъка им и децата се раждат с много малки глави.Два екипа на Калифорнийския университет в Сан Диего, независимо един от друг, се опитали да разберат каква е ролята на клетъчните рецептори интегрини след като вирусът Зика попадне в човешките клетки. Молекулите на интегрините се разполагат по повърхността на клетките и могат да участват във формирането на различни тумори. Освен това те могат да служат като „врата“ на клетката за някои вируси.С различни изследователски методи – на редактиране на генома CRISPR-Cas9 и с използването на антитела, била установена важната роля на интегрин αvβ5. Учените изяснили, че точно с негова помощ вирусът Зика инфектира човешките клетки.Експертите опитали да блокират интегрин αvβ5 в мозъка на гризачи с глиобластом – най-разпространената форма на рак на мозъка, както и в образци на човешки мозък със същото заболяване. И в двата случая опитите били успешни.Така доказали, че \"препрограмирайки“ вируса, той може да бъде насочен към раковите клетки и да им попречи да се превърнат в метастази. „Раковите клетки се блокират и активността им затихва“, казва ръководителят на втората научна група Джеръми Рич.В бъдеще учените планират да изяснят може ли със същите методи да бъдат блокирани и други вируси. В момента те усъвършенстват метода на модификация на вируса Зика, за да го използват за потискане на активността на раковите клетки.", "date": "2020.01.20", "title": "Смъртоносният вирус Зика може да унищожава ракови клетки"}
{"url": "https://offnews.bg/sviat/nova-anomalia-prashni-buri-poroi-i-grad-kolkoto-topki-za-golf-se-izs-719794.html", "text": "На фона на опустошителните пожари Австралия бе връхлетяна от прашна буря, градушки и порои през почивните дни. Гръмотевици и гигантска градушка удариха източното крайбрежие, докато в понеделник повече от 80 пожара все още горят в щатите Нов южен Уелс и Виктория.Мелбърн и Канбера бяха ударени от тежки бури с град, голям колкото топки за голф, съобщава Би Би Си.Стотици обаждания с молби за спешна помощ са регистрирали службите. Градът е изпотрошил прозорци и автомобилни стъкла в столицата. Предстоят нови жестоки бури в Сидни и Бризбън, показва прогнозата за времето за понеделник.Виктория, Нов южен Уелс и Куинсланд преживяха порои и наводнения през последните дни, което донесе и облекчение в районите с горски пожари. Но силните ветрове предизвикаха и прашни бури в градове в Нов южен Уелс.Австралия преживява поредната климатична аномалия. От септември насам пожарите убиха най-малко 30 души, разрушиха над 2000 къщи и опожариха 10 милиона хектара земя - площ почти равна на тази на Англия. Кризата бе задълбочена от много високите температури и жестоката суша. Това влоши драстично и качеството на въздуха в Мелбърн.В най-тежко засегнатия Нов южен Уелн броят на пожарите е намалял наполовина от първата седмица на януари досега, когато те бяха общо 15. Но все още остават много месеци от сезона на пожарите в Австралия и пикът още не е достигнат. Историята показва, че той обикновено е през февруари.Historically, the worst fires have erupted in late January and February but authorities have warned that severe blazes could continue into April.", "date": "2020.01.20", "title": "Нова аномалия: Прашни бури, порои и град колкото топки за голф се изсипаха върху Австралия"}
{"url": "https://offnews.bg/obshtestvo/promeni-v-izpita-po-balgarski-sled-iv-klas-detcata-shte-praviat-dikto-719766.html", "text": "Промени в националното външно оценяване след четвърти клас на учениците въвежда Министерството на образованието тази година.Текстът за диктовката по бъларски език и литература вече ще бъде пускан на аудиозапис, няма да бъде четен от учител, потвърди МОН пред OFFNews.Отправихме въпроси към министерството за аргументите за промяната и за техническото осигуряване на училищата.В получения в петък отговор от МОН се казва:\"Записът на диктовката на аудиофайл цели да постави всички четвъртокласници при равни условия и да се преодолее проблемът, произтичащ от прочит, несъобразен с необходимото темпо за писане в този клас. Получената по този начин информация за правописните умения на учениците ще е по-надеждна, защото няма да е функция на субективен фактор\".Както и досега, учениците първо ще чуят текста на диктовката, след това ще слушат и записват части от изреченията бавно и с необходимите паузи, които да ги ориентират в пунктуацията му. След като запишат текста на логически части, ще могат да го чуят отново, за да си направят проверка и корекция при необходимост - допълват от МОН.На въпроса ни за техническото осигуряване от министерството отговарят с: \"Училищата имат придобит опит от външното оценяване в VII клас и от външното оценяване по чужд език и осигуряват необходимата техника, за слушане на аудиофайла. При възникнала неизправност с възпроизвеждащото устройство, довела до невъзможност да се изслуша от учениците текстът за диктовка, директорът осигурява резервно възпроизвеждащо устройство\".Националното външно оценяване по български език и литература за четвъртокласниците ще се проведе на 27 май от 10 ч. По математика то ще е на следващия ден - 28.05.2020 г., отново с начален час 10:00.", "date": "2020.01.20", "title": "Промени в изпита по български след IV клас: децата ще правят диктовка по аудиозапис"}
{"url": "https://offnews.bg/tenis/grigor-blagodari-na-fenovete-za-podkrepata-719800.html", "text": "Най-добрият ни тенисист Григор Димитров благодари на българските фенове в Мелбърн за подкрепата след четирисетовата победа над аржентинеца Хуан Игнасио Лондеро в първия кръг на Откритото първенство на Австралия.\"Опитвах се дълго време да подредя играта си и да вляза в ритъм, в първия сет направих много грешки. Но след товя успях да вляза в зоната. Радвам се, че виждам много привърженици, сънародници.Благодаря ви за подкрепата! Винаги е хубаво да си в началото на годината тук, когато си свеж, обичам да идвам в Австралия\", коментира Григор, който с изненада научи в турнирът в Мелбърн статистически е най-успешният му от Големия шлем.Димитров участва за 10-ти път и има 24 победи при девет загуби. Най-доброто представяне на българина в тази надпревара е достигането до полуфиналите през 2017 година.\"Виждам много български флагове където и да играя, което ме прави щастлив\", каза българинът, който се върна и към участието си в отборния турнир ATP Cup.\"Обичам такива мачове, обичам да играя за страната си, да бъда капитан, направих го за момчетата, за страната си, този турнир е много специален\", каза още българинът.", "date": "2020.01.20", "title": "Григор благодари на феновете за подкрепата"}
{"url": "https://offnews.bg/sviat/nad-130-porazeni-ot-misterioznia-kitajski-virus-za-2-dni-vlastite-pot-719787.html", "text": "Китайските власти потвърдиха 136 нови случая на мистериозния вирус само през последните два дни, отбелязвайки за пръв път, че инфекцията е била потвърдена в страната и извън град Ухан, предаде Би Би Си. Потвърден е и трети смъртен случай в страната.Новите случаи са в Ухан, Пекин и Шънджън. Двама от заразените в Пекин са пътували до Ухан. В Шънджън 66-годишен мъж е проявил симптоми на вируса също след като посетил свои роднини в Ухан.Южна Корея днес също съобщава за първи потвърден случай на вируса, след като това направиха Тайланд и Япония - два са случаите в Тайланд, един - в Япония. И тримата са пътували до Ухан. Пациентката в Южна Корея е 35-годишна китайка, която дошла в страната от Ухан. Тя е изолирана от останалите пациенти в местна болница.Общият брой на потвърдените заразени надхвърля 200. 170 души в Ухан са в болница, 9 от тях са в критично състояние.Здравните власти идентифицираха инфекцията, която първо се появи в Ухан през декември, като щам на коронавирусите. Казват, че той води до вирусна пневмония, но все още има много неизвестни за вируса.Рискът се увеличава сега, защото предстоят празниците за Китайската нова година, за които милиони хора ще пътуват до Китай, за да бъдат заедно със семействата си.", "date": "2020.01.20", "title": "Над 130 поразени от мистериозния китайски вирус за 2 дни, властите потвърдиха трети смъртен случай"}
{"url": "https://offnews.bg/politika/db-nedovolni-che-problemat-s-vodnata-kriza-shte-se-pretupa-v-komisiat-719798.html", "text": "Групата на Демократична България в СОС протестира срещу факта, че за днешното заседание на Постоянната комисия по инженерна инфраструктура и енергийно планиране ще бъдат запознати с предложението на Министерския съвет от 18.01.2020 г. за решаването на , без да са им представени документи.\"В електронната система на Столичния общински съвет, достъпна за общинските съветници, не са налични никакви документи по тази точка, включително и предложението, с което сме сезирани\", пише Методи Лалов до председателя на СОС Елен Герджиков.\"Вярвам ще се съгласите, че, без общинските съветници да бъдат запознати предварително не само с предложението, но и с всички придружаващи го документи, запознаването има опасност да се превърне в обикновена презентация, вместо в пълноценна дискусия с въпроси и отговори, с аргументи и контрааргументи. Предварителната подготовка на съветниците по всеки въпрос, включително с помощта на експерти, несъмнено би повишила качеството на работата, която сме избрани да вършим за обществото. Това е още по-важно в кризисна ситуация, засягаща жизненоважни ресурси\", пише още в писмото Лалов.Според него е необходимо да бъдат изслушани всички отговорни за решаването на въпроса лица – както конкретните експерти, обосновали предложението на МС, така и министрите на регионалното развитие и благоустройството, на околната среда и водите, на икономиката и премиера, които носят политическата отговорност за реализацията на предложението и за дългосрочната му ефективност.Вчера ДБ настоя на заседанието да присъстват посочените в писмото политици.", "date": "2020.01.20", "title": "ДБ недоволни, че проблемът с водната криза ще се претупа в комисията към СОС"}
{"url": "https://offnews.bg/medii/kabelni-operatori-krs-raboti-za-unishtozhavaneto-na-malkia-biznes-i-p-719797.html", "text": "„Корупция и лобизъм убиват българския бизнес” – с тези думи започва писмо на Националното сдружение на кабелните оператори „Клуб 2000″, адресирано до президента Румен Радев, до председателя на Народното събрание, до министър-председателя, до председателите на ВАС и ВКС, и до главния прокурор. От Сдружението ще изпратят и копие от писмото си до представителството на ЕК у нас и до посолството на САЩ у нас, пише БГНЕС.„Клуб 2000″ е браншово сдружение на 23 малки и средни предприятия – платформени оператори. Дейността им се регулира от държавата, а освен трите големи оператора, които предоставят услугата „Мобилна телефония”, работят и няколкостотин малки и средни предприятия, които вече повече от 25 години предлагат кабелен интернет, телевизия и IP-телевизия на регионални пазари в малки и средни градове. Благодарение на тяхната дългогодишна дейност България е в челните места по качество и цени на телеком услуги в света.Сдружението „Клуб 2000″ стана особено известно през миналото лято, когато в офиси на три кабелни оператора в страната нахлуха маскирани и въоръжени служители на ГДБОП и иззеха техника, компютри и друга апаратура - собственост на фирмите. Освен стреса, който тогава преживяха невинни касиерки, служителки и репортерки, иззетата техника на практика блокира работата на фирмите, и те бяха изправени пред реалната опасност от фалит. Затова на 19 юни представители на малките кабелни и средни оператори излязоха на протест пред Министерски съвет.Основен мотив за акцията на държавата срещу малките оператори бе, че са нарушени авторски права на телевизиите, и тези три оператора предлагат незаконно разпространение на телевизионни канали. Появи се информация, че акцията на ГДБОП срещу малките и средни кабелни оператори, е била „поръчана” от Сдружението на защита на легалното разпространение на програми „ТеРаПро”.Странно е, че вече седем месеца след безпрецедентната акция в офисите на малките оператори няма нито едно повдигнато обвинение срещу кабелен оператор. Разследващите органи, обаче, без обяснение все още не им връщат иззетата техника. Това затвърждава убедеността на членовете на „Клуб 2000″, че акцията е била умишлено „поръчана” от конкурентите, които са искали да смажат дребния и среден бизнес.Кабелните оператори са възмутени от решение №475 на Комисията за регулиране на съобщенията от 19 декември 2019 година, в което се казва, че Комисията е решила да „Съгласува методика за провеждане на извадково проучване с наименование „Национално представително количествено изследване на пазарите на платена телевизия, интернет и пакетни телекомуникационни услуги в България”, предоставени с писмо вх. № 12-01-3525/04.12.2019 г. на Асоциацията на българските радио- и телевизионни оператори”.Решението на практика означава, че частни организации (АБРО и ТеРаПро) поръчват и заплащат маркетингово социологическо проучване на пазарите на платена телевизия и интернет, а КРС го официализира.Според кабелните оператори, обаче, методиката, по която ще се прави проучването допуска грешка от над 300% при оценката на броя абонати за малките кабелни оператори. Тоест, проучването на КРС може да установи, че един малък кабелен оператор има три пъти повече абонати от истинския!!!. В методиката не се отчита и броят абонати, живеещи извън България. Публична тайна е, че \"Булсатком\" има поне 250 000 абоната извън страната т.е. приблизително 10% от всички домакинства у нас. Ако не се намали с тази цифра количеството абонати, което се приемат за база в проучването, ще се получи автоматично завишаване с 10% на абонатите на всички кабелни оператори, които имат клиенти само в България. Нямаше да има проблем в това, ако телевизионните оператори не изискваха плащане на брой абонати. Тоест електронните медии, позовавайки се на данните от социологическото изследване, ще поискат да им се плати за несъществуващи абонати, без да коментираме, че се иска плащане за всички абонати без значение дали конкретната телевизия наистина се гледа от всички абонати. Т.е. КРС ще официализира тотално нереални резултати в годишните отчети на регулатора.От своя страна, малките и средни кабелни оператори могат да докажат колко точно са им абонатите, като предоставят например клиентските им номера, но държавата не се интересува и не изисква такава информация, а ще разчита само и единствено на данните от социологическата агенция, която ще прави изследването.За фирма-изпълнител на социологическото проучване е избрана „Би Медия Консултант”.Фирмата „Би медия консултант” е регистрирана на Милкана Димитрова Николова през 2009 г. Адресът ѝ е на столичния бул. „Джеймс Баучер” 23, където е и седалището на Галъп Интернешънъл.В „Ню Рисърч Технолъджис”, която Николова представлява до 2014 г., съдружници са Кънчо Стойчев, синът му Марко Стойчев и Андрей Райчев. Фирмата също е регистрирана в сградата – седалище на Галъп интернешънъл.Милкана Николова представлява и още една социологическа агенция, сочи справка в Търговския регистър на страната. Тя е била официален представител на дружеството „ТВ План”, в който собственик е бил Джордж Лукс – бившият шеф на ГАРБ. ГАРБ (Ге Еф Ка Аудиенс Рисърч България) се появи на тв пазара някъде около 2010 г., когато започна да мери рейтингите заедно с тогавашния хегемон ТНС/Тв План, чиито собственици бяха социолозите Андрей Райчев и Кънчо Стойчев. През 2011 г. ГАРБ остана единствената агенция, тъй като придоби конкурентната “ТВ План”. При регистрацията си ГАРБ е собственост на акционерното дружество “Телеконтрол България – Швейцария”. Според слухове и медийни публикации от 2014 г., тогавашният банкер Цветан Василев е имал общо със собствеността на дружеството.В още една фирма за социологически изследвания Милкана Николова и към момента е съдружник с Кънчо Стойчев и Андрей Райчев. Дружеството се казва „Дистънс”, и е със седалище на бул. Никола Вапцаров 27.Според кабелни оператори скандалното решение цели унищожаване на малките и средни предприятия в сектор „Електронни съобщения” и това не само ще изтрие страната ни от картата на високоскоростния и широколентов интернет в ЕС, но и ще има други „тежки икономически и демографски” последици, защото малките и средни кабелни оператори работят в малките и средни населени места, където демографския срив е драматичен и за това големите телекоми там нямат интерес. В тези малки и средни селища малките и средни кабелни оператори осигуряват работни места, плащат данъци и предоставят информационни услуги на малкото останали там жители.От Националното сдружение „Клуб 2000“ поставят логичния въпрос – ще позволи ли КРС, чрез утвърдената от нея лобистка методика, да се официализират нереални и завишени данни за броя на абонатите на телеком услуги в страната? Ще помогне ли на големите телеком оператори и телевизии да унищожат конкурентните малки и средни кабелни оператори, за да окрупнят насилствено пазара и след това да вдигнат драстично цените към крайните клиенти?Малките и средни оператори настояват компетентните държавни да предприемат спешни мерки, за да се гарантира равнопоставеност между всички оператори, лоялна конкуренция и преустановяване на лобистките и корупционни практики.", "date": "2020.01.20", "title": "Кабелни оператори: КРС работи за унищожаването на малкия бизнес и по-високи цени за клиентите"}
{"url": "https://offnews.bg/futbol/ronaldo-i-mesi-prodalzhavat-da-chupiat-rekordi-719804.html", "text": "Суперзвездите от последното десетилетие Кристиано Роналдо и Лионел Меси за пореден път се отчетоха с нови силни постижения.Снощи суперзвездата на италианския хегемон Ювентус вкара двата гола за успеха с 2:1 над Парма и донесе нови три точки на шампионите.Португалецът вече има 11 попадения в последните седем шампионатни мача и стана първият футболист на \"бианконерите\" от декември 2005 година насам, който се разписва в седем поредни мача за първенство. Преди повече от 14 години същото стори Давид Трезеге.Роналдо има 16 гола в Серия А този сезон и е втори в листата на стрелците след звездата на Лацио Чиро Имобиле (23). Кристиано е и единственият футболист, който вкарва 15 или повече гола в 14 поредни сезона в първенствата от Топ 5 в Европа.Меси пък спаси новия треньор на Барселона Кике Сетиен от издънка в дебюта му и вкара единственото попадения при победата с 1:0 над Гранада снощи.Така аржентинецът стана първият футболист, вкарвал гол в Ла Лига в 16 поредни календарни години. Постижението на Меси е рекордно в историята на испанския елит, но има футболисти с по-дълги серии от поредни години с голове в Топ 5 на Европа.Роналдо например се е разписвал във всяка една от последните 18 календарни години в най-силните първенства. Джампаоло Пацини от Верона и Джими Бриан от Бордо са вкарвали във всяка една от последните 17 календарни години.", "date": "2020.01.20", "title": "Роналдо и Меси продължават да чупят рекорди"}
{"url": "https://offnews.bg/obshtestvo/pochina-akad-blagovest-sendov-719799.html", "text": "Почина акад. Благовест Сендов.За кончината на 87-годишния академик съобщи Българската академия на науките.Световноизвестният математик, изтъкнат държавник и общественик - ректор на Софийския университет, главен научен секретар на Българската академия на науките, председател на Българската академия на науките, председател на Народното събрание на Република България и посланик на България в Япония е издъхнал вчера, 19 януари.\"Благовест Сендов е едно от най- ярките имена в българската наука и образование. Признат учен в целия свят, активен общественик и дипломат. Той даде много на България и на света в областта на математиката и новите технологии. Беше отдаден на младите математически таланти с цялото си сърце. Подготви десетки свои последователи, които го уважават и ще продължат делото му. Почивай в мир!\", се казва в съболезнователна телеграма на лидера на БСП Корнелия Нинова.", "date": "2020.01.20", "title": "Почина акад. Благовест Сендов"}
{"url": "https://offnews.bg/obshtestvo/sofia-reshava-dali-da-dade-voda-za-spasitelnia-voden-plan-na-pernik-719791.html", "text": "По искане на правителството и кмета на Перник днес постоянната комисия по инженерна инфраструктура и енергийно планиране в Столичния общински съвет ще реши дали Перник може да използва водопреносната мрежата на София, за да се насочи вода към Перник от водосбора на язовир Белмекен. Приложението бе отправено в събота на среща при премиера Бойко Борисов.Според дългогодишния директор на дирекция \"Водоснабдяване и канализация\" в Министерството на регионалното развитие Пламен Никифоров тази идея е \"единственото, което в момента може да бъде изпълнено\". \"Въпросът е дали може да се изгради навреме, за да може да се включи в действие преди да започне снеготопенето, защото критичните месеци за Перник вероятно ще бъдат след около месец“, посочи Никифоров, цитиран от БНР.Отклонението на 5 или 10 млн. кубика вода за допълнително водоснабдяване на Перник няма да се отрази в негативни размери на енергодобива, за който се ползва водата на язовир Белмекен, смята той.Язовирът има обем от 144 млн. кубика, а годишно преработва над 240 млн. кубика.Никифоров добави, че има ограничение в ползването на язовир Бели Искър до най-високото му ниво, и няма да натовари статистически допълнително стената на язовира, която е за ремонт. Той обаче подчерта, че проблемът с язовирната стена трябва да се отстрани още тази година.Необходимо е също да се провери дали водопроводите до София, през София и до Мало Бучино имат капацитет да проведат допълнително 300 л в секунда и едва след множество проверки и хидравлични изчисления може да се осъществи водната връзка между Мало Бучино и Перник.\"Трасето е с дължина 13,5 км, но преминава през пресечена местност, което го прави по-трудно за изпълнение. Геоложките проучвания са задължителни заради възможността да има свлачища и зони, през които бъдещият водопровод не може да премине\", допълни Пламен Никифоров.В събота столичният кмет Йорданка Фандъкова увери, че преминаването на водата за Перник пред водопроводната система на София няма ощети по никакъв начин столицата. \"Получихме предложение и молба от правителството и от кмета на Перник да преведем допълнителни количества вода до Мало Бучино, откъдето вече държавата да си изгради връзката за Перник. Говорим единствено и само за ползване на водопреносната мрежа“, уточни Йорданка Фандъкова.Министърът на околната среда и водите Емил Димитров също подчертава, че транзитно ползване на подземната ВиК инфраструктура на столицата няма да засегне водоподаването за София. Екоминистърът каза, че и при най-малкото съмнение кранът ще бъде в ръцете на \"Софийска вода\" и винаги ще може да се спре. ", "date": "2020.01.20", "title": "София решава дали да даде вода за спасителния воден план на Перник"}
{"url": "https://offnews.bg/112/poreden-sluchaj-na-brutalno-otnoshenie-v-tcentar-za-vazrastni-hora-s-d-719796.html", "text": "За пореден случай на брутално отношение към болни са сигнализирали близки на възрастни хора, настанени в Център от семеен тип за хора с деменция в Пловдив, показва разследване на На екипа са били предоставени записи, които свидетелстват за скандално поведение на болногледачите в заведението. Въпросната институция е нова, води се за елитна и за едно място се борят 60 човека. Оказва се обаче, че възрастните хора, настанени в дома, са подложени на системен физически и психически тормоз.За случая става известно, след като внучката на една от жените в центъра, Калинка Ненова, поставя записващо устройство. На записите се чува как болногледачите псуват, удрят и обиждат възрастните хора. Бабата на Ненова е на 84 години и е напълно неподвижна. На внучката й направило впечатление, че пациентите са „като препарирани“. Записвала персонала в продължение на месец, включително и една от служебните им оперативки.Точно на една от оперативките се чува как директорката на дома предупреждава болногледачите да не псуват и да бъдат внимателни, когато има посещения от външни хора, тъй като получавала оплаквания от посетители: „Има ли външни хора, искам да бъдете много културни и внимателни“, инструктира тя персонала си.Какво се случва, когато няма посетители става ясно от записите, на които могат да бъдат чути реплики от типа: „Мърло, знаеш ли какви сиктири ще ти тегля“.По думите на жена от персонала, пожелала да остане анонимна, имало случаи, в които възрастните са били карани да ядат изпражненията си.Ирина Ангелова, чиято майка също е била настанена в дома, пази снимки, на които се виждат отпечатъци от пръсти по китките ѝ. Обяснено й било, че майка й се удряла сама. Впоследствие жената забелязала, че болната е с ударен крак и лепенка, но никой не ѝ отговорил как се е случило това. След поредното падане, възрастната жена се обездвижила, влошила се и починала.Ирина твърди, че въпреки, че възрастната жена страдала от деменция, била лекувана с лекарства за шизофреници. От центъра изкарали и фалшива епикриза, че пенсионерката е лежала в психиатрията в Пловдив. Според подправения документ, когато я приели, жената била агресивна и крещяла по цели нощи. Лекарката на центъра обаче заяви пред екипа на Нова, че жената не е напускала заведението, което доказва, че издадената епикриза е фалшива.Друг скандален факт е, че възрастните хора са били заключвани. Някои от тях са били под ключ и по-дълго време, за наказание. Управителката на центъра отрича, но на записа от оперативката на персонала се чува как предупреждава болногледачите да отключват стаите в 7,30.Предприемани са били и други \"наказателни мерки\". Според служител на центъра на някои от болните е бил спиран тока, оставяни са били без обяд или вечеря. Случвало се да спят на отворена врата, понякога по цяла нощ, при минусови температури.Бащата на друга жена, която свидетелства за жестокото отношение към пациентите в центъра, си счупил тазобедрена става, докато бил заключен: „Никой не може да ми отговори откога е в това състояние. Аз го открих, че е със счупен крак. При положение,че от 3 дни не съм ходила при него, той може и от 3 дни да е така”, разказва Райна Димитрова.Наскоро в дома починал мъж, защото сестрата преценила, че не се чувства добре от смяната на времето и не подала сигнал, за да бъдат взети мерки.От община Пловдив и от социалното министерство, по чиято шапка е центърът, започнаха проверки.", "date": "2020.01.20", "title": "Пореден случай на брутално отношение в център за възрастни хора с деменция"}
{"url": "https://offnews.bg/obshtestvo/otvlicha-li-norvegia-detca-%c2%a0film-na-genka-shikerova-video-719807.html", "text": "Документална трилогия за норвежката социална служба Барневерне засне журналистката Генка Шикерова. Първата част от трилогията може да се гледа в Youtube и носи заглавието \"\"Децата на Норвегия\".Филмът \"Социалната война\" търси отговор на наболялата тема за закрилата на децата и къде свършва истината и започват митовете за практиката в Норвегия.1,1 млн. деца под 18 г. живеят в скандинавската държава, от тях изведени от семействата са 11 600, т.е. 1%, обобщава журналистката. Мерки са взети спрямо общо 3% от децата, като броят им през последните години нараства заради притока на мигранти и непридружените деца.\"Ние имаме най-добрите социални работници в света. За външния свят тази ситуация изглежда хаотична, дори чудовищна, защото вие виждате само външната страна на нещата. Вие не сте живели в моя дом, не сте видели това, което съм виждала аз. Няма да кажа какво е то, защото не искам да говоря за това. Когато чуеш само едната гледна точка, естествено е да чуеш страшни неща: те отвличат деца, отвеждат ги от домовете им\", разказва Вилде Адолфсен. Вилде е млада жена, която в юношеството си социалните извеждат от семейството ѝ. Днес тя работи за организация за закрила на децата. Споделя, че не съжалява за случилото се и е осъзнала, че е била спасена едва след намесата на службата. \"Децата са лоялни към родителите си и ги обичат\", казва Вилде. Докато живеела с родителите си, тя ги приемала каквито са и не знаела, че случващото се в дома им не е редно.Социалните служби в Норвегия имат право да изведат веднага детето от дома му само в изключителни ситуации, в които има заплаха за живота и здравето му. В останалите случаи се води процес.\"Някои родители злоупотребяват с алкохол или използват наркотици. Някои имат психични проблеми или пък са агресивни\", обяснява експерт от службата.Историята си разказва и Хайди, която е започнала с твърди наркотици на 17, преди това пуши трева на 12, а опитва алкохол едва на 10. \"Майка ми сама се свърза с Барневерне, защото ѝ беше трудно да ми постави граници и защото едва свързваше двата края. Бягах много и от училище\", казва тя. Установили, че на майката ѝ е трудно да се справи с дъщерята, а бащата е алкохолик. Преместена е в интернат. Ситуацията в дома ѝ не се подобрява, затова майка ѝ се отказва от родителските си права в полза на Барневерне. Местят я в дом за юноши, а после в дом за младежи със зависимости. На 18 заживява самостоятелно. На 19 ражда, но бащата на детето не остава с нея и бебето. Хайди отива при майка си, където живее с детето до двегодишната му възраст. \"Майка ми беше болна, а аз имах нужда от повече помощ. Затова отидох да помоля доброволно социалните да вземат дъщеря ми. Първо започнаха да покриват разходите за детска градина, но това не беше достатъчно. Затова я настаниха във временен дом, а после и в постоянен. Срещах се с нея, когато не се друсах\", разказва жената. Сега Хайди работи в център за зависимости. Среща се с дъщеря си, която вече е голяма и живее самостоятелно.Често мерки се вземат за деца на мигранти - най-вече от Судан, Еритрея, Сомалия, Норвегия. Мъж, пожелал анонимност, споделя пред камерата: \"В Норвегия казват на децата, че ако някой ги удари, те трябва да казват. Казала е това в детската градина, а после и пред Барневерн. Приели са го сериозно и са се обадили на полицията.\" Разследването продължава няколко месеца. Детето не е изведено от дома. \"Имахме срещи всяка седмица. Идваха вкъщи и ни питаха как сме, как са дъщерите ни. Първо се държаха с нас като с престъпници. После разбраха, че казаното не отговаря на истината. Мъжът впоследствие получил писмо с извинение от социалните. Има право да ги съди за причиненото неудобство.\"Когато прилагаме по-крайни мерки, това никога не става без съд. Когато детето бъде изведено от дома, продължаваме да следим случая, за да видим дали няма начин то да се върне у дома\", обяснява социален служител.Продуцент на филма на Генка Шикерова е ", "date": "2020.01.20", "title": "Отвлича ли Норвегия деца - филм на Генка Шикерова (видео)"}
{"url": "https://offnews.bg/sviat/megan-i-hari-iskali-da-sluzhat-na-kralitcata-bez-publichni-sredstva-o-719789.html", "text": "Принцът разкрива, че той и съпругата му Меган са се надявали да продължат да служат на кралицата, без да имат обществено финансиране. \"За съжаление, това не беше възможно\" - казва Хари. От думите му става ясно, че е имало \"много месеци на преговори\".\"След толкова години на предизвикателства знам, че не винаги съм се справял добре, но по този въпрос наистина нямаше друг избор\", добави Хари.Принцът споделя, че с Мегън открил любовта и щастието, които е искал през целия си живот и иска да подчертае, че двамата не \"си отиват\": \"Великобритания е моят дом и място, което обичам. Това никога няма са се промени\".Принцът казва още, че решението да направят стъпка назад с Меган е продиктувано от желанието им за \"по-спокоен живот\".По-рано този месец принц Хари и Меган заявиха, че имат намерение \"да се оттеглят като членове на Кралското семейство, и да работят, за да станат финансово независими\".", "date": "2020.01.20", "title": "Меган и Хари искали да служат на кралицата без публични средства. Оказало се невъзможно"}
{"url": "https://offnews.bg/obshtestvo/tcarkvata-pochita-tarnovskia-patriarh-evtimij-imen-den-praznuva-evtim-719757.html", "text": "Днес църквата почита Евтимий Велики и търновския патриарх Евтимий.Имен ден празнуват Евтим и Евтимий.Свети Евтимий е роден около 1327 г. в Търново – столица на тогавашна България. Израснал в благовъзпитана семейна среда, надарен щедро от Бога с богати заложби, още твърде млад Евтимий се издигнал високо със своите знания, мъдрост и чист духовен живот.Добил за времето си добро светско образование, но духовните му търсения го отвели до Килифарския манастир, където около 1350 г. станал монах под духовното ръководство на преподобния Теодосий. По-късно, в продължение на седем години пребивавал в Цариград и в Атонската Света гора.Завръщайки се в родината, св. Евтимий се усамотил в пещера недалеч от Търново и построил там църквата \"Св. Троица\". Скоро при него се заселили ревностни ученици и се образувал цял манастир, превърнал се след време в огнище на просвета и чист духовен живот. Тук св. Евтимий написал жития и похвални слова, поправил богослужебните книги съобразно с гръцките първоизточници, превел други текстове. Създал с времето школа за подготовка на богослови, литургисти, преписвачи на богослужебните и свещените книги, познавачи на гръцки, църковнославянски и на родния говорим език. Житиеписецът Григорий Цамблак сравнява делото на св. Евтимий със стореното от законодателя Мойсей и от египетския цар книголюбец Птолемей.Славата на св. Евтимий като голям молитвеник, строг аскет, просветен и вдъхновен проповедник го довела до патриаршеския престол през 1375 година. Той станал патриарх по всенародно желание в една от най-бурните и страшни епохи в историята ни. Проявил се като истински пастир. Служил на Бога и народа без отдих и почивка. Когато в столицата нахлули турците и започнали да безчинстват, Евтимий смело се изправил срещу техния предводител и го накарал да спре ужасната сеч. Сред писъците, бодър и силен с пророческата си осанка, той издигнал глас: \"Не бой се, народе-мъченик, вярвай в Божията правда и милост! След Голгота иде Възкресение!\" Със заповед на султана патриархът бил изпратен на заточение някъде в Родопите.Къде точно е бил заточен великият патриарх на осиротяла България не се знае. Предполага се, че е издъхнал през 1401 – 1402 година.Паметта на патриарх Евтимий се чества на 20 януари. (Източник: Pravoslavieto.com)", "date": "2020.01.20", "title": "Църквата почита търновския патриарх Евтимий, имен ден празнува Евтим"}
{"url": "https://offnews.bg/obshtestvo/bez-voda-v-strelbishte-zaradi-remont-719762.html", "text": "Заради изграждане на сградно водопроводно отклонение днес ще бъде спряна водата в жк \"Стрелбище\" от 10 до 18:30 часа на:- ул. „Хайдушка гора“ - от ул. „Червена роза“ до бул. „България“- ул. „ Твърдишки проход“ - от ул. „Нишава“ до ул. „Хайдушка гора“- ул. „Нишава“ № 108, № 109, № 110, бл. 18, бл. 19, бл. 20, бл. 21 и - 126-то ОУ „ Петко Ю.Тодоров“.За това предупреждава \"Софийска вода\".Ако строително-ремонтните дейности продължат над 12 часа, ще бъде осигурена водоноска на ъгъла на ул.„Твърдишки проход“ и ул. „Хайдушка гора“.", "date": "2020.01.20", "title": "Без вода в Стрелбище заради ремонт"}
{"url": "https://offnews.bg/ikonomika/tehnicheskite-saorazhenia-veche-shte-mogat-i-da-sa-pod-patia-a-ne-sam-719805.html", "text": "Тръбите за подземните технически съоръжения, представляващи обществен интерес, вече да могат да бъдат разполагани и в обхвата на пътя, а не само успоредно край него, предвиждат промени в наредбата за проектиране на пътища, качени за обществено обсъждане.Това обаче ще се прави при условие, че заинтересованото лице представи декларация по чл. 20, т. 1 от Наредбата за специално ползване на пътищата, с която заявява, че при необходимост от изместване на съоръжението /напр. при монтаж на ограничителни системи за пътища, реконструкция, ремонт и др. на пътя/ то ще извърши това изместване за собствена сметка.Според МРРБ в момента изграждането на подземни технически проводи и съоръжения успоредно на пътя създава сериозни затруднения, а в някои случаи прави невъзможно разполагането на инженерните мрежи и съоръженията на техническата инфраструктура, напр. при наличие на склон, дере, река, скала и др.Освен това се стигало до закъснения при изграждането или се стигало до невъзможност да се разполагат инженерните мрежи и съоръженията на поради преминаването им през имоти, които са с различни видове собственост.", "date": "2020.01.20", "title": "Техническите съоръжения вече ще могат и да са под пътя, а не само отстрани"}
{"url": "https://offnews.bg/obshtestvo/v-nachaloto-na-sedmitcata-oblatci-na-iztok-slantce-na-zapad-719754.html", "text": "Днес преди обяд над Северна и Източна България ще има ниска слоеста облачност, а над югозападните райони облачността ще се разкъсва и намалява. След обяд в западната половина на страната ще бъде предимно слънчево, а на изток облачността все още ще е значителна. Ще остане без валежи, показва прогнозата на НИМХ.Минималните температури ще паднат до минус 5 градуса, максималните на повечето места ще са между 0° и 5°.В планините ще бъде предимно слънчево. Ще духа умерен, по високите и открити части - силен вятър от север-североизток. Максималната температури на височина 1200 метра ще е около 0°, на 2000 метра - около минус 5°.По Черноморието ще бъде предимно облачно с ниска слоеста облачност, без валежи. Привечер и през нощта срещу вторник облачността ще се разкъсва и намалява. Ще духа слаб, след обяд - умерен северен вятър. Максималните температури ще са 3°- 5°. Вълнението на морето ще е 1 - 2 бала. Температурата на морската вода е 7° - 8°.Днес слънцето изгрява в 7:52 часа и залязва в 17:22 часа.Валежи не се очакват и до края на седмицата, показва прогнозата на института по метеорологи и хидрология.", "date": "2020.01.20", "title": "В началото на седмицата облаци - на изток, слънце - на запад"}
{"url": "https://offnews.bg/tenis/zapochva-australian-open-grigor-dzhokovich-i-federer-na-korta-v-parv-719760.html", "text": "Започва Откритото първенство по тенис на Австралия.Първият турнир от Големия шлем за годината ще продължи до 2 февруари.България има своя представител в мъжкия турнир в лицето на Григор Димитров, който днес се изправя срещу първия си съперник - аржентинецът Хуан Игнасио Лондеро. Срещата между двамата е е трета в програмата на \"Мелбърн Арeна\" и трябва да започне около 6 ч. сутринта българско време.Нито една от българките не достигна основната схема.В 108-ото издание на Australian Open (52-ро в т. нар. \"Оупън ера\") титлите си ще защитават миналогодишните шампиони Новак Джокович и Наоми Осака. Освен за мъже и жени на сингъл, турнири ще има по двойки, смесени двойки, младежи и тенисисти в инвалидни колички.Тази година играчите ще се състезават на нов вид твърда настилка - третата, използвана в историята на първия за годината турнир от четирите най-големи.На този етап едно от най-големите предизвикателства пред тях е да се справят с мръсния въздух, който е следствие от опустошителните горски пожари в Австралия.Иначе в понеделеник ще станем свидетели на много интересни мачове като освен Григор Димитров на корта ще видим още суперзвездите Роджър Федерер и Новак Джокович.Програмата за понеделник:\"Мелбърн Арена\", начало: 02:00 часа българско време:1. Матео Беретини – Андрю Харис2. Кристи Ан – Каролин Вожняки3. Хуан Игнасио Лондеро – Григор Димитров4. Саманта Стоусър – предстои да бъде обявено\"Род Лейвър Арена, начало: 02:00 часа:1. Наоми Осака – Мари Божкова2. Анастасия Потапова – Серина Уилямс3. Стийв Джонсън – Роджър Федерер4. Ашли Барти – Леся Цуренко5. Новак Джокович – Ян-Ленард Щруф\"Маргарет Корт Арена\", начало: 02:00:1. Денис Шаповалов – Мартон Фучович2. Катерина Синякова – Петра Квитова3. Винъс Уилямс – Кори Гоф4. Стефанос Циципас – Салваторе Карузо5. Слоун Стивънс – Джън Шуай", "date": "2020.01.20", "title": "Започва Australian Open: Григор, Джокович и Федерер на корта в първия ден (програма)"}
{"url": "https://offnews.bg/kultura/kulturen-afish-v-ochakvane-na-godo-na-deian-donkov-i-grehat-na-mik-719763.html", "text": "Културният афши на НДК днес предлага представлението \"В очакване на Годо\" и най-новия филм на Андрей Кончаловски \"Грехът на Микеланджело\".Представлението „В очакване на Годо” можете да гледате от 19 ч на сцената на театър \"Азарян\". Една история за силата на думите и за това как от летливата им субстанция се ражда материя, реалност или послание, което някой някъде би искал да предаде. „В очакване на Годо“ по пиесата на Самюъл Бекет е режисьорската версия на Деян Донков, вдъхновен от работата и приятелството му с проф. Крикор Азарян.„Грехът на Микеланджело” ще бъде прожектиран в кино „Люмиер Лидл” на 20 и 22 януари от 19 ч. Заснет в Италия, филмът пресъздава по майсторски начин най-вълнуващите моменти от живота на ренесансовия гений. Световната премиера на лентата беше преди дни, непосредствено преди закриването на 14-ия кинофестивал в Рим. Руско-италианската копродукция обхваща най-продуктивния период на големия италиански художник в момент, в който той създава стенописите на Сикстинската капела и една от най- известните си творби - Статуята на Давид.", "date": "2020.01.20", "title": "Културен афиш: 'В очакване на Годо' на Деян Донков и 'Грехът на Микеланджело' на Кончаловски"}
{"url": "https://offnews.bg/zdrave/zapochvat-izpitania-na-kontratceptiv-za-mazhe-kojto-se-vtriva-v-kozha-719806.html", "text": "Американски лекари търсят двойки, които искат да участват в изследването на ефективността на нов метод за мъжка контрацепция. Това е гел, който се втрива в рамото, за да снижи количеството на сперматозоидите, пише Дейли Мейл.Учени от Университета на Канзас подбират двойки доброволци, за да започнат клинични изследвания на нов метод за мъжка контрацепция. На доброволците ще бъдат изплатени по 4000 долара. Освен презервативите и вазектомията до момента при мъжете няма други видове контрацепция, за разлика от жените, които разполагат с по-сериозен арсенал от средства за предпазване. Затова науката отдавна работи върху откриването на нови методи за профилактика на нежеланата бременност, още повече, че много представители на силния пол не обичат да използват презервативи, тъй като според тях ги лишават от пълноценно удоволствие при секс.Сега учените предлагат гел, който може да се втрие в ръката или рамото. Двойките, които решат да участват в клиничните изпитания ще трябва да правят това всеки ден в продължение на две години.Как действа гелътМедиците обясняват, че той се попива от кожата и впоследствие намалява количеството на сперматозоидите, които произвежда мъжът. Участващите в експеримента трябва да бъдат готови и за евентуален неуспех, тъй като всякакви други контрацептиви ще бъдат забранени. Засега не се съобщава какво ще предложат авторите на експеримента на двойките – дали ще заплатят евентуално прекъсване на бременност или някаква допълнителна компенсация, ако участниците решат да задържат детето.Изследването в Канзас е част от глобален експеримент, в който 420 двойки от цял свят ще оценяват ефективността на гела в продължение на три години. Ако гелът все пак сработи, освен презервативите и вазектомията мъжете ще имат алтернатива в използването на контрацепция, което означава, че натискът върху жените ще е по-малък. Припомняме, че презервативите са изобретени още през 19 век и оттогава не е измислено по-сигурно предпазно средство за представителите на мъжкия пол.", "date": "2020.01.20", "title": "Започват изпитания на контрацептив за мъже, който се втрива в кожата"}
{"url": "https://offnews.bg/politika/bsp-vnasia-vot-na-nedoverie-kam-pravitelstvoto-719769.html", "text": "Очаква се днес БСП да внесе в Народното събрание вота си на недоверие към правителството за провал в политиката в сектор \"Околна среда и води\". Той е четвъртият на левицата срещу кабинета.Водната криза в Перник, незаконно внесеният италиански боклук у нас, хронично мръсния въздух и липсата на адекватни мерки по проблемите и на визия за управление на сектора са мотивите на социалистите да поискат оставка на правителството. Те са категорични, че отговорността стига до премиера, а не спира до оставката на обвинения в безстопанственост и подал оставка министър на околната среда и водите Нено Димов.„За десетгодишното управление на Борисов в резултат на некомпетентна политика, безхаберие и кражби, близо половин милион българи в момента са оставени без достъп до питейна вода. Водната криза в Перник става и национална, защото и други области и градове са застрашени от този проблем. В същото време постоянно се увеличаваха цените на водата за граждани без да се предприемат каквито и да е мерки за инвестиции. Само 0,5% от мрежата е подменена, а над 50% от водата се губи“, заяви лидерът на БСП Корнелия Нинова при анонсирането на намерението за внасяне на вот на недоверие към кабинета на 30 декември 2019 г.Парламентарната група на „БСП за България“ проведе консултации с ДПС, Воля и независимите народни представители на 16 и 17 януари. Ако всички поканени подкрепят вота на недоверие, общият брой на народни представители ще бъде 124, коментират от БСП.", "date": "2020.01.20", "title": "БСП внася вот на недоверие към правителството"}
{"url": "https://offnews.bg/politika/krasimir-karakachanov-otkriva-vissheto-voennovazdushno-uchilishte-v-do-719772.html", "text": "Министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще участват в официалното откриване на Висшето военновъздушно училище (ВВВУ) „Георги Бенковски“ в Долна Митрополия днес, съобщава Министерството на отбраната.На церемонията е поканен и президентът и върховен главнокомандващ на Въоръжените сили на Република България Румен Радев.Тържественият ритуал за откриването на най-новото висше военно училище ще започне на 20 януари в 11.00 ч. На личния състав ще бъде връчено бойното знаме на училището, което бе осветено на 17 януари.От 20 януари започва и подаването на документи за ранен и за редовен прием на курсанти във ВВВУ „Георги Бенковски“ за учебната 2020/2021 година.", "date": "2020.01.20", "title": "Красимир Каракачанов открива Висшето военновъздушно училище в Долна Митрополия"}
{"url": "https://offnews.bg/temida/tragva-deloto-na-dimitar-zheliazkov-mitio-ochite-719792.html", "text": "Започва делото срещу Димитър Желязков-Очите. Обвинението към него е за лидер на организирана престъпна група за търговия с наркотици, палежи и изнудвания.С него са обвинени още 12 души, сред които и дъщеря му Станислава и бившия общински съветник от Несебър Пейко Янков.Пред декември  искането на защитниците за връщане на делото на Специализираната прокуратура, след като прие, че обвинителният акт изцяло отговаря на изискванията на закона и в него не са налице процесуални нарушения, които биха нарушили правото на защита на подсъдимите.Съдът отхвърли като неоснователни останалите искания на защитата и потвърди определените мерки за неотклонение на всички подсъдими. Желязков остана в ареста.Днес започват разпитите на свидетели.", "date": "2020.01.20", "title": "Тръгва делото на Димитър Желязков - Митьо Очите"}
{"url": "https://offnews.bg/112/zhena-razbi-glavata-na-mazha-si-s-chuk-bez-da-iska-719802.html", "text": "47-годишен мъж е с опасност за живота, след като бе ударен с чук в главата от жена си, съобщиха от МВР. Сагата се е разиграла късно снощи в бургаския квартал \"Долно Езрово\".Мъжът е приет в \"Шокова зала\" на УМБАЛ-Бургас, като е бил придружаван от съпругата си и двамата си сина.От разказите на жена му става ясно, че съпругът ѝ се бил заключил в една от стаите в дома им и тя взела чук, за да разбие вратата. Няколко пъти ударила по нея, но при последния замах мъжът ѝ отворил и си подал главата. Така 43-годишната жена му нанесла силен удар директно в главата, разказаха очевидци в болницата пред \"24 часа\". \"Уплаших се и се обадих на телефон 112. Не можах да спра ръката си, защото вече бях замахнала\", обяснила жената пред органите на реда в болницата.На полицаите казала още, че чукът, с който нанесла сериозния удар в главата на съпруга си, останал до вратата в дома им. Децата на пострадалия мъж и майка им са задържани от униформените и са отведени в Районното управление на МВР.Състоянието на пострадалия е доста тежко и е с опасност за живота. Лекарите снощи не са давали много надежди за възстановяването му след тежката травма.Извършен е оглед на местопроизшествието. Направени са фотоснимки и са иззети веществени доказателства. По случая е образувано досъдебно производство.", "date": "2020.01.20", "title": "Жена разби главата на мъжа си с чук, без да иска"}
