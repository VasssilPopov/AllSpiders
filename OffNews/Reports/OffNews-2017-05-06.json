{"url": "https://m.offnews.bg/news/Futbol_18793/Seksbomba-rita-topkata-pred-Popeto_654857.html", "text": "Руската сексбомба Виктория Лопирева ще даде началния удар на второто полувреме на мача между московския Спартак с Ивелин Попов в състава си и Том Томск от 27-ия кръг на Премиер лигата.Лопирева е посланик на Мондиал 2018, който ще се проведе в Русия, а преди да вдигне настроението на Попето и компания на терена, ще разведе чужди журналисти на стадион \"Откритие арена\".Двубоят е от изключителна важност за устремилия се към титлата Спартак. Столичният клуб има 60 точки след 26 мача, а Зенит е с 52, докато ЦСКА на Георги Миланов е с 50 пункта четири уикенда преди края на сезона.Очакванията са за безпроблемен успех на Спартак срещу последния в класирането отбор от Томск.", "date": "2017.05.06", "title": " Сексбомба рита топката пред Попето"}
{"url": "https://m.offnews.bg/news/Politika_8/Plevneliev-vs-Radev-Saiuznitcite-ni-imat-F-16-a-ne-Gripen_654856.html", "text": "Категорично съм против решението за избор на изтребител за българските Военновъздушни сили да бъде само на базата на технически критерии. Това каза в предаването „Тази събота” по Според него изборът на машина трябва да бъде и на база на геополитическата ситуация в света.Няколко дни преди да предаде властта служебният кабинет одобри решението за избор на нов изтребител, в което на първо място е класиран шведският концерн „Сааб” със самолет „Грипен”.Според него покупката на изтребител има силен геополитически сигнал.Той подчерта, че държавното ръководство трябва да даде път на очакваната отдавна и вече спешна модернизация на армията. По думите му политиците трябва да ясно да кажат, че армията е приоритет.Неофициално за подкрепата на Плевнелиев към американските изтребители се  на бившия генерален секретар на НАТО Андерс Фог Расмусен. Тогава въпросът за купуване на нови изтребители беше поставен заради кризата в Украйна. Въпросът за модернизацията беше поставен остро от Расмунсен както пред президента Плевнелиев тогава, така и пред премиера Пламен Орешарски.", "date": "2017.05.06", "title": " Плевнелиев vs. Радев: Съюзниците ни имат Ф-16, а не \"Грипен\""}
{"url": "https://m.offnews.bg/news/Obshtestvo_4/Kuneva-Zapadnite-Balkani-da-stanat-tema-na-nasheto-predsedatelstvo_654835.html", "text": "България може да наложи темата за Западните Балкани като приоритет в нашето председателство, заяви пред БНТ Меглена Кунева, председател на \"Движение България на гражданите\" и първи еврокомисар на страната в Европейската комисия.Според нея е важно не един министър да познава функционирането на Съюза, а всички, ако искаме да има реални ползи за България и да убедим партньорите, че освен европейските проритети, трябва да се вложат усилия и националните ни важни теми.Попитана за образованието Кунева беше категорична, че ако то е истински приоритет, трябва да получи и повече средства от държавния бюджет.", "date": "2017.05.06", "title": " Кунева: Западните Балкани да станат тема на нашето председателство"}
{"url": "https://m.offnews.bg/news/Obshtestvo_4/Kak-geroichnata-Dravska-epopeia-ozhiviava-72-godini-po-kasno_654832.html", "text": "Датата е 6 март 1945 г. и на територията на днешна Унгария българската армия е на крачка от това да запише, с цената на многобройни жертви, името си в историята. На този ден започва една от най-тежките и същевременно най-значимите битки за въоръжените ни сили, увенчали се с успех. Точно тогава хитлеристка Германия стартира последната си голяма офанзива в т.нар. операция 'Пролетно пробуждане\", а Червената армия контрира с Балатонската отбранителна операция.На Първа българска армия с командващ ген-лейтенант Владимир Стойчев е поставена нелеката задачата за упорита отбрана по северния бряг на река Драва от германците. В продължение на две седмици българските военни се сражават с армията на Третия райх. С цената на много жертви българските войни не допускат вражески пробив - цели подразделения от предната българска линия са унищожени, но не отстъпват и крачка назад. Действията им неслучайно остават запомнени като Дравската епопея.От тези героични и изпълнени със смърт дни са изминали над 72 години, но наскоро далеч от Драва, край софийското село Негован, историята оживя благодарение на усилията на десетки доброволци. На 29 април клуб за военно-исторически реконструкции „Братя по оръжие“ успя да припомни с плашещ реализъм постигнатото от българска армия, чието участие във Втората световна война остава омаловажавано от мнозина наши и чужди историци. Чрез автентични униформи, моторизирана техника, оръжия, впечатляваща пиротехника и сериозна подготовка клубът пресъздаде случилото се по възможно най-точния начин, като целта на шумния спектакъл далеч не е просто развлечение.„Живеем в сложни времена, в които българската история често се пренаписва и представя тенденциозно невярно. Клуб \"Братя по оръжие\" си е поставил за цел да представя историческите моменти максимално правдиво и след сериозни проучвания на конкретната битка и операция“, обясняват от основания през 2015 г. клуб, който се концентрира най-вече върху Втората световна война и може да се похвали с членове със сериозен международен опит в дейността си.За целта клубът поддържа тесни контакти с все още живи ветерани от Втората световна война, защото, както казват представителите му: \"Няколко думи от един очевидец \"струват\" много повече от тонове хартия написани от стотици неочевидци!\"За да може посланието да достигне до повече хора, на базата на възстановката край Негован ще бъде създаден и филм, посветен на Дравската епопея, a с реализирането му се заема компания UVT, която засне последното събитие.Подобни начинания обаче не са никак лесни за изпълнение, както от техническа, така и от финансова гледна точка. Именно затова, за да осъществи този, както и други бъдещи проекти, компанията се нуждае от дългосрочни спонсори, които споделят същата страст за българската история. Едно е ясно - възстановката на Дравската епопея далеч няма да бъде последната такава, която заслужава вниманието на българите.“Ние сме сигурни, че освен забавлението, той ще насочи вниманието на младите хора към този исторически период и ще допринесе за съхранението на историческата памет за това важно събитие в летописа на българската армия”, категоричен е за настоящия проект изпълнителният директор на UVT Веселин Горанов.Клуб \"Братя по оръжие\" благодари за подкрепата на Министерство на отбраната-отдел \"Военни паметници и военно-патриотично възпитание\" и на Столична община-Район Нови Искър за оказаната логистична подкрепа!", "date": "2017.05.06", "title": " Как героичната Дравска епопея оживява 72 години по-късно"}
{"url": "https://m.offnews.bg/news/Politika_8/Orban-zakasnia-s-chestitkata-do-Borisov-no-piarite-na-MS-ne-propusnah_654838.html", "text": "Чак на третия ден след избирането на Бойко Борисов за премиер за трети път правителствената пресслужба разпространи важната новина, че по случая е дошла честитка и от унгарския премиер Виктор Орбан.Към него Борисов често се обръща с фамилиарното \"Викторе\" и демонстрира близко приятелство, въпреки че в ЕС напоследък силният човек в Будапеща е критикуван изключително остро. Миналата седмица Орбан дори бе привикан да дава обяснения в Брюксел за антидемократични действия - отношението към мигрантите и закона за закриване на университета на Джордж Сорос в Унгария.Той отбелязва, че е отворен към сътрудничество с цел да се засилят още повече отличните унгарско-български двустранни отношения.Виктор Орбан пожелава на министър-председателя Борисов успех в бъдещия мандат и в отговорната му работа. Изразява надежда, че ще продължи сътрудничеството по въпросите, свързани с бъдещето на Европейския съюз, особено по отношение на мигрантската криза, предвид факта, че и двете държави са положили неимоверни усилия, за да защитят Европа.", "date": "2017.05.06", "title": " Орбан закъсня с честитката до Борисов, но пиарите на МС не пропуснаха"}
{"url": "https://m.offnews.bg/news/Stil_18811/Frantciia-zabrani-anoreksichni-modeli-po-podiumite_654839.html", "text": "Във Франция влезе в сила норма, според която нездрави на вид манекени нямат право да дефилират по модните подиуми, съобщи Би Би Си. Министерството на здравеопазването заяви, че целта е да се бори с хранителните разстройства и недостъпните идеали за красота.Всеки модел трябва да има сертификат от лекар, на който да пише, че цялостното физическо здраве е добро, а индексът на телесните мазнини да отговаря на височината му. Освен това, лекарите ще вземат под внимание възрастта на манекените, както и формата на телата им.От 1-ви октомври ще бъде въведено ограничение и в обработката на снимките на моделите. Всяко едно изображение, което е било манипулирано, ще бъде ретуширано. Причината е, че на снимките манекените също изглеждат изключително слаби.Работодателите, които нарушават закона ще бъдат глобявани с до 75 000 евро и с до шест месеца затвор.Франция не е първата страна, която въвежда закони за модели с поднормено тегло - Италия, Испания и Израел също са взели подобни мерки.", "date": "2017.05.06", "title": " Франция забрани анорексични модели по подиумите"}
{"url": "https://m.offnews.bg/news/Novini_2/Patriarh-Neofit-osveti-bojnite-znamena_654836.html", "text": "Българският патриарх и Софийски митрополит Неофит отслужи тържествен Водосвет на бойните знамена и знамената-светини пред паметника на Незнайния воин. Днес Църквата чества паметта на св. Георги Победоносец - един от най-почитаните светци, мъченик за Христовата вяра, считан за покровител на войнството.Негово Светейшество Българският патриарх и Софийски митрополит Неофит лично отслужи празничния водосвет пред Паметника на незнайния воин и благослови българските държавници и военни по случай празника. В края на молитвата на 6 май се повтаря отново три пъти \"Христос Воскресе\", а войниците и държавниците на площада отвърнаха в един глас \"Во Истина Воскресе\".На площада присъства президентът и върховен главнокомандващ Румен Радев. С камбанен звън и \"На многая лета\" започна ритуалът по освещаването на знамената-светини. Благослов получиха многото ветерани, които са дошли на ритуала.", "date": "2017.05.06", "title": " Патриарх Неофит освети бойните знамена"}
{"url": "https://m.offnews.bg/news/Tenis_18788/Nakazaha-pozhizneno-gratcki-tenisist-za-zalaganiia_654841.html", "text": "Гръцкият тенисист Константинос Микос бе диквалифициран доживотно заради участие в организация по залагания на уговорени мачове, съобщи \"Евроспорт\".По данни на независима комисия по разследване на корупцията в тениса, през 2013 година Микос платил на сънародника си Александрос Якупович за уреждане на точен резултат в отделните сетове на един от мачовете му.Микос заложил на същия мач от два различни акаунта в букмейкърски къщи.Якупович също беше изваден от тениса завинаги през 2015 година.25-годишният Микос е доста нископоставен в световната ранглиста. Той е заемал едва 1536-о място към момента на прегрешението си.", "date": "2017.05.06", "title": " Наказаха пожизнено гръцки тенисист за залагания"}
{"url": "https://m.offnews.bg/news/Futbol_18793/Arestuvaha-futbolist-po-vreme-na-mach_654843.html", "text": "Бразилският футболист Марлон Натаниел беше арестуван по време на мач от местната втора лига.Полицията от Порту Алегре не е разполагала с домашния му адрес, тъй като той често го сменял и решили да го издебнат по време на изпълняване на професионалните му задължения.Решението на треньора да го остави резерва значително улеснило полицаите, тъй като не им се наложило да го гонят по игрището, а направо му щракнали белезниците пред очите на слисаните му съотборници.21-годишният играч има бедна футболна визитка, но богато криминално досие за сметка на това. Той е обвинен в участие в отвличане, злоупотреба с кредитни карти и кражби на автомобили.Заплатата му в клуба е 1000 долара, което явно му се е виждало недостатъчно и затова е търсил алтернативни източници на доходи.", "date": "2017.05.06", "title": " Арестуваха футболист по време на мач"}
{"url": "https://m.offnews.bg/news/Kuhnia_18815/Pitcata-mozhe-da-e-i-zdravoslovna-i-vredna_654842.html", "text": "Пицата може да бъде здравословна и нездравословна едновременно. Колкото и да обичате да похапвате известната италианска храна, тя не винаги отговаря на нужното количество наситени мазнини, калории и натрий, от които се нуждае организмът ни.В зависимост от вида на тестото, количеството сирене и използваните сосове, пицата може да се класифицира от полезно ястие до хранително бедствие. Дори в здравословните пици доматеният сос доставя значително количество натрий, така че, ако следите приема на сол, трябва да ядете предпазливо. Разбира се, размерът и количеството на парчетата също са важни.Но съставките на пицата, могат значително да повлияят на нейната хранителна стойност. Колбасите и допълнителното сирене могат да повишат стойността на наситените мазнини, натрия и калориите, докато зеленчуците имат по-ниски стойности.Замразените пици могат да бъдат удобна вечеря, но те също могат да варират по отношение на съставките и хранителната стойност, особено при наличие на натриев бромат, затова е важно внимателно да се четат етикетите.Когато става дума за деца и пица, едно скорошно проучване заключи, че консумацията на пица сред юношите е свързана с по-висок дневен прием на калории, наситени мазнини и натрий. Проучването установи също, че пицата, изядена като лека закуска или от заведения за бързо хранене, има най-голямо отрицателно въздействие върху приема на калории.Ако редовно се наслаждавате на пицата, опитайте се да я правите у дома, като използвате по-здравословни съставки - например по-качествено брашно, моцарела и доматен сос без добавена сол. И не забравяйте да добавите много зеленчуци. Колкото по-цветна е вашата пица, толкова по-добре!", "date": "2017.05.06", "title": " Пицата може да е и здравословна, и вредна"}
{"url": "https://m.offnews.bg/news/Sviat-_12/Pone-37-sa-zhertvite-na-protestite-sreshtu-Maduro_654840.html", "text": "Минимум 37 души са загинали по време на антиправителствените протести във Венецуела срещу режима на президента Николас Мадуро през последните дни.Ранените са повече от 700.Преди ден бе убит един от ръководителите на националната студентска организация на Венецуела в Технологическия университет на щата Ансоатеги Хуан Лопес. Той е бил застрелян от движещ се моциклет. Студентите в страната протестират срещу властта и подкрепят опозицията, за която Мадуро се е превърнал в диктатор и е съсипал икономиката на страната. Той пое властта в южноамериканската държава от Уго Чавес през 2013 г.Президентът пък упорито твърди, че протестите са организирани от чужди държави и разпореди на полицията да използва сила.Няколко митинга бяха разпръснати от полицията, която използва сълзотворен газ, най-тежки бяха сблъсъците в Централния университет на Венецуела.Проучванията на общественото мнение сочат, че управляващите социалисти ще изгубят катастрофално предстоящите избори. Те са насрочени за 2018 г., но опозицията иска гласуването да е още тази година.", "date": "2017.05.06", "title": " Поне 37 са жертвите на протестите срещу Мадуро"}
{"url": "https://m.offnews.bg/news/Futbol_18793/Krizata-svali-Levski-ot-samoleta_654837.html", "text": "Футболистите и щабът на Левски ще се придвижат с автобус, а не със самолет за второто си гостуване на Черно море през този сезон. Двубоят е утре от 17,30 ч.Първото бе в последния кръг от редовния сезон на Първа професионална лига. В деня на шегата 1 април \"сините\" паднаха с 0:1 в Каварна. Воденият от емблематичния голмайстор на Левски - Георги Иванов-Гонзо Черно море играе домакинските си мачове там през настоящия сезон, тъй като \"Тича\" не получи лиценз.Преди първата среща в Каварна левскарите летяха със самолет до Варна, а след загубата се прибраха с клубния автобус. Днес те ще поемат с него в посока Черно море. След двубоя, който стартира от 17:30 часа в неделя, возилото поема обратно към столицата.Мерките явно са част от план за икономии, след като клубът отнесе големи глоби заради поведението на феновете в дербито с ЦСКА-София. За капак и част привържениците заявиха, че спират да ходят на мачовете.", "date": "2017.05.06", "title": " Кризата свали Левски от самолета"}
{"url": "https://m.offnews.bg/news/Komentari_65/Etnicheskata-prinadlezhnost-na-edin-svetetc-i-edna-pesen_654829.html", "text": "В оригинала си най-известната песен за големия християнски празник Гергьовден е народна песен на балканските цигани-мюсюлмани.Сърбите я смятат за българска. Вероятно причината е, че са я чували най-вече в изпълнение на хора от Скопие, където е най-голямото съсредоточие на цигани-мюсюлмани.Най-известната й версия е създадена от Горан Брегович - босненец, син на сръбкиня и хърватин, женен за мюсюлманка.В оригиналният текст на Ederlezi лирическият герой се жалва, че на този ден всички роми колят агне, а той е толкова беден, че не може да си го позволи.Текстът на Джурджевдан на Биело Дугме е друг, но най-запомнящата се фраза \"A ja nisam s onom koju volim\" (А аз не съм с тази, която обичам) е на сръбския поет Джордже Балашевич. Балашевич е роден в Нови Сад, столицата на Войводина, която унгарците смятат за унгарска.Певецът, който я изпява, се казва Алан Исламович - мюсюлманин от Бихач, който по чудо успява да избегне обсадата на Бихач от сърбите, продължила 3 години. В Западна Босна обаче най-жестокото етническо прочистване на мюсюлманите е извършено от хърватите, които иначе воюват със сърбите.Исламович в третият певец на Биело Дугме. Първият е хърватин от Босна, вторият е син на сърбин и хърватка.Международно известна тази песен става с филмите на Емир Костурица - син на мюсюлманин, който обаче се определя като сърбин.Това изпълнение, в което повече се чува публиката, отколкото Алан Исламович, е в Загреб, на стадион \"Максимир\". Там на 13 май 1990 г. на мач между Динамо (Загреб) и Цървена звезда (Белград) избухват сблъсъци на терена и по трибуните, които ще прераснат във война между Сърбия и Хърватия, която после ще прерасне във Войната в Босна, в която загиват 200 000 души.***Свети Георги е роден в гръцки град в Турция от майка палестинка и римски войник.Държавата, в която е живял тогава, сега се казва Италия.Змея е убил в Ливан.Дал е името си на държавата Грузия.Покровител е на Англия, Етиопия и българската армия.Погребан е в Лод - град в Израел, който до 1948 г. е 100% населен с араби.***Струва ми се, че светците и хубавите песни нямат етническа принадлежност.", "date": "2017.05.06", "title": " Етническата принадлежност на един светец и една песен"}
{"url": "https://m.offnews.bg/news/Obshtestvo_4/Gergiovden-e-nad-240-hiliadi-cherpiat-za-imen-den_654641.html", "text": "България празнува Гергьовден днес. Над 166 хиляди българи носят името Георги, а заедно с дамите, кръстени Гергана, броят на всички, които ще черпят днес, е над 240 хиляди, според данните на НСИ.Имен ден празнуват и Генчо, Гинка и Габриела. Името Георги означава земеделец. Според народните вярвания Свети Георги и Свети Димитър са си раздели годината по братски - за първия лятото, за втория - зимата. Всяка капка дъжд на Гергьовден носи жълтица, казва още народът ни. В ранните часове на деня се берат билки, росата е здравословна, повеляват обичаите. На трапезата днес традицията изисква да се сложи агнешко месо и зелена салата. Повечето жития посочват като негово родно място Кападокия, а за място на неговата смърт се сочи град Лид в днешен Израел. Според преданията той е римски войник и християнин. Младият Георги следва пътя на баща си и постъпва на служба в армията, където се проявява като добър войник и бързо се издига във военната йерархия. По това време е разпределен в Никомедия и служи в личната гвардия на император Диоклециан.Според житието му, през 303 Диоклециан издава едикт за систематично преследване на християните в цялата империя. Счита се, че неговият съимператор Галерий е главният отговорен за това решение. На Георги е заповядано да вземе участие в преследванията, но вместо това той се открива като християнин и критикува решението на императора. Разяреният Диоклециан нарежда Георги да бъде подложен на мъчения и да бъде екзекутиран като предател.Преданието разказва, че когато го повели към тъмницата, едно от копията на войниците омекнало и се превило на две, щом се докоснало до светията. Така Георги се уверил, че Господ го защитава в отстояването на вярата му. Когато го отвели в тъмницата, го оковали разпънат на земята и сложили тежък камък върху гърдите му. На другия ден, въпреки мъчението, св. Георги останал твърд пред съда на императора. Последвали различни мъчения, на които подложили младия воин, завързали го на дървено колело и стъргали тялото му с железни остриета. Императорът, като го помислил за мъртъв, отишъл да принесе жертва в храма на Аполон, но тогава станало чудо: появил се ангел, който изцерил и освободил мъченика. Последвала заповед да хвърлят светеца в яма с негасена вар за три дни. Св. Георги влязъл сам в ямата с молитва на уста и излязъл невредим. След това чудо много хора повярвал в господ.  Наблизо имало голямо езеро, в което живеел страшен змей. Той често излизал и много хора ставали негова жертва. Когато пък доближавал градските стени, дъхът му отравял онези, които били наблизо и го вдишвали. Гражданите се опитвали да се преборят със звяра неведнъж, но нямали успех. Така един ден те решили да помолят техния владетел за помощ, той пък от своя страна издал заповед, с която разпоредил всеки ден да предават на змея по едно от децата си и тъй да се спасят останалите. Издавайки тази заповед той уверил хората, че когато дойде неговия ред, и той ще предаде дъщеря си на чудовището. И така всеки ден отвеждали на брега на езерото по едно от децата, докато не дошъл ред на дъщерята на управителя. Когато това станало, гражданите поискали от бащата да изпълни думата си. Той заповядал на детето си да облече най-хубавата си премяна и да отиде на брега на езерото. Когато змеят излязъл, се появил св. Георги, яхнал бял кон, и отишъл при девойката. Попитал я защо стои там и плаче, тя му обяснила защо е там и му извикала да бяга. В този час светецът-воин препуснал към змея и го пробол с копието си. После наредил на момичето да върже змея с пояса си и да го завлече в града. Народът, като видял това, се разбягал от страх, но св. Георги им заговорил, да не се страхуват, защото Господ Иисус Христос го е изпратил да ги избави от това зло, за да повярват в него. След тези думи светият войн отрязал с меча си главата на змея, а хората повярвали в Бога и се покръстили. На това място по-късно била съградена голяма църква на името на Божията Майка и друга една на името на св. Георги Победоносец. Тук именно станало и друго чудо. При освещаването на този храм избликнал извор с жива вода, която лекувала много душевно и телесно болни. ", "date": "2017.05.06", "title": " Гергьовден е, над 240 хиляди черпят за имен ден"}
{"url": "https://m.offnews.bg/news/Nashite-avtori_2490/Gergiovden-razkaz-ot-Zdravka-Evtimova_654792.html", "text": "Момчето седеше в края на пътеката - толкова невзрачна, че приличаше повече на изоставено поле - и гледаше реката. В Струма живееха много риби, жаби и водорасли. Всъщност пътеката я бе отъпкало то, а копривата бе много упорита и не даваше да я превръщат в път.- Какво правиш тука? – още преди думите да заглъхнат, една ръка, много яка и корава, стисна ухото на момчето. Скоро след яката ръка се появи и собственикът й. – Ей, хлапе, какво се тътриш тука? Ще се удавиш в Струма и после как да те съживя? Баща ни ще ми откъсне главата. И мама също.- Няма ли да ти е тъжно?- Защо да ми е тъжно, глупчо?- Ако се удавя.- Ако се удавиш, такъв бой ще изядеш, предупреждавам те - заяви голямото момче с толкова остър глас, като че бе изял камион строшени стъкла за вечеря. – Аз имам един брат и той няма да се удави в Струма. Ясно ли е? Магаре такова.Дребният, с коса, черна като стъпките сред копривата, които още не бяха станали истинска пътека, с черни очи, потънали в калния бряг на Струма, с тъмен пуловер и дънки, изписка :– Ох!Едва тогава здравата ръка пусна ухото, разроши косата и каза:- Я кажи защо се мъкнеш тука.- Не се мъкна тука – каза тъмният глас. – Идвам тука.- Вече пет дни, от понеделник до днеска. Даже си стъпкал копривата.- Още не съм я стъпкал както трябва и той може да се загуби.- Кой ще се загуби, бе човек? – големият, също с черна коса, с черни очи като бреговете, преди сушата да притисне Струма, отново посегна към ухото.- Казвам му, че го искам това конче. Дървеното.- На кого казваш – попита големият и забрави да опъне ухото, извито като кроасан, толкова се бе изчерпало търпението му.- Говорих с тате – каза момчето - Той каза - не може сега. Нямаме пари за глупости.- Ами нямаме. Не знаеше ли? При това кончето е нищо и половина – заяви големият. - Защо не се обади на мене, преди да тормозиш тате? Какво поръча мама – оставям брат ти Митко да се грижи за тебе. Ти къде бля по това време? – момчето не каза къде бе бляло по това време. Това очевидно ядоса брата, който сега му беше и майка. – Кончето не струва. Това е.- Струва - настоя дребният. – Големите не разбират от дървени коне. Ти си голям. Затова идвам тука да му кажа на  Утъпквам пътека да знае къде ще го чакам.Здравата ръка плесна ситния като пакетче солети врат, дръпна дребосъка за рамото и каза много остро, като че в момента ядеше парчета стъкло от счупения прозорец на цветарския магазин: – Кого ще чакаш, бе глупчо?- Ами аз съм Георги и той е Георги – избъбри детето. Брат му не помръдна, не го прекъсна дори, отпусна ръка върху пакетчето солети, което беше всъщност врат, но много чисто обран и светещ като рекламата на цветарския магазин.Големият сам го бе подстригал с машинката. Той подстригваше и баща им, себе си дори подстригваше, преди това го правеше майка им, но тя беше в Мадрид до Димитровден. Тогава щеше да се прибере за рождения ден на големия си син и на мъжа си – и двамата родени навръх Димитровден.- Кой е той, бе? – не изтрая накрая роденият на Димитровден Димитър. Баща му също беше Димитър. Дядо му и прадядо му бяха Димитровци, но никой не помнеше точно кога бяха родени тези мъже.- Казвам на Свети Георги да ми даде кончето. Онова. От дърво. Той има имен ден също като мене.- Откъде накъде се слагаш ти до Свети Георги? - попита голямото момче с такава усмивка, която можеше да убие змия, стига змията да забележеше как овързва лицето му с ръждива тел – Знаеш ли защо му казват Свети Георги?- Защото свети и защото има кон – отвърна хлапето. - И аз искам кон. Не мога да си купя истински, затова искам кончето от дърво.-Ха ха. И се мъкнеш тука? Не можеш ли да кажеш на Свети Георги за играчката у нас?- Мога - призна хлапето. – Може даже и пред блока. Той е Георги и аз съм Георги. Нали ти един път ми каза, че Георгиевците се държат един за друг - като ръка и ръкавица? Но само като са близо до река.Тогава големият плесна дребното по врата, но много леко, като че бутваше врабче с пръст. Големият обичаше врабците и не само тях, обичаше всичко с крила, най-вече самолетите, и искаше един ден да се научи да управлява самолет. Лошото беше, че майка му чу и замина за Мадрид до Димитровден – да печели пари, за да може хлапакът да учи. Радомир нямаше училище за летци. Под небето е широко, винаги щеше да се намери някое школо, стига човек да има глава за него.- Летец е опасно – обади се баща му, който обикновено мълчеше. Работеше и като пазач, и като пекар на кифли, като мазач и специалист по плочки, когато го викнеха хората от квартала. – Аз навремето исках да стана летец. Дано ти станеш сега.- Не искам да ставам летец – обади се от ъгъла дребният и оттогава баща му го кръсти Глупчо.- Глупчо, защо утъпкваш тази пътека през дълбоката коприва? – попита братът.- Той е с кон. Видях го с очите си, нарисуван на едно квадратно дърво.- Това е икона, Глупчо.- Добре. Видях го нарисуван на една квадратна икона. Беше на кон. Как да дойде при мене с коня по асфалта? – попита малкият. - Не може да се блъска между колите, ще го смачкат. Не може да язди по линията след влака. Ще го глобят. Затова му отъпквам пътека.Братът, мощен и умен, разроши косата, черна като облак, върху главата на хлапето. После, без много приказки, го грабна под мишница и макар че дребният риташе – без да пищи, в тяхната къща никой не пищеше, не проявяваше капризи, не се глезеше, нито се лигавеше – та хлапето риташе с все сила, хвърляше ръце и лакти във всички посоки, въртеше глава, огъваше се като гущер, по-скоро като петел, преди баща им да му отреже главата със сатъра, но Димитър го отмъкна към тротоара под големите кестени, по-далече от Струма, по-далече от павилиона за вестници и сърдитата му продавачка, съвсем близо да магазина „Всичко за един лев“, в който продаваха дървения кон. Огромен, като Опел Зафира и самолет, но всъщност висок точно петнайсет сантиметра.Дървеният кон струваше 10 лева, защото никак не беше дървен, а пластмасов. Но има ли значение от какво е направен, като копитата му бяха готови да отскочат до луната, да пресекат Струма, квартала, така щото момчето да се здрависа със Свети Георги. Георгиевците се държат един за друг, нали, като копитото държи подковата - това беше казал големият брат, а той, макар и висок като Черни връх, сега беше едновременно брат и майка на Гошо и никога не лъжеше. Поне Гошо не си спомняше едрият да го е лъгал някога. Човек, роден на Димитровден не мами. Той е голям мъж и прилича на баща им.Димитър, роден преди тринайсет години, извлече дребния до магазина, който най-безочливо лъжеше, че всичко вътре струва един лев, а конят от пластмаса имаше етикет с цифрата 10, изписана на най-лично място.Чак когато влязоха в магазина, едрият остави момчето на пода, дълго рови в джоба си, измъкна два лева, свити на четири, после още два лева и те огънати по същия начин, една шепа стотинки и след като ги брои около един век, остави парите на тезгяха пред продавачката и каза:- Дайте ми онзи кон от десет лева. Кафявия.Продавачката също брои стотинките един век, сложи коня в найлоново пликче, а през това време Гошо въобще не можеше да повярва какво се случва.- Нямаме пари – прошепна той на брат си, но роденият на Димитровден въобще не му обърна внимание. Дребният се притисна до крака му, опита да погали яката ръка, която преди две минути бе опънала здраво ухото му.- Не се лигави – сряза го грамадният хлапак. - Аз не съм мама. Всъщност мама съм, но само до Димитровден. Брат съм ти. Ясно ли е? Взимай.- Защо ми го купи? – избърбори хлапето с глас превит от съмнение, тежък като плочките на тротоара.- Млъквай, Глупчо – ръката отново плесна тесния колкото пакетче солети врат. Но леко го плесна, сякаш вратът беше направен от шоколад. – Заминавай – нареди братът и напъха пликчето с пластмасовия кон в ръцете на дребния. – Чао.- Благодаря, бате.- Друм! Изчезни като муха – отряза тежко големият. Той не беше никаква майка, а брат.Момчето изведнъж си плю на петите, мина покрай ситната рекичка, която без друго се казваше Мъниш, изтича край магазина за железария – бягаше толкова бързо, сякаш бе пило самолетно гориво на закуска. Големият брат се озадачи и реши да го настигне. Обаче не го настигна.Хлапето с коса с цвят на асфалт отиде до блок 36 на улица „Несебър“, позвъни на третия звънец - отгоре надолу - на единствения вход на стария блок. Оттам се подаде друго хлапе – тънко като бъркалка за кафе, в сини панталони, розова фланелка и розова панделка в косата.Якият брат остана на мястото си в сянката на единствения кестен наблизо. Той освен че беше силен, беше любопитен и много пестелив.- Ето, Деси – каза хлапето, неговият малък брат, Глупчо. – Вземи.Деси с панделката в черната коса, взе пликчето и го отвори. Измъкна кон – грамаден, кафяв, великан, силен оттук до гарата с влаковете.- Кончето! – прошепна розовата панделка.- Ето – каза хлапето. – За тебе е – изведнъж малкият брат се обърна като пумпал, не изчака момичето от улица „Несебър“ да каже дума и хукна далече от Блок 36, към магазина за железария, или може би към моста на Струма, който беше най-сигурното място в квартала.Брат му изхвърча от сянката на кестена. Ръката му, още по-бърза отпреди, стисна ухото на дребния.- Какво правиш! Защо се излагаш така?Малкият нищо не каза. Много неочаквано, като десет лева в джоб, за който от сто дена мислиш, че е празен, ядосаната ръка се отпусна надолу и спря върху дребното рамо.- Защо? – попита големият.Малкият, който точно преди Гергьовден вече нямаше нито найлоново пликче, нито пластмасов кон, се наведе към земята.- Ами… - похвана той и гласът му се огъна като копривата, която се бе опитал да отъпка пет поредни дни.- Тя се казва Деси. Свети Георги, дето свети, няма да я чуе. Няма да разбере, че тя иска кончето.И другата корава ръка на големия Димитър падна върху рамото на хлапето.- Тя не е Георги като мене – повтори то. – Майка й е тука обаче. Не е в Мадрид - Струма сигурно бе чула и съвсем престана да тече. Всичко разбира, стига да поиска, хитра река е тя. – Нямаме пари - измънка виновно хлапето. – Ще ме накажеш ли сега?Големият не помръдна от мястото си. Мълча един век, а може би два века и отсече:- Имаме пари, Гоше. Не бой се. Имаме.", "date": "2017.05.06", "title": " Гергьовден: разказ от Здравка Евтимова"}
{"url": "https://m.offnews.bg/news/Komentari_65/Vreme-e-zasedaniiata-i-sreshtite-na-vlastta-da-stanat-po-pravilo-publi_654813.html", "text": "Въпросът дали е приемливо главният прокурор да посещава частен офис с цел среща с бизнесмен не е напълно непознат за българското общество. Като че ли поведението на висшите държавни фигури се нуждае от едно по-прецизно определяне, През последните 10-15 години имаше редица казуси, отнасящи се до прозрачността на регламентирани заседания на колективни органи на власт и дори обществени обсъждания. Първото дело по ЗДОИ, заведено от журналист в България, бе на Алексей Лазаров от в.”Капитал” срещу отказа на администрацията на кабинета Сакскобурготски да предостави съдържанието на стенограмата от първото правителствено заседание. Спечелването на това дело пред Върховния административен съд през 2002 г. даде тласък на реформата и 7 години по-късно, през 2009 г. новоизбраното първо правителство на Бойко Борисов даде заявка за прозрачност чрез създаването на практиката по публикуване на тези стенограми в интернет. Както често се случва, „царят дава, пъдарят не дава”, тъй като практиката по непрозрачност на записи от заседания продължи по отношение на комисии, работни групи и дори проведени по реда на Закона за опазване на околната среда обществени обсъждания.Практиката на съдилищата, че такива записи следва да са публични и могат да се отказват само по изключение, е категорична и последователна, но воденето на едно такова дело може да отнеме две години. Решението на проблема изисква законодателен подход.Не по-малко важен се оказва въпросът относно срещи на представители на властта по служебни въпроси. Въпросът дали записът от срещата на президента Георги Първанов с вицепремиера Симеон Дянков може да бъде публичен, породи през 2010 г. последвалото съдебно дело срещу отказ на президенството да предостави на журналиста Лъчезар Лисицов от „Десант” достъп до стенограма от срещата между президента и руския премиер Владимир Путин. След решение на АССГ през 2010 г. тази информация бе публикувана в интернет страницата на президентството. По повод отказа на Министерството на вътрешните работи да предостави на Росен Босев от в.”Капитал” информация по въпроса дали народния представител Делян Пеевски е влизал в сградата на министерството, кога и с кого се е срещал, бе постановено окончателно съдебно решение, с което министерството бе задължено да предостави искания достъп. Регламентираната публичност на записите относно такъв вид срещи също би за повишена откритост на управлението, без да се прибягва до съдебни дела за всеки един случай.Отделен пък е въпросът от какви неформални срещи е редно да се въздържат висшите държавни служители. Срещите на министър със съдия, разглеждащ конкретно дело, или присъствието му на яхта с определени хора, могат да поставят въпроса за интегритета на съответната личност. Такъв е и рискът, който поема главният прокурор, посещаващ частен офис с цел среща с бизнесмен. Поведението на висшите фигури в тези случаи също е редно да бъде съобразено с определени предварително установени стандарти.", "date": "2017.05.06", "title": " Време е заседанията и срещите на властта да станат по правило публични"}
{"url": "https://m.offnews.bg/news/Ikonomika_59/Doklad-ES-mozhe-da-ni-spre-parite-po-5-operativni-programi_654819.html", "text": "Пет от европейските оперативни програми “Иновации и конкурентоспособност”, “Наука и образование за интелигентен растеж”, “Транспорт и транспортна инфраструктура”, “Региони в растеж” и “Околна среда” са пред спиране. Това се разбира от Доклад на бившия вече служебен вицепремиер по европейските фондове Малина Крумова, с който се прави преглед на работата в изминалите три месеца, съобщава БГНЕС.Новото правителство на Бойко Борисов има два месеца, за да изпълни шест от т.нар. “предварителни условия”, които са заложени в Споразумението за партньорство. Към декември 2016 г. България не беше изпълнила 12 от общо 45 предварителни условия за получаване на европейско финансиране през програмния период 2014-2020 година.От Доклада на Малина Крумова се разбира още, че изпълнението на редица от европейските програми е забавено и има потенциален риск от загуба на средства.Изпълнението на Програмата за развитие на селските райони не гарантира стриктно спазване на разпоредбите на Закона за управление на средствата от Европейските структурни и инвестиционни фондове, става ясно от документа.30% от щатните бройки на Управляващия орган на Програмата за “Морско дело и Рибарство” продължават да не са заети, което поставя сериозни предизвикателства пред изпълненията на задачите.Тя отчита затруднения и по отношение финансирането на бенефициенти по ОП “Развитие на човешките ресурси”. Документът разкрива още, че заради липсата на решение – как да се доизгражда автомагистрала “Струма” в района на Кресненското дефиле вече е налице забавяне, което може да доведе до загуба на европейски средства.Тя уточнява още, че заради ограничен бюджет на Оперативна програма “Транспорт и транспортна инфраструктура”, за да се довърши пътя край Кресна ще са нужни допълнителни около 400 млн. евро. Тези пари ще трябва да са за сметка на бюджета. Сериозни проблеми има и при изпълнението на ОП “Региони в растеж”. През септември месец трябва да стартира “голям проект”, който е в сферата на здравната инфраструктура и ще се управлява от Министерство на здравеопазването. Финансовият ресурс е в размер на 163,5 млн. лв. Заради късно финализиране на стратегиите за устойчиво градско развитие на общините, не всички от 39-те градове, които трябваше да получат целево европейско финансиране, ще успеят да го направят. Това е наложило стартиране на обсъждане на изменение на ОПРР.", "date": "2017.05.06", "title": " Доклад: ЕС може да ни спре парите по 5 оперативни програми"}
{"url": "https://m.offnews.bg/news/Futbol_18793/IUventus-shte-goni-shesta-titla-s-rezervite_654823.html", "text": "Италианският хегемон Ювентус може да стане шампион за шеста поредна година. За целта тази вечер от 21,45 часа на \"Ювентус Стейдиъм\" \"бианконерите\" трябва да победят градския съперник Торино в местното дерби, известно като \"Дерби дела Моле\".Това е предпоследното голямо препятствие за \"Старата госпожа\" по пътя към поредното Скудето във витрината си. \"Бианконерите\" ще станат шампион днес при условие, че в същото време Рома не спечели срещата си с Милан в неделя.Следващата седмица Ювентус играе реванш в полуфиналите на Шампионската лига срещу Монако и за \"бианконерите\" двубоят с \"монегаските\" е изключително важен. В първия мач италианците си свършиха половината работа като победиха с 1:0 и сега им остава да направят и решителната крачка.Треньорът на Ювентус Масимилиано Алегри смята да даде почивка на голмайстора Гонсало Игуаин в днешното дерби. Според \"Скай Италия\" наставникът за пореден път през сезона смята и да прекрои схемата на игра и да заложи на 4-4-1-1.Алегри вече разкри, че Нето ще започне под рамката на мястото на Джанлуиджи Буфон. На мястото на Игуаин на върха на атаката пък се очаква да стартира Марио Манджукич. Пауло Дибала ще действа от малко по-задни позиции, а по двата фланга ще стартират Хуан Куадрадо и Стефано Стураро.", "date": "2017.05.06", "title": " Ювентус ще гони шеста титла с резервите"}
{"url": "https://m.offnews.bg/news/Politika_8/Georgi-Markov-Patriotite-sa-po-mazhe-ot-reformatorite_654822.html", "text": "Новоизбраният депутат от ГЕРБ Георги Марков обясни, че Обединени патриоти са много по-предвидим коалиционен партньор в сравнение с Реформаторския блок във второто правителство на Бойко Борисов.Той повтори че патриотите се държали много по-мъжки и че с поведението си се доближавали до тезите на унгарския премиер Виктор Орбан, на когото бившият конституционен съдия е голям фен.Според него сега нямало проблем с ЕС за новата управленска коалиция, тъй като Бойко Борисов бил добре приет сред европейските лидери и знаел как \"да натамани работите\", а и традиционните европейски партии се били \"приземили малко\".Той се обяви и за по-висока бариера за влизане в парламента от сегашните 4 процента, защото раздробеното представителство не позволявало на спечелилата изборите партия да управлява самостоятелно и трябвало да се търсят варианти за коалиции.", "date": "2017.05.06", "title": " Георги Марков: Патриотите са по-мъже от реформаторите"}
{"url": "https://m.offnews.bg/news/Sport_18752/Sportat-v-efir-na-6-maj_654830.html", "text": "Богата спортна програма предлага днешния 6 май. Първенствата по футбол в Европа навлизат в решителна фаза и ни очакват много вълнуващи битки, като акцентът ще е върху битките за титлата в Италия и Испания. Любителите на колоезденето пък ще се насладят на втория етап на Обиколката на Италия.10, 45 MotoGP, Гран при на Испания (трен.) Mtel sport 1 (пряко)12,00 Тенис, турнир за жени в Прага F+/ Sport+ HD (пряко)13,00 - Франция - Фарьорски острови, европейско до 17 г., пряко Евроспорт 214,00 Колоездене, обиколка на Италия Eurosport 1 (пряко)14,30 - Манчестър С - Кристъл Палас, Англия, Висша лига, пряко Диема Спорт 214,40 Художествена гимнастика, СК в София БНТ HD (пряко)15,55 Голф, турнир в Сейнт Олбанс  Mtel sport 2 (пряко)16,30 - Байерн - Дармщад, Германия, Първа Бундеслига, пряко Евроспорт 217,00 - Шахтьор Д - Заря Луганск, Украйна, Висша лига, пряко Мтел Спорт 117,15 - Атлетико М - Ейбар, Испания, Примера дивисион, пряко Sport+ HD17,30 - Нефтохимик - Локо ГО, България, Първа лига, пряко Диема Спорт16,00 - Пари Сен Жермен - Бордо, Франция, Лига 1, пряко Нова Спорт18,45 - Испания - Италия, европейско до 17 г., пряко Евроспорт 119,00 - Спартак Москва -Том Томск, Русия, Висша лига, пряко Мтел Спорт 119,00 - Наполи - Каляри, Италия, Серия А, пряко RING19,30 - Барселона - Виляреал, Испания, Примера дивисион, пряко Sport+ HD19,30 - Суонзн - Евертън, Англия, Висша лига, пряко Диема Спорт 219,30 - Херта - РБ Лайпциг, Германия, Първа Бундеслига, пряко Евроспорт 220,00 - Пирин Бл - Берое, България, Първа лига, пряко Диема Спорт21,00 - Нанси - Монако, Франция, Лига 1, пряко Нова Спорт21,45 - Гранада - Реал М, Испания, Примера дивисион, пряко Sport+ HD21,45 - Ювентус -Торино, Италия, Серия А, пряко RING", "date": "2017.05.06", "title": " Спортът в ефир на 6 май"}
{"url": "https://m.offnews.bg/news/Futbol_18793/Kitaj-izkushava-selektcionera-na-Germaniia_654831.html", "text": "Космическа оферта е получил селекционерът на Германия Йоаким Льов от китайската футболна федерация.Според информация на \"Ас\" китайците са предложили двугодишен договор на германския специалист с рекордното заплащане от 25 милиона евро на година.Предложението е коректно, защото китайците искат Льов да застане начело на националния им отбор, след като си свърши работата с Германия на световното по футбол през 2018 година в Русия.По принцип договорът на Льов с Германския футболен съюз е до 2020 година, но при негативен развой на Мондиала и двете страни може да поискат развалянето му. Негативен за стандартите на Бундестима би бил всеки сценарий, който включва отпадане преди полуфиналите.Германия е действащ световен шампион, след като спечели Мондиал 2014 в Бразилия.", "date": "2017.05.06", "title": " Китай изкушава селекционера на Германия"}
{"url": "https://m.offnews.bg/news/OFFTOPIC_18750/Koj-zhivee-na-litceto-na-Tramp-snimki_654825.html", "text": "Много мисли вероятно минават през ума ви, докато гледате Доналд Тръмп. Но едно нещо, за което вероятно не сте помислили, е колко много брадичката на президента прилича на жаба.Американски художник от Тексас на име Майк Мичъл отиде една крачка по-далеч и илюстрира забавното сравнение. За часове, снимките, публикувани в Twitter, събраха десетки хиляди харесвания и бяха споделени почти 50 000 пъти.", "date": "2017.05.06", "title": " Кой живее на лицето на Тръмп? (снимки)"}
{"url": "https://m.offnews.bg/news/Futbol_18793/I-legendata-Jens-Leman-idva-za-macha-na-Berbatov_654844.html", "text": "Бившият капитан на националния отбор по футбол Димитър Бербатов потвърди присъствието на още една световна звезда за грандиозния си благотворителен мач в София на 14 юни.Вратарят на \"непобедимия\" Арсенал Йенс Леман ще пази вратата на Луиш Фиго и ще се опита да не допусне гол на Бербатов и компания.Другите потвърдени имена към момента са тези на Райън Гигс, Пол Скоулс, Гари Невил, Едвин ван дер Сар, Неманя Видич, Патрис Евра, Христо Стоичков, Стилиян Петров, Мартин Петров, Роберто Карлуш, Деко и Робер Пирес.Фиго анонсира също така присъствието на Франческо Толдо, Мичел Салгадо и Максуел. Преговаря се и с Кристиано Роналдо, но идването на португалеца е малко вероятно.", "date": "2017.05.06", "title": " И легендата Йенс Леман идва за мача на Бербатов"}
{"url": "https://m.offnews.bg/news/Nauka_34/Mladite-ni-matematitci-specheliha-Balkaniadata-v-Ohrid_654833.html", "text": "Българският отбор се представи отлично на 34-ата Балканска олимпиада по математика, която се провежда от 2 до 7 май т.г. в Охрид.Младите ни математици спечелиха 4 златни и 2 сребърни медала и заеха първо място в отборното класиране с 226 т. от 240 възможни.С максимален резултат от 40 т. са трима български ученици – Виолета Найденова (СМГ), Кирил Бангачев (СМГ) и Константин Гаров (ПМГ–Бургас). Златен медал с 39 т. заслужи и Атанас Динев (ПМГ - Бургас), а сребърни – Иван Ганев с 34 т. (Американски колеж – София) и Борислав Антов с 33 т. (СМГ) .Ръководител на отбора е ас. д-р Драгомир Драгнев, зам.-ръководител – доц. д-р Ивайло Кортезов, а наблюдател – чл.-кор. Олег Мушкаров (и тримата от ИМИ при БАН).", "date": "2017.05.06", "title": " Младите ни математици спечелиха Балканиадата в Охрид"}
{"url": "https://m.offnews.bg/news/Dom_18814/9-neshta-ot-minaloto-koito-zapochvat-nov-zhivot-galeriia_654845.html", "text": "Въпреки, че са били модерни преди 20 години, а след това отвяни от напредъка на технологиите, някои вещи си остават особено харизматични и няма лошо да бъдат изтупани от забравата на времето. Не винаги се получава, но опитът не пречи. Както се казва – модерното е добре забравеното старо.Ето защо любителите на Nokia 3310, Nintendo, телефоните с капаче, многоцветните химикалки и т.н., могат отново да ги държат в ръцете си, да се завърнат назад във времето и да си спомнят с носталгия 80- те и 90-те години на 20-ти век.", "date": "2017.05.06", "title": " 9 неща от миналото, които започват нов живот (галерия)"}
{"url": "https://m.offnews.bg/news/Kultura_33/Krastovishte-v-Chikago-shte-nosi-imeto-na-Aleko-Konstantinov_654846.html", "text": "Къстовище в Чикаго ще носи името на великия Алеко Константинов, съобщи Този месец се навършват 120 години от смъртта на българския писател и общественик, автор на пътеписа \"До Чикаго и назад\".В американския мегаполис по този повод се организират няколко културни събития и тържества. Тържествената церемония по именуването ще се състои утре пред входа на първия български център в Чикаго. Генералният консул на България в Чикаго Иван Анчев покани всички, които имат възможност да присъстват на събитието.А на 13-ти май от два следобед в библиотеката на Чикагския университет ще се проведе възпоменателно тържество. На него ще бъдат представени живота и делото на Алеко Константинов, както и 30-минутен документален филм за Щастливеца. ", "date": "2017.05.06", "title": " Кръстовище в Чикаго ще носи името на Алеко Константинов"}
{"url": "https://m.offnews.bg/news/Obshtestvo_4/Dazhdoven-Gergiovden_654818.html", "text": "Жълт код за силен вятър и обилни валежи е обявен в 18 области на страната. Това означава, че времето на днешния Гергьовден е потенциално опасно, припомнят метеоролозите от НИМХ на БАН.Жълтият код е за областите: В тези области се очакват интензивни валежи, на места с градушки. Очаквани количества 15-20 л/кв.м, локално до 50 л/кв.м. Ще духа силен северозападен вятър със скорост 15-20 м/сек, с пориви до 24 м/сек.Ще е облачно и ще има превалявания с гръмотевици, по-съществени – в сутрешните часове. След обяд валежите постепенно ще отслабват и спират, информираха от НИМХ към БАН.Максималните температури ще са между 17° и 22°, за София – около 17°.", "date": "2017.05.06", "title": " Дъждовен Гергьовден"}
{"url": "https://m.offnews.bg/news/Izvan-terena_18817/Nikol-Shertcinger-otvrashta-na-udara-shte-pee-na-Hamiltan_654848.html", "text": "Половинката на Григор Димитров - Никол Шерцингер е получила покана да изнесе концерт по време на състезанието от Формула 1 за Гран При на Азербайджан.38-годишната хубавица ще се качи на сцената след съботната квалификация на пистата в Баку. Oсвен нея, участие ще вземат Марая Кери и Black Eyed Peas, които ще забавляват почитателите на скоростната надпревара.Това автоматично означава, че тя ще се озове в близък контакт с бившия си годеник Люис Хамилтън. Небеизвестен факт е, че до преди няколко години Никол бе отдала сърцето си на пилота на Мерцедес. Известно време след раздялата им пък пламна любовта с първата ракета на българския тенис.Припомняме, че преди няколко дни Григор Димитров бе уловен в сладки приказки с бившата си половинка Мария Шарапова. Това се случи на благотворителен турнир в Мадрид. По време на един мачовете Гришо бе застанал до руската красавица и двамата разговаряха повече от приятелски. Бившите гаджета направо сияеха от щастие. Гран При на Азербайджан ще се проведе от 23 до 25 юни, само четири дни преди 39-ия рожден ден на ослепителната Никол.", "date": "2017.05.06", "title": " Никол Шерцингер отвръща на удара, ще пее на Хамилтън"}
{"url": "https://m.offnews.bg/news/Futbol_18793/Lestar-napalni-kasata-s-pari-ot-ShL_654820.html", "text": "Отборът на Лестър напълни догоре касата си след дебютното си участие в Шампионската лига. Може би затова собствениците обявиха, че за трета поредна година няма да пипат цените на билетите и абонаментните карти за \"Кинг Пауър Стейдиъм\".\"Лисиците\" отсрамиха английските отбори в турнира и достигнаха до 1/4-финал, където отпаднаха от Атлетико Мадрид. Това ще им донесе 16,7 милиона паунда от наградния фонд на турнира.Шампионът на Англия ще вземе най-много пари в сравнение с всички останали участници от Премиър лийг. На второ място е Арсенал (12,2 милиона), трети е Манчестър Сити (11 милиона), а с най-малък актив си тръгва Тотнъм (3,5 милиона).Ако прибавим и парите от телевизионни права, цифрите стават доста сериозни. Приходите на Лестър набъбват до 66 милиона паунда, Арсенал е с 54 милиона, Сити с 41 милиона и Тотнъм с 35 милиона.", "date": "2017.05.06", "title": " Лестър напълни касата с пари от ШЛ"}
{"url": "https://m.offnews.bg/news/Novini_2/Voenniiat-parad-v-snimki_654849.html", "text": "Почти 1200 военнослужещи, 3 самолета МиГ-29 и 3 вертолета – един Ми-17 и два \"Кугар\", от състава на Военновъздушните сили участваха във военния парад по повод 6 май - Деня на Храбростта и празника на Българската армия.Командващ парада бе командирът на Военновъздушните сили генерал-майор Цанко Стойков. Въпреки капризите на времето хиляди софиянци и гости на столицата дойдоха на събитието на площад \"Независимост\".При изпълнението на Националния химн по време на парада бяха изпълнени 20 артилерийски салюта.", "date": "2017.05.06", "title": " Военният парад в снимки"}
{"url": "https://m.offnews.bg/news/Bojni_18771/Dzhoshua-Predupredih-Klichko-che-shte-go-razmazha_654834.html", "text": "Британската звезда на професионалния бокс Антъни Джошуа разкри какво е казал на Владимир Кличко по време на мача помежду им на \"Уембли\" на 29 април.Става въпрос за ситуацията в шестия рунд, когато украинецът прати Джошуа в тежък нокдаун. Мачът изглеждаше свършил за местния любимец, но в следващите рундове Джошуа се възстанови и в крайна сметка спечели с технически нокаут в 11-ия рунд и така защити титлата си тежката категория на Международната боксова федерация (IBF) и добави и тази Световната боксова асоциация (WBA).\"Просто му казах, че ако ме остави да изкарам рунда, ще го размажа. Можете да видите на записа, че му говорих на ринга.Когато го повалих в петия рунд, изразходвах много енергия и след това бях изморен, така че получих 10 секунди почивка щом той ме прати в нокдаун.10 секунди са цял живот на ринга. Щом станах, знаех, че просто трябва да се защитавам. Всеки може да прави удари, но много е важно да работиш върху защитата си. Така че това му казах, че ако оцелея този рунд, ще победя\", заяви Джошуа.", "date": "2017.05.06", "title": " Джошуа: Предупредих Кличко, че ще го размажа"}
{"url": "https://m.offnews.bg/news/Bojni_18771/Dzhouzef-Parkar-zashtiti-titlata-si-v-WBO_654847.html", "text": "Новозеландецът Джоузеф Паркър направи първа успешна защита на титлата на Световната боксова организация в тежка категория срещу тоталния аутсайдер Разван Коджану (Рум). Мачът в Оуклънд не впечатли особено, но и никой не е имал големи очаквания.Двубоят беше организиран едва преди няколко седмици, след като първоначалният противник на Паркър – Хю Фюри изненадващо се оттегли от срещата. Братовчедът на Тайсън Фюри обяви, че има здравословен проблем и хвърли още едно черно петно върху боксовата фамилия.След успешната защита Паркър стана още по-примамлив потенциален противник за Антъни Джошуа и Дионтей Уайлдър, които са шампиони на другите боксови федерации.Двубоят беше във формат 12 рунда по 3 минути. След опознавателния първи рунд, Паркър започна да търси по-активно победата срещу румънеца, който стана първия представител на северната ни съседка в двубой за пояс в тежката категория. Разван Коджану определено извади късмет в края на рунда, след като сантиметри не достигнаха на Паркър да намери брадичката му с десен прав.В третия рунд румънецът продължи да играе ролята на боксова круша, като повече се защитаваше, а минута преди края беше натикан край въжетата и понесе сериозни удари по тялото преди реферът да раздели двамата боксьори. Така се стигна до четвъртия рунд. Паркър обсипа главата на Разван Коджану с удари, но нито един не беше решаващ. Новозеландецът продължи да бъде по-активният боксьор, но по-високият ръст на румънеца го затрудняваше в търсенето на нокаут, тъй като той умело си пазеше главата от попадения.В петия рунд румънецът вече се движеше трудно, докато Паркър изглеждаше доста по-свеж. Разван Коджану все пак показа зъби и вкара два удара минута преди гонга, но след това двубоят продължи в по-спокоен ритъм. Шестият рунд премина равностойно, като Разван Коджану дори в край показа повече активност, но отново беше вкаран в ъгъла с канонада от удари на Паркър.Седмият рунд също не предложи развръзка, но Паркър продължи да има предимство в картите на реферите. В осмия новозелнадецът успя да пласира ляв прав в лицето на Коджану, последван от десен. Румънецът започна да се открива, призовавайки Паркър за повече активност и я получи. От устата на Коджанушурна кръв, но това не го спря да притисне Паркър в края на рунда. В деветия рунд новозеландецът затвърди предимството си в точките, но не успя да повали Разван Коджану.В десетата част Паркър се пазеше от попадения и заложи на защитната игра, за да не рискува излишно сигурната си победа. Двамата боксьори се активизираха едва в края,като румънецът едва не изплю гумата си след попадение в лицето. Рунд номер 11 премина по подобен начин и така се стигна до заключителните три минути.Румънецът продължи да понася удари и даде знак, че не му влияят, но така и не намери решение да затрудни от своя страна Паркър, който уверено стигна до победата с единодушно съдийско решение.За финал двамата боксьори бяха подготвили зрелищна размяна на удари, която въодушеви публиката, а след мача си размениха и прегръдки. Все пак те ще продължат да работят заедно, защото Разван Коджану е спаринг партньор на Паркър.", "date": "2017.05.06", "title": " Джоузеф Паркър защити титлата си в WBO"}
{"url": "https://m.offnews.bg/news/Sviat-_12/Venetciia-zabrani-diunerite_654826.html", "text": "Местните власти във Венеция забраниха появата на нови обекти за бърза храна, включително дюнерджийници в опит да опазят \"културното наследство на града\" и неговия романтичен дух. Новият закон, който вече е в сила, ограничи и броя павилиони, от които може да бъде закупена пица на парче. Затова пък от управата на града обещават да бъдат създадени много райони за пикници.Тя добави още, че романтичният италиански град не възразява срещу дюнерите и бързата храна и подчерта, че няма проблем хората да ядат навън.", "date": "2017.05.06", "title": " Венеция забрани дюнерите"}
{"url": "https://m.offnews.bg/news/Obshtestvo_4/Tcvetanov-zavartia-chevermeto-i-reche-Parviiat-zakonoproekt-na-GERB_654851.html", "text": "Първият законопроект, който ще бъде внесен от ГЕРБ в началото на другата седмица, ще бъде законопроектът за мажоритарната система. Това обяви вторият човек в партията Цветан Цветанов в Златоград на днешния Гергьовден. Цветанов обяви и че партията отново ще внесе проекта на Закона за концесиите, на който президентът Румен Радев наложи вето.Той облече народна носия, препаса пищов и въртя чеверме в родопския град на Гергьовден.", "date": "2017.05.06", "title": " Цветанов завъртя чевермето и рече: Първият законопроект на ГЕРБ - мажоритарното гласуване"}
{"url": "https://m.offnews.bg/news/Leka-atletika_18783/Malko-ne-dostigna-na-kenietc-da-probiaga-maraton-pod-2-chasa_654855.html", "text": "26 секунди не достигнаха на олимпийският шампион от Рио де Жанейро 2016 Елиуд Кипчоге да стане първият човек в историята с бягане под 2 часа в маратон.32-годишният кениец спри хронометрите на 2:00:25 часа на специалното състезание, организирано от Nike на пистата “Монца” в Италия. Постижението обаче няма да бъде признато за световен рекорд и така върховото постижение за всички времена в официалните регистри остава 2:02:57 часа на Денис Кимето.Причината постижението да остане неофициално е, че на пистата в ролята на хора, които поддържат високото темпо, влязоха на ротационен принцип 30 елитни бегачи, които освен това пазеха от вятъра състезателите, които гонеха рекорд.Еритреецът Зерсенай Тадесе и Лелила Десиса от Етипоия също участваха в състезанието, организирано от Nike, но се отказаха, след като разбраха, че бягат под времето за рекорд. В случай, че Кипчоге бе пробягал под два часа маратонската дистанция, той щеше да получи бонус от 1 милион долара.\"Все пак написахме история\", заяви философски кениецът.", "date": "2017.05.06", "title": " Малко не достигна на кениец да пробяга маратон под 2 часа"}
{"url": "https://m.offnews.bg/news/Obshtestvo_4/Voenniiat-muzej-v-Sofiia-sas-svoboden-vhod-za-posetiteli-galeriia_654852.html", "text": "Националният военноисторически музей (НВИМ) отвори вратите си за посетители в Деня на храбростта. От 10.00 до 18.00 часа входът за посетители за постоянната и външната експозиция е свободен. В традиционната атракция „Експонатите оживяват“ тази година посетителите имат възможност да разгледат отвътре пилотските кабини на изтребител-прихващач МиГ-21 бис, транспортен хеликоптер МИ-8 и отделенията за управление на самоходна минохвъргачка „Тунджа“, подвижен радиовисотомер ПРВ-11 „Вершина“ и ракетен комплекс 2К 52 Фрог „Луна-М“.Традиционно военен готвач сготви боб чорба, която можеше да бъде опитана от всеки посетител.  С Ден на отворени врати празникът ще бъде отбелязан и във филиалите на НВИМ –Военноморския музей и Парк-музея на бойната дружба – 1444 г. във Варна и Музея на авиацията в Крумово, където със свободен достъп за посетителите ще бъдат самолетите Су-22 и Ан-14.", "date": "2017.05.06", "title": " Военният музей в София със свободен вход за посетители (галерия)"}
{"url": "https://m.offnews.bg/news/Politika_8/Karakachanov-prenapisa-upravlenskata-programa-Shte-vrashta-kazarmata_654853.html", "text": "Новият военен министър Красимир Каракачанов обяви, че остава привърженик на наборната военна служба. , подписана от ГЕРБ и Обединените патриоти: \"В програмата за управление на правителството, което е ръководено от г-н Борисов, е записано: военно обучение в училищата, доброволната служба и разработване на проектите, свързани с наборната военна служба. Аз съм привърженик на наборната военна служба, поради простата причина, не си сменям убежденията, необходимо е българската младеж да бъде подготвена и възпитана в един дух на патриотизъм и на готовност да си защитава отечеството\", заяви Каракачанов.В управленската програма на ГЕРБ и Обединените патриоти не се посочва нищо за наборната служба. В раздел VII, т.5 от нея е  единствено, че ще се работи за въвеждане на военно обучение в училище и разширяване на възможностите за доброволна военна служба. В нея не се посочва развиването на проекти, \"свързани с наборната военна служба\". Каракачанов заяви, че не се притеснява от \"скептици\" по темата. \"Аз съм от оптимистите, защото, в края на краищата, не е важно тези, които са скептични. Важни са тези, които вярват и вървят заедно с нас, за да постигнем онази българска армия, която е в сърцата и мечтите на българския народ. Една армия, която ще бъде в състояние реално да защитава териториалната цялост, суверенитета и независимостта на България\", обясни пред Нова тв министърът. . \"Връщането на наборната служба е неизбежно, защото в страни като Франция, които имат много по-голяма традиция в професионалната армия, и двамата президенти, които се явяват на балотаж, говорят за връщането на наборната военна служба\", каза той и поясни, че в други държави е възстановена наборната служба, а в някои - срокът ѝ е удължен. Той отново се позова на управленската програма, като обясни, че \"ще се мисли за връщането на наборната военна служба\".Той смята, че старите поделения не са разрушени, но са в лошо състояние. Той обясни, че няма успешна държава, която не поддържа собствени въоръжени сили и \"армията не е на нивото, на което трябва да бъде\". Той заяви, че не е оптимист по отношение на нелегалната имиграция, защото смята, че ЕС все още няма изработена единна позиция. \"Тя се изработва в момента, но още не е оповестена. За това смятам, че Българската армия има своята част и задължение от решаването на проблема с нелегалната имиграция и към момента на българската граница има български военнослужещи, които охраняват наред с колегите си от Гранична полиция\", обясни Каракачанов.  ____VII. Отбрана1. Българската армия е надежден гарант за сигурността на страната.1.1. Гарантиране на националния суверенитет и независимост, както и защита на териториалната цялост на страната.1.2 България е активен и надежден член на НАТО и ЕС. Активно и последователно ще участваме в изготвянето и изпълнението на новата политика на ЕС за европейска отбрана.1.3 Увеличаване на разходите за отбрана и достигане на ниво от 2% от БВП в края на предстоящия управленски мандат.1.4. Преглед на организацията и дислокацията на ВС с оглед на ефективното изпълнение на трите мисии: „Отбрана“, „Подкрепа на международния мир и сигурност“, „Принос към националната сигурност в мирно време“, включително и с оглед на охраната на границата.1.5. Попълване на резерва на въоръжените сили и подобряване на мобилизационните способности на страната.2. Активно сътрудничество с военно-патриотичните съюзи и други неправителствени организации за патриотичното възпитание на младежта и съхраняването на традициите на българската армия.3. Изграждане на силна армия чрез ускорено развитие на въоръжените сили.  Разширяване на участието на българската отбранителна промишленост и научноизследователски институции при изпълнението на инвестиционни проекти за модернизацията и превъоръжаването, включително и с използване на средства от Европейския план за отбрана.4. Разширяване на участието на Въоръжените сили за по-ефективна защита на населението при бедствия и аварии, както и при опазването на границата и противодействието на тероризма в съответствие с промените в ЗОВС на РБ и новия Закон за противодействие на тероризма.5. Въвеждане на военно обучение в училище. Разширяване на възможностите за доброволна военна служба.", "date": "2017.05.06", "title": " Каракачанов пренаписа управленската програма: Ще връща казармата"}
{"url": "https://m.offnews.bg/news/Futbol_18793/Rajan-Gigs-spodeli-makite-si-sled-razdialata-mu-s-Manchestar-IUnajted_654854.html", "text": "Една от легендите на Манчестър Юнайтед Райън Гигс разкри в своята рубрика за вестник \"The Telegraph\", че потърсил помощта на психиатър, за да преодолее раздялата си с клуба.\"Целият ми живот беше белязан от тези 28 години, в които бях част от Манчестър Юнайтед. Преди последната ми година в клуба, аз започнах да осъзнавам необходимостта да бъда подготвен за промените в живота ми след края на престоя ми в Юнайтед. Знаех, че в психологически план ще ми бъде много трудно. Когато периодът от моя живот като играч и след това като треньор на Манчестър Юнайтед приключи миналото лято, се оказах във важен етап на промяна. Реших да посетя психиатър, за да разбера как да се справя по най-добрия начин.Животът ни във футбола започва от детството и завършва в етап, в който сме зрели хора. Когато не знаем нищо за живота извън футбола. \"Институционализиран\" - това е терминът, който бих използвал за периода си в Манчестър Юнайтед.Всичко започна от 14-ата ми година и продължи до 42-ата. Някои предложени идеи в срещите с психиатър ми помогнаха да се адаптирам към новия живот извън Юнайтед. Той ме посъветва да остана близо до играта и да съм постоянно зает. Затова отидох на Евро 2016 във Франция и после на футзал-турнир в Индия\", сподели Гигс.", "date": "2017.05.06", "title": " Райън Гигс сподели мъките си след раздялата му с Манчестър Юнайтед"}
{"url": "https://m.offnews.bg/news/Politika_8/Stutci-Lamborginito-spriagan-za-zam-ministar-na-otbranata_654862.html", "text": "Стоян Стоянов, по-известен още като Стуци Лаброгинито, е сред спряганите имена за заместник-министър на отбраната, научи OFFNews. Засега неофициално се твърди, че той ще бъде един от заместниците на Красимир Каракачанов. Именно по инициатива на депутати от Патриотичния фронт Стоянов беше лансиран за шеф на Изпълнителна агенция \"Военни клубове и военнопочивно дело\" през 2015 година. Тогавашният военен министър Николай Ненчев обаче отказа да го назначи, въпреки че Стоянов вече беше минал процедурата по получаване на допуск до класифицирана информация.Дълги години Стоянов оглавяваше въпросната агенция. След като бившият военен министър Николай Цонев преструктурира агенцията, Стоянов стана зам.-директор по социалните дейности в МО. Неофициално се твърди, че двамата са в остър конфликт, което довело до свалянето на Стоянов от поста. При първото правителство на ГЕРБ той подаде оставка, след като новия военен министър Николай Младенов раздуха случая с т.нар. розови БМВ-та, купени по времето на Стоянов. По същото време Стоянов беше популярен предимно с това, че е единственият държавен чиновник, горд собственик на Lamborghini Countach.Стоянов беше и клиент на прокуратурата, след като близо 180 договора за наем на военни сгради бяха обект на проверка. За Lamborghini-то си Стоянов сам разказва, че е заменил за старо Ferrari Daytona. След като реставрирал Ferrari -то, швейцарски колекционер предложил през 1990 г. бартер. През 2011 година Стоянов беше кандидат за кмет на София, издигнат от партия „Нова сила“. На парламентарните избори през 2014 година пък беше в листата на Патриотичния фронт в Кърджали. Почти сигруно е, че един от заместниците на Каракачанов ще бъде Атанас Запрянов. Той заемаше този пост през 2016 г., като преди това беше съветник в политическия кабинет на министъра на отбраната Николай Ненчев. ", "date": "2017.05.06", "title": " Стуци Ламборгинито спряган за зам.-министър на отбраната"}
{"url": "https://m.offnews.bg/news/Intcidenti_6/Vlak-pregazi-mazh-v-Blagoevgrad_654859.html", "text": "Пътнически влак София-Кулата прегази мъж в Благоевград, предаде БГНЕС. Сигналът е подаден в 14.30 ч. Инцидентът е станал на 200 м от жп гарата в Благоевград.Машинистът не е видял човека, който е излязъл от малка пътечка, пресичаща жп линията.Сигналът е подаден от пътничка във влака. Блъснатият мъж е на видима възраст около 50 години. Починал е почти веднага след пристигането на спешния екип.Движението на влаковете по жп линията между Благоевград и Дупница е спряно.", "date": "2017.05.06", "title": " Влак прегази мъж в Благоевград"}
{"url": "https://m.offnews.bg/news/Gimnastika_18776/Parvo-i-vtoro-miasto-za-Vladinova-i-Taseva-v-mnogoboia_654865.html", "text": "Прекрасната Невяна Владинова спечели титлата в индивидуалния многобой на Световната купа по художествена гимнастика в София. Владинова събра 74.000 точки, след като в днешните си съчетания получи 18.450 на бухалки и 18.200 на лента. Тя беше убедителна лидерка от вчера след най-високи оценки за изпълненията на обръч с 18.800 и на топка с 18.550.Така Владинова за първи път заслужи златен медал в индивидуалния многобой в състезание от Световната купа. Тя се класира безапелационно за утрешните финалите и на четирите уреда.България записа двоен триумф, след като Катрин Тасева заслужи сребърното отличие с многобой от 70.450, след като днес постигна 18.300 на лента и 17.400 на бухалки.Тя беше трета от вчера с 16.350 на обръч и 18.400 на топка, но с добри съчетания днес прогресира до втората позиция в крайното класиране, от която измести Линой Ашрам (Израел).", "date": "2017.05.06", "title": " Първо и второ място за Владинова и Тасева в многобоя"}
{"url": "https://m.offnews.bg/news/Koloezdene_18819/Andre-Grajpel-specheli-vtoriia-etap-ot-obikolkata-na-Italiia_654866.html", "text": "Германецът Андре Грайпел спечели втория етап от колоездачната обиколка на Италия. 34-годишният състезател измина 221 километра от Олбия до Тортоли за 6:05:20 часа.Състезаващият се за \"Лото-Судал\" Грайпел се изстреля в последните метри към във финала секунди след като един от съперниците му Калеб Юан претърпя механичен проблем.Италианецът Роберто Ферари завърши на втора позиция, а трети се нареди белгийската надежда Яспер Стивен. Германският шампион получи десет бонус секунди, което го постави пред австриеца Лукас Послбергер, който вече изостава с 4 секунди в класирането.Първите три етапа от Джиро д'Италия 2017 се провеждат на северния бряг на Сардиния. Организаторите от RCS Sport са се постарали „Джиро”-то да премине както през двата най-големи италиански острова Сицилия и Сардиния, така и през важните провинции и изкачвания в цялата история на обиколката.", "date": "2017.05.06", "title": " Андре Грайпел спечели втория етап от обиколката на Италия"}
{"url": "https://m.offnews.bg/news/Futbol_18793/Milanov-s-parvi-minuti-za-TcSKA-Moskva-sled-kontuziiata_654860.html", "text": "След почти два месеца извън терените заради травма, националът Георги Миланов записа няколко минути за ЦСКА Москва. \"Армейците\" записаха победа с 2:0 над Амкар като гост в мач от 27-ия кръг на руското първенство.  Миланов започна на пейката, но все пак се появи в игра в последните минути, а за домакините цял мач като централен защитник записа Петър Занев.След този успех ЦСКА пак излезе на второ място поне до края на двубоя на Зенит. \"Армейците\" обаче изостават на 7 точки от лидера Спартак (Москва), който освен това е с двубой по-малко.Тимът в който играе родния ни национал стигна до успеха с голове през второто полувреме. Фьодор Чалов реализира първия след час игра, а шест минути по-късно точен беше и Бибрас Натхо.Московчани ще трябва да изчакат утрешния двубой между Зенит и Терек. Ако питерци не надвият, то отборът на Попето ще е шампион. Амкар пък е на пет точки от опасната зона и едва ли ще свлече надолу.", "date": "2017.05.06", "title": " Миланов с първи минути за ЦСКА Москва след контузията"}
{"url": "https://m.offnews.bg/news/Gimnastika_18776/Bravo-Zlato-i-za-ansambala-ni-v-mnogoboia-v-Sofiia_654868.html", "text": "И сме по-красиви, и сме по-добри! Надмощието на България на Световната купа по художествена гимнастика в София продължи и при ансамблите. Грациите ни също стигнаха до златото в многобоя.Момичетата на Весела Димитрова и Михаела Маевска, които играха в състав Мадлен Радуканова, Теодора Александрова, Симона Дянкова, Елена Бинева и Лаура Траатс, бяха безгрешни в съчетанието си с три топки и две въжета и получиха 18.400, за което бяха горещо аплодирани от публиката по трибуните.След 18.150 за съчетанието си с пет обръча от вчера ансамбълът ни събра сбор от 36.550 за златните медали. На втора позиция остана ансамбълът на Украйна, който днес получи 18.000 на три топки и две въжета, а вчера на пет обръча 18.050. Сборът на украинките е 36.050.Бронзовите медали в многобоя заслужиха гимнастичките от Беларус с 31.750 точки. Същият резултат като Беларус имаше Финландия, но заради по-добра оценка за изпълнение беларускините се окичиха с бронза.В неделя, 7 май, предстоят финалите на отделните съчетания. Програмата започва в 15.00 часа. За всички желаещи да наблюдават красивото състезание на живо билети има на касите около „Арена Армеец“ и в мрежата на Eventim. Цените са 10,15,20 лева.", "date": "2017.05.06", "title": " Браво! Злато и за ансамбъла ни в многобоя в София"}
{"url": "https://m.offnews.bg/news/Sviat-_12/Ungariia-osporva-v-Sada-na-ES-kvotite-za-bezhantci_654864.html", "text": "Унгария е подала в Съда на ЕС искане да се отмени решението на вътрешните министри на Евросъюза от 2015 г. за задължителни квоти за разпределяне на бежанци. Това посочва министърът на правосъдието на Унгария Ласло Трочани в интервю за австрийския \"Пресе\", съобщава БТА, като се позовава на ТАСС.По думите на Трочани делото ще се гледа на 10 май. Будапеща оспорва решението, прието с мнозинство на среща на вътрешните министри на страните от ЕС през септември 2015 г. за разпределянето на над 100 000 мигранти, временно настанени в Гърция и Италия, според квоти във вътрешността на ЕС.Унгария е изложила в 10 аргумента позицията си защо според нея това решение е противозаконно, допълва Трочани. Той поясни, че ако страната му изгуби делото, то ще приеме това решение.Европейската гранична служба Фронтекс трябва да има правомощия да извършва депортиране на нелегални мигранти в цяла Европа, посочва още в интервюто си за \"Пресе\" унгарският министър на правосъдието.Според него основният проблем на миграционната политика на ЕС е съществуващата практика на разселване на мигранти според квоти, определени от Еврокомисията, и неефективните мерки по депортирането на нелегални мигранти.", "date": "2017.05.06", "title": " Унгария оспорва в Съда на ЕС квотите за бежанци"}
{"url": "https://m.offnews.bg/news/Obshtestvo_4/Vremeto-v-nedelia-oblachno-i-s-dazhd-v-tcialata-strana_654867.html", "text": "Времето в неделя ще бъде облачно, като преди обяд от запад ще започнат превалявания, които постепенно ще обхванат цялата страна. Очаква се преваляванията да бъдат придружени с гръмотевици. Без валежи ще бъде времето единствено в югоизточните райони на страната. Очакваните максимални температури ще достигнат 21°- 26°.По Черноморието облачността ще е променлива, по-значителна над северната част, където в следобедните часове, на места ще превали. Вятърът ще е до умерен от югоизток. Максималните температури ще са 14°-19°. Температурата на морската вода е 15-17°. Вълнението на морето ще бъде около 2 бала, след обяд, на юг ще се усилва до 3. Над планините ще има значителна облачност, с превалявания от дъжд и гръмотевици. Ще духа умерен до силен вятър от западната четвърт. Максималната температура на височина 1200 метра ще бъде около 14°, на 2000 метра – около 7°.В началото на следващата седмица вятърът ще е от северозапад, умерен, временно силен. На много места в страната ще има валежи, след обяд и преди полунощ придружени с гръмотевици. Температурите ще се понижат още. В сряда ще е доста хладно, с променлива облачност, значителна преди обяд, на места ще има и слаби превалявания.", "date": "2017.05.06", "title": " Времето в неделя - облачно и с дъжд в цялата страна"}
{"url": "https://m.offnews.bg/news/Futbol_18793/Bezmilosten-Siti-otupa-Kristal-Palas_654858.html", "text": "Манчестър Сити победи Кристъл Палас с 5:0 в двубой от 36-ия кръг в Премиър лийг. Възпитаниците на мениджъра Пеп Гуардиола бяха безмилостни и не спираха да търсят гола до последния съдийски сигнал.\"Гражданите\" започнаха ударно мача и още във втората минута поведоха в резултата. Рахим Стърлинг центрира отляво, а Мартин Кели изчисти право на крака на Давид Силва, който стреля от въздуха, вкарвайки 50-ия си гол за Сити.Венсан Компани отбеляза за 2:0 в 49-ата минута. Кевин Де Бройне подаде остро по земята в наказателното поле, след което капитанът на домакините нанесе прекрасен удар, с който удвои преднината на тима от Манчестър.В 60-ата минута Кевин де Бройне направи резултата класически с техничен удар от границата на наказателното поле. В последните минути на двубоя Стърлинг и Николас Отаменди оформиха крайното 5:0.След тази победа Сити вече е на 3-о място с актив от 69 точки, колкото има и четвъртият Ливърпул, но с по-лоша голова разлика. ", "date": "2017.05.06", "title": " Безмилостен Сити отупа Кристъл Палас"}
{"url": "https://m.offnews.bg/news/Drugi_18773/Organizirat-blagotvoritelen-mach-za-Shumaher_654870.html", "text": "Легендата от Формула 1 Михаел Шумахер ще бъде почетен с приятелския футболен мач „Шампиони за благотворителност”, който ще се проведе на 3 юли в Майнц. Второто издание на събитието ще бъде организирано от звездата в Националната баскетболна асоциация на САЩ и Канада Дирк Новицки.Синът на легендата – пилотът от Формула 3 Мик Шумахер ще вземе участие наред с цял набор от звезди като Мика Хакинен и световният шампион по футбол Мирослав Клозе. Двубоят ще се играе в Майнц на 3 юли.Мачът има за цел да набере средства в помощ на две благотворителни инициативи. Единият рецепиент ще бъде фондацията на Дирк Новицки, а другата половина от парите ще бъдат за инциативата „Keep fighting“, която е на семейство Шумахер.„За мен е въпрос на чест да бъда част от този мач“, коментира синът на легендата Мик. „Миналата година се забавлявах толкова много и беше добре, че успяхме да подкрепим такива достойни инициативи“, допълни той.", "date": "2017.05.06", "title": " Организират благотворителен мач за Шумахер"}
{"url": "https://m.offnews.bg/news/Futbol_18793/Barsa-se-spravi-bezproblemno-s-Viliareal_654872.html", "text": "Барселона победи безпроблемно Виляреал с 4:1 в двубой от 36-ия кръг на испанската Ла Лига. Звездното нападение на каталунците се развихри и превърнаха мача в зрелищен спектакъл.Луис Суарес напредна отдясно и обърна фланга с пас в наказателното поле към Лионел Меси. Аржентинецът овладя и асистира към Неймар на ръба на засадата, който от близко разстояние отбеляза с лекота в 21-ата минута.Седрик Бакамбю изравни резултата. В 32-ата минута конгоанецът бе изведен по хубав начин, използва бързината си, надбяга Жерард Пике и сам срещу вратаря Марк-Андре тер Стеген успя да отбележи за 1:1.В 68-ата минута резултатът стана 3:1, след великолепна контраатака. Сержи Роберто напредна на скорост и подаде към Луис Суарес, който излъга защитник и стреля ниско по диагонала.В 81-ата минута каталунците получиха дузпа. Луис Суарес стреля в протегнатата ръка на Хауме Коста и реферът Хосе Санчес посочи бялата точка. Меси отбеляза по атрактивен начин, копвайки топката в средата на вратата и оформи крайния резултат 4:1.След тази победа Барселона продължава да бъде на 1-ото място с актив от 84 точки, с 3 повече от втория Реал Мадрид, който тази вечер гостува на Гранада.", "date": "2017.05.06", "title": " Барса се справи безпроблемно с Виляреал"}
{"url": "https://m.offnews.bg/news/Interviu_66/Zashto-si-zasluzhava-da-se-zavarnesh-v-Balgariia_654850.html", "text": "От няколко дни студенти и завършващи ученици вече могат да кандидатстват за получаване на ментор в областта на политиката, бизнеса и финансите, благодарение на инициативата, носеща името Проектът предлага напълно безплатно на 20 младежи да установят траен делови и приятелски контакт с 20 експерти в областите, от които се вълнуват. Всеки избран да участва в проекта участник ще получи по един ментор, с който в период от една година ще има осигурен контакт за професионални съвети и развитие. Сред менторите са бивши министри, настоящи евродепутати, директори на големи компании и банки.Основатели на инициативата са студентите Димитър Стоянов (учещ финанси в университета Бокони, Италия) и Калоян Георгиев (учещ политически науки в Университет на Лондон), владеещи по три чужди езика и с професионален опит от няколко различни държави.OFFNews се свърза с Калоян Георгиев, за да разберем повече за инициативата, защо двама студенти се захващат с подобен мащабен проект, какво е бъдещето на България в лицето на младите, мързи ли ги да работят и учат, струва ли си българите зад граница да се завърнат и предстои ли ни ново Възраждане.Аз съм Калоян, студент по международни отношения в Лондон, трета година, сега завършвам. Димитър следва финанси в университета Бокони в Милано. И двамата сме обвити в международна атмосфера, той сега е на обмен в Мексико, преди това беше на стаж в Хонг Конг, аз освен в Лондон съм стажувал и в централата на ЮНЕСКО в Париж. Приятели сме още от гимназията и от тогава съвместяваме образованието с различни извънкласни дейности, били сме стажанти в 3 министерства в София, в неправителствения сектор, а зад гърба си имаме и няколко завършени проекта със сдружение за граждански инициативи.Благодарение на всичките ни активности създадохме мрежа от контакти и сега се стремим да я направим достъпна до останалите младежи в България. Ще се съгласиш, че съществува убеждението, че някои успяват заради своите контакти и информация, недостъпни за мнозинството хора, вместо заради качествата си. Точно заради това създадохме програмата, за да покажем, че всеки, ако има желание, може да напредва.Опитът ни сочи, че когато имаш шанса да комуникираш с експерти и успели професионалисти, това те вдъхновява да се раазвиваш и начертава пътя, по който да вървиш. Затова ние доброволно предоставяме своите контакти с министри, експерти и бизнесмени, изградени с години усилия, на другите, без да се налага да минават през тежкия подбор на стажовете в различните организации.Дебело държа да подчертая, че проектът не е политически обвързан и никой не стои зад него освен нас двамата с Димитър. Подбрахме менторите в 3 основни категории – политика, финанси и бизнес. Тези направления са ключови за развитието на България. Както си личи, не е наблегнато на нито една партия или движение, има и леви, и десни политици. Гледали сме менторите да са преди всичко експерти: Вигенин и Ковачев специализират във външна политика, Калфин сега е съветник на европейския комисар по бюджета и човешките ресурси.Разбира се, не сме открили топлата вода. Всеки по-напредничав университет в чужбина предлага нещо подобно, но те не действат на национално ниво обаче, както в нашия случай. Университетите работят в дадено направление, например финансови ментори във финансовите специалности. Ние предлагаме широк спектър от ментори и в никакъв случай не може да става въпрос за копиране.Финансирането е изцяло наше и доброволно, мисля, че това е гарант за независимостта на инициативата и че ще остане незасегната от чужди интереси.Започваме с публичен коктейл през септември, на който ще присъстват всички ментори и участници. Предвидили сме минимум 3 точки на контакт между менторите и младежите, на които да могат да обменят вдъхновение, опит и идеи. Тези рамки са препоръчителни, разбира се, и може да се надградят спрямо времето и желанието на участващите. Много зависи и как ще реагират един на друг ментор и студент, дали ще си допаднат.Даваме възможност на студентите да изявяват предпочитания за ментор. С конкретните ментори също така общо ще подбираме кандидатурите, за да сме сигурни, че отношенията им ще бъдат максимално полезни.Предпочитаме да не се бъркаме веднъж, щом сме установили контакта между двете страни. Динамиката зависи изцяло от тях, това не осигурява автоматично стаж или възможност за професионално развитие, ние осигуряваме достъпа на младежите, а какво ще постигнат, вече зависи от тях самите. От наша страна ще получат сертификат, отразяващ участието им, който да покажат на бъдещите си работодатели като доказателство, че са активни и с желание за развитие. Менторството е инструмент на човешките ресурси, прилаган от сериозни компании и познат на работодателите дори в България.Черпенето на експертиза от дадения ментор не се ограничава в задаване на няколко въпроса, много зависи от програмата на дадения ментор. Вдъхновението за платформата дойде от това, че когато седиш на банката в университета, ти имаш една гледна точка върху нещата, когато се сблъскаш с търсенето на работа обаче, става съвсем различно. Ако младежите задават правилните въпроси, добавената стойност от комуникацията с ментора може да бъде изключително висока. Ето конкретно, да излезем от абстрактното, студентът може да научи тайни от кухнята, как се водят преговори в международни организации, какви са най-големите предизвикателства пред финансовия сектор в България и прочие. Винаги съществува възможността студентът да направи впечатление на ментора си и да си осигури стаж.Досега в подбора на менторите сме се водели от възможността те да са неопетнени, да няма официални съмнения към тях за участие в мръсна дейност. Убеждението, че всичко на високо равнище у нас е мръсно, според мен, е малко радикално, със сигурност има успели хора, разчитащи на качества и уменя, а не на подкупи и натиск. Затова се надявам между ментор и студент отношенията да са възможно най-искрени. Съзнавам, че теорията и практиката са две различни неща, дано менторите разкрият пред младежите част от капаните, които стоят пред тях в бизнеса, политиката или банковото дело. При формални разговори това надали ще стане, затова залагаме на приятелското развитие в отношенията. След края на програмата студентите ще могат да направят своите коментари, за да можем в бъдеще да наблегнем на определени аспекти. Проектът е пилотен и в момента експериментираме до голяма степен.Все някой трябва да го свърши, да се помъчи и да промени негативните настроения, че младите не се развиват заради добрите си умения, а заради нещо друго. Колкото до това, защо се захванахме, мисля, че и трите страни – ментори, участници и ние като основатели – печелим. Менторите откриват таланти, които да са им полезни в тяхната дейност, студентите получават достъп до високо квалифицирани експерти, а ние печелим чисто емоционално, защото имаме възможност да оставим следа в българското общество и да изпратим сигнал към други младежки инициативи. Ако Mentors.bg е успешна инициатива, може да предизвикаме положителна вълна сред младите и обществото в България.Подобно сравнение ни ласкае, въпреки че сме далече от това да се отъждествяваме с възрожденците. Нашите усилия са капка в морето, но се надяваме да е достатъчна, за да предизвика вълна. Редица научни изследвания показват, че ние сме в дъното на ЕС по професионално развитие след завършване на висше образование, надяваме се подобен род инициативи да покажат механизма за преодоляване на тази негативна тенденция. Аз обаче не бих диференцирал между студенти в България и чужбина, по никакъв начин не сме нещо повече от колегите ни в България. Платформата е отворена към българското студентство като цяло, независимо зад граница или не. Нашето физическо присъствие в чужбина може би не е най-важното.Това виждане се споделя от експерти, има анализи, които показват точно това, но се срещат изключения. Според мен, не би трябвало да виним хората на по 18-19 години, че всичко зависи от тях или че са мързеливи. Най-важният фактор е средата в едно общество. Всеки от нас е натоварен с ангажимента да направи обществената среда по-благоприятна за развитието на младите. Докато ние не изпълним нашия ангажимент, не можем да насочим критиката си към младите per se.Тук е най-голямата ми радост, че инициативата изпраща сигнал. Личният пример, който менторите могат да дадат на студентите, вероятно е искрата, която да запали хъса им да вървят напред. Познавам много млади талантливи хора в областта на изкуството, предприемачеството и т.н., така че не съм съгласен с теб. Ще се радвам обаче групата на мързеливите да стане по-малка от тази на активните и да изведем обществото у нас на по-високо ниво.Проблемът с липсата на политическа ангажирност сред младежите е ключов, политиката е навсякъде около нас и тя наистина дава най-сериозните механизми за промяна. Както виждаме, участието на младежите в избори и политическата активност са ниски. Успехът е смесица от различни фактори, естествено, че има и личен елемент освен благоприятната среда, но в крайна сметка ти си имал възможността да стажуваш безплатно, но много други нямат, а държавата е изоставила ролята си да подкрепя хората в неравностойно положение. Наред с ширещата се бедност в България те са много и ние губим таланти постоянно заради това, че нямаме институции, които да подкрепят развитието на човешкия потенциал. Аз също съм работил досега в 5-6 стажантски програми безплатно, миналата година бях в централата на ЮНЕСКО в Париж, където е политика да не ти плащат за стаж. Два месеца в Париж на собствени разноски не е лесно, но си заслужаваше.Именно това е мотивацията зад Mentors.bg - как да дадем на студентите ползите от една стажантска програма, без да се налага те да покриват разходите, за да живеят в друга държава и да работят безплатно. Искаме да намалим бремето, което идва от това да работиш безплатно.Отнасям се с изключително голямо уважение към хората, които завършват в чужбина и после избират да се реализират в България. Аз също смятам да приложа наученото зад граница в родината си, защото в България имаме редкия шанс да живеем в страна, която се нуждае от усилията на всеки един от нас. Страната ни е на дъното на всички международни организации, в които членуваме, но това само значи, че хоризонтът за развитие пред нас е най-широк. Проблемът е, че през последните 27 години не сме се специализирали да сме добри в нищо, а напротив - рушим активно изграденото с десетилетия усилия. Освен това, друго е да си чужденец в развита страна, където си много малко звено в една огромна машина, дори на местните им е трудно да оставят отпечатък. Докато в България можеш да влияеш активно на процесите, които се случват, да ги предизвикваш. Потенциалът за развитие в това отношение у нас е огромен, докато в Англия, Франция и САЩ това е абсурдно да се случи. Третата причина за завръщане е чисто емоционална, разбира се.Виждам възхищение и любопитство у англичаните спрямо България и възможностите за развитие у нас. Често ме питат дали е по-трудно отколкото при тях? Според мен, не е, защото на нас тепърва ни предстои да развием това, което те вече са направили, и за тях тази възможност не съществува. За съжаление, засега има ръст на броя на младежите, които всяка година отлитат за чужбина, дано да има и ръст на завръщащите се. Разбира се, това е дългосрочен процес, колкото повече се развие един специалист в чужбина, толкова повече ще допринесе, като се върне. Тези процеси трябва да се следят.Щастлив съм да отбележа, че основен акцент на партиите в момента е демографската криза. Демографията не се занимава само с това колко деца се раждат, а как да управляваш човешкия потенциал в страната. Обществен натиск за такава политика също има, така че се надявам тя да не е само пожелателна. Ние, като гражданско общество, трябва да следим усилията на държавата. Може да се въведат данъчни облекчения и други подобни стимули за завръщащите се в България. Разбира се, не бива обаче да се дискриминира между млади професионалисти от България и тези от чужбина.Стратегиите са много, но е най-важно да се изпрати сигнал до българите в чужбина, че има воля за промяна. Но това ще стане с реформи в образованието и правосъдието. Те ще дадат възможност за икономически растеж, който да върне младите или да ги накара да остават у нас. Дори да му подариш къща в някое село, много трудно някой от Лондон ще иде там, защото няма къде да приложи качествата си. Тук държавата е основният фактор, бизнесът е ключов капацитет, но не единствен.Политическата обстановка през последните години е сериозна тема за дискусия. Бих казал на младите, че винаги трябва да са критични към политиците и обещанията им, да гледат всичко под лупа. 27 години сме в преход вече и, според мен, краят му се вижда. В момента правим равносметка за членството ни в ЕС и тя не е добра, затова трябва да осъзнаем, че докато не се специализира България в дадена област, която да се превърне в искрата, запалила цялата обществена машина, няма да имаме успех. Управлението в последните 10 години и повече наистина не е задоволително, тепърва предстои да видим какво следва.Краят на прехода ще дойде със задоволителните резултати, според мен, той не е изгубен и ако дойде новата вълна на младите хора за духовен и материален напредък, нещата ще се подобрят. Процесът е стъпаловиден, преди 27 години установяваме демокрация и пазарна икономика, но това не значи, че всичко е приклюило и повече стъпала нагоре няма. Далеч съм от мисленето, че ще настигнем Франция и Англия, но трябва да си поставим реалистични цели. Влизането на България в ЕС беше такава, но след нея изгубихме националната си цел. В момента ни липсва национална цел, която да ни обединява. Това няма да стане само с усилията на младите, в глобализираното общество те имат различна визия от по-възрастните, но без подкрепата на цялото общество много трудно може да се постави такава цел и да се изпълни. Истина е обаче, че младите са моторът в този процес.Заплащането на труда зависи от стойността му, в България продуктивността е ниска, затова и заплащането е ниско. Няма как на едно начално ниво да искаш повече заплащане, редно е да се докажеш, преди да предявяваш претенции. В някой момент ще се върна в България и ще започна както всички останали. С времето и стажът заплатата ти ще расте.Ако работата ме удовлетворява и се чувствам полезен, да, готов съм. Аз уча политика и е логично да работя в този сектор после, а работата в държавни институции и политическата сфера е с традиционно малко заплащане, ако си честен в труда си. Удовлетворението, че участваш в нещо по-голямо и важно, обаче е истински ценното, което може да компенсира ниското заплащане.", "date": "2017.05.06", "title": " Защо си заслужава да се завърнеш в България"}
{"url": "https://m.offnews.bg/news/Politika_8/Slavi-protestira-na-Gergiovden-pred-prazen-parlament_654869.html", "text": "Шоуменът Слави Трифонов излезе на протест пред парламента в празничния ден. Той обясни, че не е удовлетворен, че ГЕРБ ще внесе законопроект за изцяло мажоритарен вот.По-рано днес вторият човек в ГЕРБ , че първият законопроект, който партията ще внесе в парламента, ще бъде именно свързан с мажоритарния вот. Недоволството на Трефонов е продиктувано от това, че партиите не коментират другите искания в референдума му, едно от които е намаляване на партийната субсидия.„Нещо подобно по тоя въпрос господин Цветанов каза ли? Значи – за субсидията не е казал. Т. е – ние ще пробваме да направим нещо за мажоритарния избор, но субсидията ще си стои 11 лева. Това е изключителна наглост и несправедливост според мен. Защото хората са казали – не искаме да ви даваме 11 лв. от нашите пари. Искаме да ви даваме 1 лв\", каза Трифонов, ", "date": "2017.05.06", "title": " Слави протестира на Гергьовден пред празен парламент"}
{"url": "https://m.offnews.bg/news/Tenis_18788/Grigor-trenira-s-Nadal-predi-turnira-v-Madrid-video_654861.html", "text": "Най-добрият български тенисист Григор Димитров проведе най-качествената възможна подготовка. Причината е, че негов спаринг партньор бе Краля на клея Рафаел Надал.Испанецът и българинът проведоха съвместна тренировка на един от външните кортове на комплекса в испанската столица. В четвъртък пък Григор спечели демонстративния турнир Tie Break Tens.През следващата седмица Григор Димитров ще участва на Мастърс турнира в Мадрид. Жребият за надпреварата в испанската столица отреди в първия си мач Димитров да срещне опитния германец Филип Колшрайбер.Надал пък почива в първия кръг, а във втория очаква победителя от мача между Фабио Фонини и Жоао Соуса.", "date": "2017.05.06", "title": " Григор тренира с Надал преди турнира в Мадрид (видео)"}
{"url": "https://m.offnews.bg/news/Sviat-_12/85-godishen-mazh-pochina-v-opit-da-podobri-rekorda-za-naj-vazrasten-ch_654871.html", "text": "85-годишен жител на Непал почина при опит да подобри рекорда за на-възрастен човек, изкачил Еверест. Мин Бахадур Шерчан е умрял в база в подножието на върха в събота вечерта, но причините за смъртта му все още не са ясни, съобщи министърът на туризма в Непал Динеш Батарай. Според неофициални данни причина за смъртта е сърдечен удар.Шерчан, който е дядо на 17 внуци и прадядо на шест, за първи път постави рекорд за най-възрастния човек изкачил върха през май 2008 година, след като навършил 76 години. Рекордът му обаче беше подобрен през 2013 г. от 80-годишния японец Юичиро Миура. Миналия месец непалецът обяви, че има намерение да подобри рекорда през месец май при подходящи метеорологични условия.През 2013 година непалецът направил втори опит, който обаче се провалил заради липса на финансиране, а през 2015 г. буря, разрушила базовия лагер и осуетила следващ опит.За изкачването Шерчан тренирал усърдно и нямал здравословни проблеми, а кръвното му налягане било нормално. Страстта на непалеца по високите върхове започва през 1960 година, когато е назначен от правителството за офицер за връзка с швейцарски екип, който катери връх Дхаулагири. По-късно той станал собственик на ферма за ябълки и хотели в Катманду.„Искам да съм най-старият човек, изкачил Еверест отново, за да бъда вдъхновение за човечеството, да дам сила на старите и кураж на младите“, каза Шерчан миналия месец, когато обяви намеренията си да изкачи Еверест. ", "date": "2017.05.06", "title": " 85-годишен мъж почина в опит да подобри рекорда за най-възрастен човек, изкачил Еверест"}
{"url": "https://m.offnews.bg/news/Sviat-_12/Ismail-Haniia-e-izbran-za-nov-lider-na-Hamas_654863.html", "text": "Исмаил Хания бе избран за нов лидер на Хамас, предадоха световните агенции, като се позоваха на съобщение на политическото бюро на движението.Хания ръководеше правителството на палестинското движение Хамас в контролираната от него ивица Газа, припомня БТА. Той е роден през 1963 г. и наследява на поста Халед Мешаал, който изкара два мандата - максимума, предвиден от Хамас.Конкуренти на Хания в битката за лидерския пост бяха Муса Абу Марзук и Мохамед Назал. Гласуването стана чрез видеоконферетна връзка на членовете на политическото бюро на Хамас. В него се включиха представителите му от Газа, от Западния бряг и онези, които са в изгнание.Досегашният лидер на Хамас живееше в изгнание. Новият ще остане в ивицата Газа.Новината за избора на нов лидер на Хамас дойде броени дни след като движението обяви за първи път в историята си, че променя политическата си програма. В нея то каза, че приема създаването на палестинска държава, ограничена до границите от 1967 г.Хамас управлява ивицата Газа от 2007 г. То се опитва вече да се представя като ислямско движение за националното освобождение вместо като клон на панарабското движение Мюсюлмански братя, забранено в Египет. Хамас изостави и експлицитния език, призоваващ към разрушение на Израел, въпреки че е запази целта си накрая да \"освободи\" цялата историческа Палестина, която включва и сегашен Израел, отбелязва Асошиейтед прес.", "date": "2017.05.06", "title": " Исмаил Хания е избран за нов лидер на Хамас"}
