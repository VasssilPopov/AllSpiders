{"url": "https://offnews.bg/kultura/didzheiat-avicii-pochina-na-28-godini-679142.html", "text": "Световноизвестният диджей Avicii почина на 28 години, предават световните информационни сайтове.Негов представител съобщи в изявление: \"С дълбока скръб обявяваме загубата на Тим Берлинг, известен също като Avicii. Той беше намерен мъртъв в Маскат, Оман, днес\".По думите му, семейството на диджея е съсипано и няма да бъдат давани изявления.През 2016 г. Avicii се оттегли от изпълненията на живо по здравословни причини, страдайки от остър панкреатит, дължащ се отчасти на прекомерна употреба на алкохол. ", "date": "2018.04.20", "title": "Диджеят Avicii почина на 28 години"}
{"url": "https://offnews.bg/ikonomika/bg-izobretenie-zakliuchva-koleloto-po-dobre-ot-veriga-s-katinar-stree-679079.html", "text": "Обичате ли да карате колело? Ако отговорът е \"Да\", как го пазите от кражба? С верига и катинар, които редовно носите на гръб, в раница? Съвсем скоро ще можете да изоставите тези две тежести и пак да сте сигурни, че ще намерите велосипеда там, където сте го оставили. Ще има алтернатива и за велосипеда, окован пред офиса.Тя е полуавтоматична стойка, захранвана от соларен панел, с карта, която заключва едновременно предната и задната капла на колелото и неговата рамка с помощта на мобилно приложение.Изобретението е с автор Божидар Христов, а проектът му Streebl снощи грабна първата награда в конкурса БАКБ Предизвикателство, проект на Българо-американската кредитна банка в партньорство с център \"Ринкър\" към фондация Bcause.Изпълнителният директор Божидар Христов получи наградата си - 20 хил. лева - от председателя на Надзорния съвет на БАКБ, инициатор на конкурса и председател на журито му - Цветелина Бориславова, в галерия \"Сан Стефано\".Целта на БАКБ Предизвикателството е подкрепа за бизнес инициативи, изградени върху концепцията за природосъобразно и устойчиво развитие.От десетките кандидатстващи фирми от 21 населени места у нас 13 предприемачи спечелиха място в акселератора и в продължение на три месеца се обучаваха и разработваха подробните си бизнес планове. 12 екипа преминаха през всички етапи на конкурса и вчера се изправиха пред 6-членното жури, за да защитят идеите си.Освен голямата награда, бяха връчени още две - 3 000 лв. и 2 000 лв.Да сложим край на неразградимите и токсични пластмасовите отпадъци! Това е целта, довела до реализирането на проекта \"Зера\", спечелил втората награда от 3 000 лева.Сабина и Божидар Максимови започват да разработват решения, които да заместят пластмасовите контейнери за храна за еднократна употреба, които причиняват над 90% от общото замърсяване с пластмаса. Създават чашата ZERA Fest, която е за многократна употреба, и я предлагат в комбинация с брандиране, измиване и логистика на чашите.Решението е насочено към големите промоутъри и организатори на фестивали и други събития в България.През ZERA сега стои предизвикателството по набиране на финансиране за закупуване на професионална машина за миене на чаши и инвентар за обезпечаване на големи мероприятия.Дамата в тази колоритна и красива българска носия е носителката на третата награда от БАКБ \"Предизвикателството\". Казва се Мина Варджиева и представи \"Заралийска занаятчийска работилница за млечни продукти\", която се стреми да възстанови занаятчийското обучение в преработката на мляко и млечни продукти.За тази цел ще организира занаятчийски обучения и демонстрационни производства на ръчен кашкавал, бяло саламурено сирене в дървен калъп, катък, бутано домашно масло и кисело мляко. Но не само това - работилницата ще се разяснява на хората как да различаване качествените от некачествените млечни продукти на пазара.Тя се нуждае от финансиране за закупуването на хладилен автомобил и техническо оборудване за самата работилница, което ще позволи реализиране на обучения, както на място, така и на различни места в страната.Във всеки проект има елементи, които заслужават да продължите да ги разработвате, обърна се главният изпълнителен директор на БАКБ Илиан Георгиев, също член на журито, към участниците. А сред техните проекти има много любопитни. Донко Геров например кандидатства с проекта \"Зелена мобилна мивка\", а изобретението му позволява почистване с пара и без препарати на автомобила. Освен всичко друго, десетките литри вода, използвани обикновено за целта, са сведени само до 3-4 литра.Ферма за охлюви, производство на прясна спирулина, цех за преработка на био агро продукция - ягоди, малини, череши, домати, пипер, създаването на иновативна маска за дишане с \"умен\" вентилатор, който улеснява дишането, с висококачествени сменяеми филтри и мобилна апликация, която следи данните за замърсяването - всички тези и още проекти бяха сред 12-те, достигнали до крайния етап на конкурса.", "date": "2018.04.20", "title": "БГ изобретение заключва колелото по-добре от верига с катинар. Streebl грабна голямата награда в БАКБ Предизвикателство"}
{"url": "https://offnews.bg/ikonomika/bdzh-shte-plashtat-na-svoj-konkurent-da-im-kompozira-vlakovete-678994.html", "text": "БДЖ, която всяка година получава стотици милиони от българските данъкоплатци,  ще плаща на свой конкурент за извършването на услуги по маневрената дейност на гарите. Това ставя ясно от текстовете на споразумение, подписано между държавното дружество \"БДЖ-Товарни превози\" и \"Българска железопътна компания\" - най-големия частен жп превозвач у нас. Документът, с който OFFNews разполага, е подписан преди броени дни - на 10 април т. г. и предвижда \"взаимни експлоатационни услуги по маневрената дейност в конкретно определени гари, както и услуги по обслужване на вагони/влакове\".Споразумението е подписано с първоначален срок на действие до края на следващата година, но е изрично посочено, че може да бъде продължен при съгласие на двете страни.Според приложената тарифа за композиране на влак ще се фактурират по 25 евро. Също толкова ще струва разкомпозирането му. За маневра ще се плащат по 3,50 евро на вагон за започнат маневрен километър. Отделно за мерене на вагон цената ще е 15 евро.Според текста на споразумението плащането на фактурите трябва да става в срок до 15 дни от издаването на фактурите.От БДЖ от години твърдят, че маневрената дейност е губеща, но при частните превозвачи това изобщо не е така. Има дори жп компания, която се е специализирала именно към тази услуга и работи на печалба.", "date": "2018.04.20", "title": "БДЖ ще плащат на свой конкурент да им композира влаковете"}
{"url": "https://offnews.bg/futbol/paro-niamam-dumi-za-tozi-tehnichar-na-vratata-ni-679120.html", "text": "Легендата на ЦСКА Аспарух Никодимов, не спести критиките си относно представянето на отбора в последния мач с Левски, и най-вече вратаря Витаутас Черниаускас.\"За Левски нищо не искам да говоря, ще коментирам само ЦСКА. По принцип като се прави къща, се започва от основите. При нас малко са обърнати нещата и тръгваме да градим от покрива.За мен защитата ни не е стабилна. А за този \"техничар\" на вратата ни, нямам думи. Редно е ръководството да направи подробен и детайлен анализ, ако трябва и мач по мач да изгледа всичко, за да си направи точните изводи\", каза Никодимов.Иначе Стамен Белчев пак ще трябва да прекроява състава на ЦСКА заради многото кадрови проблеми. Най-сериозно е положението в защита, тъй като бековете Стойчо Атанасов и Жеферсон са наказани за гостуването на Берое утре от 20:00 часа.Най-вероятно като крайни бранители ще действат Дюлгеров отдясно и Александър Георгиев отляво. Манолев пък се очертава отново да започне като дясно крило. ", "date": "2018.04.20", "title": "Паро: Нямам думи за този \"техничар\" на вратата ни"}
{"url": "https://offnews.bg/sviat/eta-poiska-proshka-ot-zhertvite-si-679121.html", "text": "Баската сепаратистка групировка ЕТА се извини за жертвите по време на дългогодишния конфликт за независимост на седем региона в Северна Испания и Югозападна Франция, след като преди дни обяви, че се разпуска, съобщи Би Би Си.ЕТА поиска прошка за убитите хора, които \"не са участвали директно в конфликта\".В продължилия над 40 години конфликт организацията е убила около 800 души и е ранила хиляди. \"Наясно сме, че по време на този дълъг период на въоръжена съпротива ние причинихме много болка, включително много щети, за които няма решение\", обяви групировката в съобщение, публикувано от два баски вестника.\"Искаме да покажем уважение към мъртвите, към тези, които пострадаха, и жертвите, причинени от действията на ЕТА... ние искрено се извиняваме\", допълват те. Организацията признава още, че е \"пряко отговорна\" за \"непропорционалното\" страдание в баската страна и подчертава, че е ангажирана да се насочи към процес на помирение. През септември 2010 г. ЕТА съобщи, че няма да извършва повече атаки, а през януари 2011 г. обяви трайно прекратяване на огъня. През април 2017 г. екстремистката група разкри местата, където укрива оръжия и че напълно се разоръжава.", "date": "2018.04.20", "title": "ЕТА поиска прошка от жертвите си"}
{"url": "https://offnews.bg/kultura/nikalas-kejdzh-se-otkazva-ot-aktiorskata-igra-679115.html", "text": "Един от най-известните актьори на Холивуд Никълъс Кейдж заяви, че до 3-4 години ще спре да се снима във филми, но ще продължи да работи зад камера.Той е решен да се изявява като продуцент и режисьор в компанията си \"Сатурн филмс\".54-годишният актьор и споделил намеренията си пред журналисти в Пуерто Рико. \"Режисурата е нещо, което очаквам с нетърпение, тъй като до момента съм бил основно актьор\", казва Кейдж. Със сигурност филмовото изкуство няма да е същото без филмите с участие на актьора, който помним от \"Да изчезнеш за 60 секунди\", \"Град на ангели\", \"Призрачен ездач\" и \"Лице назаем\".В момента Кейдж представя новия си филм \"Първично\".", "date": "2018.04.20", "title": "Никълъс Кейдж се отказва от актьорската игра"}
{"url": "https://offnews.bg/kultura/razlisti-sofia-chetene-za-malkite-679126.html", "text": "Първа по рода си артистична акция „РазЛИСТи София!” с деца, четене и изложби започва тази събота в столицата.От 11 часа в читалище „Бъднина” в ж.к. „Младост”- 2 (до входа на метростанция „Ал. Т. Балан”) актьорът Стефан Милков ще пресъздаде заедно с хлапета от квартала историята „Как Колето Панкин летя за Бразилия, а Петята Ершов хич не вярваше” на руския писател и поет Даниил Хармс.Следващата седмица пък сюжетът ще се върти около един котарак и построяването на най-големия мост над река Лоара, описани от гения Джеймс Джойс в „Котаракът и дяволът”.Заниманията с децата ще протичат разнообразно – в някои от тях акценти ще са театралната игра и четенето, а в други – рисуването, изложби и запознанството с творчеството на майстори на българската илюстрация. В една от съботите художничката Капка Кънева ще покаже нагледно как с ножица и хартия е направила илюстрациите към книгата „Съвет към малките момичета” от Марк Твен.Освен в читалище „Бъднина” (21 и 28 април; 12 май и 2 юни) срещи на децата с творчеството на велики писатели са предвидени и в Културен дом „Красно село” (5 май) и парк „Хиподрума” (16 юни).Всички събития са безплатни.", "date": "2018.04.20", "title": "\"РазЛИСТи София!\" - четене за малките"}
{"url": "https://offnews.bg/temida/ivancheva-naredila-da-pusnat-zabaveni-dokumenti-na-investitora-v-denia-679125.html", "text": "Кметът на Младост Десислава Иванчева единствена от тримата обвиняеми не представи допълнителни доказателствени материали по делото за определяне на мярката им за задържане за взимане на подкуп в Специализирания наказателен съд. Адвокатите на заместничката й Биляна Петрова внесоха документи за образованието, семейното й положение и здравния й статус. Тя е с две магистратури, омъжена с непълнолетна дъщеря.Посредникът при предаването на подкупа Петко Дюлгеров е журналист, в момента консултант на свободна практика. Той е женен с две деца. Адвокатът на Дюлгеров внесе документи от очна клиника \"Ден\" и американска клиника в Турция. Прокуратурата оспори последните документи, защото са на английски и турски език. Съдия Пламен Панайотов отхвърли по искане на прокуратурата само фактурата за платени изследвания на турски език. Иванчева заяви в залата, че има висше образование и е неомъжена. В началото на заседанието тя седна до адвокатите, но по-късно трябваше да се премести зад тях между другите двама обвиняеми. Иванчева и Дюлгеров не си проговориха, кметицата и заместничката й обаче си шепнеха често, докато прокурор Илиян Рангелов говореше. Изнудвайки строителен предприемач за подкуп от 70 хил. евро, кметът на столичния район \"Младост\" Десислава Иванчева е навредила на имиджа на страната ни в Европейския съюз, тъй като е допринесла за схващането, чеБългария е най-корумпираната страна-членка, подчерта в изказването си обвинителят. Свидетелските показания - в това число и на обвиняемия Дюлгеров, допълват събраните доказателства, стана ясно от думите на прокурора. Според него \"престъпната дейност на Иванчева е извършена с упоритост и безкомпромисност\". Обвинението разкри още, че в деня на ареста си Иванчева се е обадила на секретарка си и е наредила устно да придвижи документ на инвеститор, който чака от 16 юни 2017 г. в районната община. Архитектът обаче отказал да направи това, защото документът нямал подпис на Иванчева. Кметицата на Младост, която при показния арест пред Министерството на спорта на 17 април, стоя часове наред на улицата с обувки с висок ток, днес бе с маратонки с извадени връзки като арестант. Тя заяви пред съда, че иска да излезе на свобода, като каза, че си е пуснала отпуск и няма да навреди на разследването. Разпознаваема съм, каза още Иванчева. Адвокатът й Марин Марковски пък каза, че ръцете на Иванчева не са светнали, тя имала съвсем малко от веществото, с което са белязани банкнотите по кутрето на дясната ръка и по носа. \"С носа ли е броила парите?, попита  Марковски. Адвокатите поставиха и въпроса Къде са парите? Те представляват веществено доказателство, и ако са върнати на сочения за изнудван бизнесмен Александър Ваклин делото няма предмет на престъплението, подчерта Мариана Тодорова, защитничка на Дюлгеров. От спецпрокуратурата репликираха, че \"парите са по делото\". Според защитата друг сериозен пропуск, свързан с доказателствата, е липсата на разрешение от спецсъдаза маркирането на парите. Обвинението призна, че такова разрешение не е представено в материалите по делото, но то съществува и е въпрос на време да се приложи. Съдия Панайотов обясни, че разрешение за СРС-та по делото е дадено още през февруари. Съдът ще обяви решението си в 17, 45 часа. ", "date": "2018.04.20", "title": "Иванчева наредила да пуснат забавени документи на инвеститора в деня на ареста"}
{"url": "https://offnews.bg/obshtestvo/za-300-000-lv-pazardzhik-dava-na-ginka-parking-ot-kojto-e-pechelil-5-679132.html", "text": "За 300 хил. лева годишно фирма от кръга на Гинка Върбакова е получила паркинги от \"Синя зона\" в Пазарджик. Досега общината е печелила от тази зона около 530 хил. лева годишно.За това алармира Румен Петков от АБВ, като обясни, че така общината предприема целенасочени действия да намалява приходите си. За това, че фирма от кръга на Гинка и Славчо Върбакови . Той уточни още, че в момента община Пазарджик предоставя около 3500 пропуска за ползване на въпросната \"Синя зона\". Според Петков обаче бройката на тези пропуски ще бъде намалена наполовина. От АБВ алармират, че това ще натовари бюджетите на институциите, които ги ползват и ще увеличи още повече приходите на фирмата концесионер на \"Синята зона\". Още допълнителни средства, от които финансово закъсалата община, на практика доброволно, се отказва в полза на новия частен собственик – фирма, свързана с Върбакова, обяснява Петков.Румен Петков каза още, че вероятно Пазарджик ще е първият областен център в страната, който ще има частна \"Синя зона\".От АБВ подчертават, че в същото време общинският съвет в града се подготвя да изтегли нов пореден заем от 2 милиона лева.", "date": "2018.04.20", "title": "За 300 000 лв. Пазарджик дава на Гинка паркинг, от който е печелил 530 000"}
{"url": "https://offnews.bg/temida/zashto-biznesmenat-vaklin-e-dal-podkup-za-ivancheva-razkaz-ot-parvo-l-679134.html", "text": "Александър Ваклин - бизнесменът, посочен от кметa на столичния район Младост Десислава Иванчева за автор на сигнала срещу нея, разказа своята версия пред bTV.„Потърсих всякакви хора, които познават кметицата, да я попитат чисто човешки защо е приела нещата, защо е приела преписката лично и защо по нейна изрична заповед съобщаването на една елементарна градоустройствена процедура се бави 10 месеца. И тогава разбрах, че всичко е за пари“ - заяви Ваклин.Бизнесменът твърди, че решение на проблема предложил Петко Дюлгеров:„Казаха, че става дума за 20 евро на квадратен метър от РЗП-то. Лично. За кметицата. Което, както и да го погледнете, е една огромна сума пари за това един държавен служител на средно ниво да си свърши служебните задължения“ - каза Ваклин.70 000 евро - първоначалната вноска за подкупа, били от кредит.„Но ние никога не сме възнамерявали да ѝ ги дадем - ако не бяха разследващите органи, не бих ѝ дал и стотинка. Просто ме шокира наглостта и усещането за безнаказаност у госпожа Иванчева. И затова сметнах, че е редно такива синдроми да се лекуват. Затова сигнализирах“ - заяви Александър Ваклин.Подал сигнала в новата комисия за борба с корупцията и така станал част от разследването.Тази вечер специализираният наказателен съд  кметa на столичния район Младост Десислава Иванчева, нейния заместник Биляна Петрова и Петко Дюлгеров.Днешното решение на Специализирания наказателен съд може да бъде обжалвано в срок от три дни.", "date": "2018.04.20", "title": "Защо бизнесменът Ваклин е дал подкуп за Иванчева: разказ от първо лице"}
{"url": "https://offnews.bg/obshtestvo/spriaha-dostapa-na-koli-do-koral-ogradiha-terena-kato-chastna-sobstve-679114.html", "text": "Дървени стълбове и ограда ограничиха автомобилния достъп до плажа „Корал“. Рестрикцията внезапно се е появила във вчерашния ден. Тя опасва плажа от почти всички посоки, пояснява Атанас Русев от сдружението „Да запазим Корал“:„”, добави Русев, подчертавайки, че пясъчните дюни никога не са били лозя или земеделски земи. Атанас Русев коментира, че вече не вижда смисъл да се сигнализират институции, защото законите не се спазват. Ако наистина е заграден общинският път, оградата ще бъде премахната, заяви кметът на Царево Георги Лапчев и обеща, че ще изпрати проверка на място. Според него, по-скоро става въпрос за имот на испанската компания „Ибердрола“, която от години е замразила мегапроекта си за огромен ваканционен комплекс.Община Царево е писала няколко акта и е изпращала предписания, че собствениците не стопанисват парцелите си си и не се грижат за тях, посочи кметът. Лапчев поясни, че имат право да заградят имота си, а плажът „Корал“ е за природосъобразен туризъм и автомобили на него са забранени.От години между община и почиващи на ивицата има конфликт относно това как да се ползва един от най-красивите и незастроени плажове у нас. Няколко летни сезона поред се правят и масови проверки, в които се впряга сериозен държавен апарат, в гонка на летуващите.", "date": "2018.04.20", "title": "Спряха достъпа на коли до Корал, оградиха терена като частна собственост"}
{"url": "https://offnews.bg/obshtestvo/davat-spirkite-v-sofia-na-kontcisia-samo-na-400-shte-ima-reklami-679117.html", "text": "Обновяването и постоянната поддръжка на спирките на публичния градски транспорт е от съществено значение както за подобряване на градската среда, така и за комфорта на пътниците. Това е част от общата политика на Столична община за насърчаване на гражданите да използват все повече обществения транспорт. Сигурни сме, че отдаването на спирките на концесия е начин това да стане бързо, качествено и без публични средства средства, да се отделят от общината, а в партньорство с бизнеса. Освен това имаме и примера на много европейски столици като Париж, Лондон, Белград и Скопие. Още следващата седмица кметът Йорданка Фандъкова ще внесе коригиран доклад в комисиите на Столичния общински съвет, за да продължим с разглеждането на концесия на спирките с подобрени условия за столичани“, каза зам. председателят на комисията по транспорт в СОС Зафир Зарков. Обект на концесията са 2610 спирки на обществения градски транспорт, разположени на територията на Столична община, обособени в четири териториални пакета , като всеки един поотделно представлява обект на концесия. Първият пакет включва – 656 броя спирки, вторият – 622 броя спирки, третият – 637 броя спирки и четвъртият – 695 броя спирки. Всеки пакет съдържа пет типа спирки.Предвижда се общият брой на спирките с реклама да се ограничи на 400 (преди беше на всеки навес), разпределени по равно между отделните пакети. Общината запазва правото, да използва рекламната площ за събития и инициативи. Спирките с павилиони са 300, отново разпределени между всички пакети. Конкретните места се предлагат от концесионера и се одобряват от Столична община. Общият брой на спирките, на които могат да се поставят навеси е 1498. През тези спирки преминават над 80% от пътуващите.„Столична община намалява срока за концесия за отдаване на спирките на масовия градски транспорт на 15 години. В предишните процедури максималният срок беше 20 години.Всеки кандидат има право да представи оферта само за два пакета от спирките на градския транспорт, в това число и чрез свързани лица. За всеки пакет се подава отделна оферта. Това гарантира, да няма монопол.“ – заяви зам.-председателят на транспортната комисия.", "date": "2018.04.20", "title": "Дават спирките в София на концисия, само на 400 ще има реклами"}
{"url": "https://offnews.bg/politika/demokratichna-balgaria-radev-podkopava-natcionalnata-sigurnost-s-opit-679136.html", "text": "С очевидните си опити да се хареса на Путин, когото възнамерява да посети в близко бъдеще, президентът Радев подкопава националната сигурност и отбранителната способност на страната.Това се посочва в официалната позиция на \"Демократична България\" (\"Да, България\", ДСБ и \"Зелените\") относно провелия се Консултативен съвет за национална сигурност на тема „Актуални рискове и заплахи за националната сигурност на Република България. Състоянието на въоръжените сили. Необходими мерки“, свикан от президента.Има негласен консенсус между всички партии и институции на статуквото за допускане на все по-голямо засилване на влиянието на путинския режим в България, алармират от \"Демократична България\".\"Демократична България“ оценява като лоши и по същество вредни за националната сигурност резултатите от заседанието на Консултативния съвет за национална сигурност на тема “Актуални рискове и заплахи за националната сигурност на Република България. Състоянието на въоръжените сили. Необходими мерки”, свикано от президента Румен Радев на 19.04.2018 г.Остро осъждаме факта, че в проекта за заключителен документ, предложен от президента, се съдържат елементи на преосмисляне на позиционирането на България в ядрото на НАТО и в Европейския съюз заради актуалната ситуация. В този проект само веднъж се споменава за НАТО и то в негативен контекст. В „Демократична България“ сме убедени, че лошото състояние на българската армия само засилва необходимостта от една тясна интеграция на България в най-активното ядро на държави-членки на НАТО и ЕС. С очевидните си опити да се хареса на Путин, когото възнамерява да посети в близко бъдеще, президентът Радев подкопава националната сигурност и отбранителната способност на страната.Висши представители на ГЕРБ направиха опит да се разграничат по този повод от президента. Декларациите им обаче звучат кухо и неубедително, защото на практика поведението на управляващите в решаващия момент съвпада с това на Радев. В един глас с президента, премиерът Борисов настоява за отпадането на санкциите срещу Русия, а правителството се сниши при случая със Скрипал, като не изгони нито един руски дипломат, и така България макар и председател на Съвета на ЕС остана в малцинството на държавите-членки. Наред с това, правителството тласка България към все по-голяма зависимост от Русия в енергетиката.Заключителният документ от КСНС, приет с участието на всички партии на статуквото, няма дори дума за използването на химическо оръжие в Сирия и осъждането на това използване от режима на Асад, нищо че по този въпрос България зае позиция, съвпадаща с тази на своите европейски партньори и със съюзниците си в НАТО. Вместо това в документа се отправят завоалирани критики към САЩ, Великобритания и Франция. Конфликтът с Украйна е представен абсолютно абстрактно без да стане ясно, че той е резултат от агресивната политика на Русия, анексирането на Крим и руската намеса в Източна Украйна, в нарушение на фундаментални норми на международното право, чиято защита е от първостепенен интерес за България. Същото се отнася и за Западните Балкани. Буди тревога, че КСНС не посочва реалните източници на рисковете за националната сигурност на България, които идват в основната си част от страна на Русия и на нейното проникване в Западните Балкани и регионa на Черно море. Няма и дума за енергийната независимост на страната от руските енергоизточници и енергийни проекти – като например корупционният проект „Белене“, нито за проникването на руската пропаганда в българските медии и обществен живот като цяло.Това е третият съвет по темите за сигурността и отбраната за по-малко от година без подобрение в ситуацията, което е обезпокоително по отношение на капацитета на основните институции да постигат съгласие, ако не единство по национални въпроси, и да реализират това съгласие чрез конкретни мерки, за постигане на видими резултати в реални срокове.По отношение на рисковете отново отсъства каквато и да е конкретност. Освен общите рискове за сигурността, произтичащи от дестабилизиращата роля на Русия както в Черноморието, така и на Балканите, а също и в Сирия и широкия Близък Изток, за България се очертават два много важни и специфични проблема:1. Разделяне на българското общество под натиска на Русия за отклоняване от европейския и евроатлантическия избор;2. Забавяне, ако не и стопиране на превъоръжаването за ограничаване способностите на армията ни и нейната оперативна съвместимост в НАТО и ЕС при задълбочаване на зависимостта ни от Русия.По-конкретно по състоянието на въоръжените сили и изпълнение на приетите ангажименти на съветите от 30.5.2017 г. и 9.1.2018 г.:1. Очевидно правителството няма воля да повиши разходите за отбрана с ясна перспектива за превъоръжаване и мотивация на военнослужещите, което личи от констатацията, че средносрочната бюджетна прогноза отстъпва от приетия през януари план за повишаване на разходите, а освен това съгласието от 9 януари е за преразглеждане на този план до септември 2018, с цел адекватно адресиране на реалните проблеми още преди 2021/2024 година.2. План за решаване на проблема с недостига на персонал в армията се изискваше още за 30.6.2017 г. по съгласието от КСНС от 30.5.2017 г. и доколкото проблемът не е решен, а се е задълбочил с още по-голям недостиг, то решението едва ли е в „преразглеждане на плана”. Иска се ясна визия и лидерство със силен ангажимент на правителството, а решението със сигурност не е във връщане на наборната служба, строителни войски и други модели от миналото, а в прилагане на модерни подходи за подбор и развитие на персонала, създаване на перспектива, включително чрез превъоръжаване, многонационални формирования и втора вълна на интеграция в НАТО и европейската отбрана.3. Ускоряването на един, два или дори три проекта не може да реши проблема с превъоръжаването. Затова е необходима Национална програма със срок 10 – 12 години, солиден ресурс, ясни и балансирани приоритети и най-вече механизъм за професионално управление. С отмяната на Националната програма „България в НАТО и Европейската отбрана” от 2014 г. като стратегия за превъоръжаване през 2016 г. практически се блокира процеса и засега сме загубили четири години в изпълнение на ангажиментите от срещата на високо равнище на НАТО в Уелс.4. Финансово осигурен план за възстановяване и поддържане на наличната техника може да има само в рамките на Национална програма за превъоръжаване с приоритет придобиване на ново и оперативно съвместимо в НАТО и ЕС въоръжение. В противен случай, старото въоръжение ще продължава да „изяжда” модернизацията и да ни държи извън структурата на силите на НАТО и ЕС, зависими от Русия.Опитът от 1999 г. с приемането от Парламента на Военната доктрина и от МС на План 2004 показва колко важно е съгласието и в същото време лидерството на премиера за успех в тази област.Основният извод е, че липсва визия, доверие и воля в институциите за обединение на усилията и справяне с проблемите в сферата на сигурността и отбраната. Липсва желание за постигане на национално съгласие по въпросите на отбраната, без което позитивна промяна не може да се очаква. Същевременно, очевидно съществува негласен консенсус между всички партии и институции на статуквото за допускане на все по-голямо засилване на влиянието на путинския режим в България.\"", "date": "2018.04.20", "title": "Демократична България: Радев подкопава националната сигурност с опитите си да се хареса на Путин"}
{"url": "https://offnews.bg/kultura/akb-sigurni-proleten-panair-na-knigata-shte-ima-679119.html", "text": "Пролетен панаир на книгата тази година ще има – това се казва в прессъобщение на Асоциация \"Българска книга\" след проведена среща с Министерството на културата и Националният дворец на културата (НДК). Всички страни  търсят най-подходящото място за провеждането му. се налага поради мерките за сигурност, свързани с Българското председателство на Съвета на ЕС. Има няколко варианта за провеждането на панаира - възможно е той да се проведе на открито на бул. \"Витоша\", а другата възможност е да бъде към средата на юни при Ларгото. „Напълно разбираме и приемаме причините, поради които Панаирът не може да остане в НДК тази година“, посочи Велизара Добрева, председател на Управителния съвет на АБК. Изпълнителният директор на НДК Ангел Митев представи позицията на междуведомствена работна група по сигурността и сгъстения график на събитията по европредседателството, които правят невъзможно провеждането на изложението в Двореца. „Министерство на културата държи Панаирът да се провежда, както е традиционно, в НДК. Но ситуацията е извънредна и изисква разбиране“, изтъкна от своя страна началникът на кабинета на министъра на културата Ваня Бедрова. Представителите на МК предложиха на АБК няколко алтернативни знакови културни пространства в София за провеждането на пролетния панаир. Сред тях са бул. „Витоша“, Национална галерия „Квадрат 500“ и Националната библиотека „Св. Св. Кирил и Методий“. В следващите дни АБК ще излезе с окончателно решение. Участниците в срещата се обединиха около мнението, че Коледният панаир на книгата ще се върне в НДК.", "date": "2018.04.20", "title": "АКБ сигурни: Пролетен панаир на книгата ще има"}
{"url": "https://offnews.bg/temida/niama-proverka-v-prokuraturata-za-proizvol-pri-aresta-na-ivancheva-679135.html", "text": "В прокуратурата не е разпоредена и не се извършва каквато и да е проверка на действията на наблюдаващите прокурори и разследващите органи по досъдебното производство, по което обвиняема е кметът на район \"Младост\" Десислава Иванчева.Това съобщиха в петък вечерта от пресцентъра на държавното обвинение \"по повод постъпили запитвания от медиите\".Съобщението на прокуратурата противоречи на , направено по-рано днес:Ще бъде извършена проверка в прокуратурата по отношение на превишаване на права по време на акцията срещу кмета на \"Младост\" Десислава Иванчева, обяви Цачева, цитирана от БТА.Тя уточни, че министърът на правосъдието няма компетенции и правомощия при разследвания и осъществяване на операции.Всяка институция отговаря за действията си с оглед на това дали те са в рамките на правата й и дали има превишване, каза Цачева.Иванчева бе задържана в показна акция пред Министерството на спорта и бе държана права, с белезници и на токчета на пътното платно над 4 часа.В това време органите на реда брояха и описваха намерената в автомобила ѝ сума, за която се твърди, че е 70 000 евро.Последваха критики от граждани и управници за \"пресоляване\" на акцията. Вицепремиерът Екатерина Захариева коментира, че е била премината границата, а Цветан Цветанов също я определи като прекалена. Критиките засегнаха главния прокурор и шефа на новосформираната антикорупционна комисия Пламен Георгиев, които посочиха ареста като първата значима акция за борба с корупцията по високите етажи на новата комисия, отговаряща на високите очаквания за дейността ѝ.", "date": "2018.04.20", "title": "Няма проверка в прокуратурата за произвол при ареста на Иванчева"}
{"url": "https://offnews.bg/temida/sadat-postoianen-arest-za-kmetitcata-na-mladost-679130.html", "text": "Специализираният наказателен съд остави за постоянно в ареста кметa на столичния район Младост Десислава Иванчева, нейния заместник Биляна Петрова и Петко Дюлгеров.Съдия Пламен Панайотов каза в своето определение, че изследването на това дали има унизително отношение към обвиняемите лица се прави по друга процедура и ред.Днешното решение на Специализирания наказателен съд може да бъде обжалвано в срок от три дни.От определението на съдия Панайотов стана ясно, че в показанията си бизнесменът Александър Ваклин съобщава за подкупа, поискан от Петко Дюлгеров.Парите не са върнати на собственика им и са по делото, твърди прокурорът Илиян Рангелов.Около 20 души се събраха тази вечер на протест пред сградата на Специализирания съд в подкрепа на Иванчева и Петрова.Демонстрантите издигнаха плакати с надписи: „Ние сме Деси и Биляна“, „Стройте магистрали, а не софийските квартали“.По-рано днес Специализираната прокуратура поиска постоянен арест за Иванчева и другите двама задържани в корупционния скандал - Биляна Петрова и соченият за посредник бивш кмет на \"Младост\" Петко Дюлгеров. Преди началото на заседанието Иванчева се обяви за жертва на сценарий за отстраняване и посочи кой е подал сигнала за корупционната операция срещу нея - \"Ваклин груп\". От фирмата отрекоха.Според нея целта на заговора е нейният заместник Румен Русев да стане служебен кмет, а тя да не може да си подаде документите за изборите. ", "date": "2018.04.20", "title": "Съдът: Постоянен арест за кметицата на Младост"}
{"url": "https://offnews.bg/politika/svetlio-vitkov-sds-to-dori-edin-boj-ne-mogat-da-spretnat-kakto-triab-679140.html", "text": "Видяхме: СДС-то дори един бой не могат да спретнат, както трябва. Ами то и за това се изисква сърце, да го е..., да му се не види, заяви пред bTV председателят на „Глас народен” Светльо Витков.Единственото, което сега може да стане в СДС: химна могат да го сменят от \"45 години стигат\" на \"Боят настана\". Тъжно ми е, не ми е приятно това да го виждам, но това е реалността. Цирк. Тъжен цирк, каза Витков.Ако си говорим за така наречения  или – изключено, там не може да ме видите заедно със \"Зелени\". Знаете какво направиха \"Зелените\" миналото лято, забиха такъв гаден номер, по-мръснишки номер аз не съм чувал на някой да му спретват. На президентските избори бяхме в коалиция. И в последния ден, когато трябваше да подаваме документи, председателят на \"Зелените\" се скри. Бламира решението на Изпълнителния съвет. Ние не можахме да се регистрираме и пропадна нашата кандидатура, твърди председателят на \"Глас народен\".За мен това (\"Зелените\" - б.р.) са обръч от НПО-та, които изпълняват определени поръчки, използват благодатни теми, за които хората се застъпват. Има и много свестни хора между тях, но те са в редиците, те са по протестите, те не отиват да се договарят после кога да спре протестът, какво да направят, каза Светльо Витков.", "date": "2018.04.20", "title": "Светльо Витков: СДС-то дори един бой не могат да спретнат, както трябва"}
{"url": "https://offnews.bg/ikonomika/rosatom-predstavi-novi-razrabotki-v-oblastta-na-iadrenia-goriven-tcika-679102.html", "text": "От 17 до 19 април в Мадрид се проведе международната конференция World Nuclear Fuel Cycle 2018. Тя бе организирана от Института за атомна енергия (NEI) и Световната ядрена асоциация (WNA). Руската корпорация „Росатом“ бе партньор на събитието.По време на събитието представители на водещи компании от световната ядрена индустрия обсъдиха актуални въпроси, свързани с развитието на технологията на ядрения горивен цикъл.Според него следващ етап в развитието на световната атомна енергетика ще стане затварянето на ядрения горивен цикъл (ЯГЦ). Русия създава технологична база за затварянето на ЯГЦ с помощта на реактори на бързи неутрони. „Росатом“ продължава и тестовете на РЕМИКС-горивото, което може да бъде преработвано няколко пъти и ще позволи съществено увеличаване на ефективността на използване на урана в реакторите на лека вода. Друг значим проект на руската атомна индустрия е разработването на устойчиво на аварии толерантно ядрено гориво.Той представи доклад за развитието на иновационните технологии за управление на ОЯГ и РАО и перспективата за комерсиализирането им.", "date": "2018.04.20", "title": "Росатом представи нови разработки в областта на ядрения горивен цикъл на световна конференция"}
{"url": "https://offnews.bg/protesti/desetki-poiskaha-dekriminalizatcia-na-trevata-na-protest-pred-parlamen-679133.html", "text": "Тази вечер протест с около 50 демонстранти пред сградата на парламента поиска декриминализацията на тревата у нас.Събитието бе организирано във Фейсбук и с явното незнание на органите на реда. На подобни и по-малобройни събития е имало десетки униформени, а днес почти нямаше полиция.- Всеки човек да носи у себе си свободно до 1 грам трева- Отглеждане на до две растения у дома- Да се легализира медицинската употреба на марихуанатаДатата за провеждането на протеста не е случайна - 20 април, или както се изписва 4/20, е неофициалният международен празник на феновете на растението.На 19 май ще има още едно събитие - Свобода за конопа. То ще се проведе за втори път у нас, като през 2016 г. стотици се събраха в центъра на София и също поискаха декриминализация на тревата.", "date": "2018.04.20", "title": "Десетки поискаха декриминализация на тревата на протест пред парламента"}
{"url": "https://offnews.bg/sviat/dobriat-primer-bez-plastmasovi-izdelia-na-britanski-festivali-i-kultu-679097.html", "text": "Над 60 фестивала и културни събития, част от Асоциацията на независимите фестивали във Великобритания, взеха много добро решение в полза на околната среда - забраниха използването на пластмасови чаши, чинии и други инструменти за еднократна употреба, включително брокат.Изпълнителният директор на асоциацията Пол Рийд описа употребата на пластмасови изделия за еднократна на фестивалите като \"един от-критичните въпроси, пред които е изправен нашия бизнес и обществото\".Смята се, че във Великобритания се използват 38,5 милиона пластмасови бутилки на ден, а 91% процента от тях не могат да се рециклират. Фондация Елън МакАртър смята, че до 2050 г. в океана ще има повече пластмаса от риба. Според компанията Surfers Against Sewage, която работи за запазване чистотата на моретата и океаните, кризата с пластмасовото замърсяване съперничи на заплахата от изменението на климата.Пълната забрана за пластмасови изделия трябва да се осъществи в рамките на 3 години. Тази година ще бъдат забранени пластмасовите сламки, а до 2021 г. ще бъдат забранени и бутилките.", "date": "2018.04.20", "title": "Добрият пример: Без пластмасови изделия на британски фестивали и културни събития"}
{"url": "https://offnews.bg/kultura/23-g-po-kasno-balgarska-koproduktcia-otnovo-otiva-na-festivala-v-kan-679092.html", "text": "За първи път от 23 години насам филм с българско участие ще се бори за Златна палма на кинофестивала в Кан. Това е филмът \"Дивата круша\" на Нури Билге Джелайн.Осмият пълнометражен филм на турския майстор, носител на Златна палма и още шест награди от най-престижния филмов фестивал в света, е копродукция между Турция, Франция, Германия, България, Босна и Херцеговина, Македония, Швеция и Катар.Продуцент на филма е Зейнеп Атакан. Копродуцент от българска страна е директорът на София филм фест Стефан Китанов. Филмът е реализиран с подкрепата на българския Национален филмов център.Главният герой на филма, Синан, е страстен почитател на литературата и винаги е искал да стане писател. Когато се завръща в родния си град в Анадола, влага цялата си енергия в намирането на средства, с които да издаде книгата си, но се оказва, че го преследват дълговете на баща му…", "date": "2018.04.20", "title": "23 г. по-късно българска копродукция отново отива на фестивала в Кан"}
{"url": "https://offnews.bg/futbol/dojde-kraiat-na-erata-venger-v-arsenal-video-679093.html", "text": "След близо 22 години, мениджърът на Арсенал Арсен Венгер, ще напусне \"артилеристите\" след края на сезона, въпреки че има договор за още една година.68-годишният френски специалист сам обяви решението се чрез специално обръщение, публикувано на клубния сайт, където съобщението бе озаглавено \"Мерси, Арсен\".\"След задълбочен размисъл и разговори с клуба взех решение, че е точният момент за мен да се оттегля след края на сезона. Благодарен съм, че имах привилегията да служа на този клуб толкова много запомнящи се години.Управлявах клуба с цялата си отдаденост и честност. Искам да благодаря на щаба, играчите, борда на директорите и феновете, които направиха Арсенал толкова специален клуб.Призовавам привържениците да продължат да подкрепят отбора до края на сезона, за да го завършим по най-добрия възможен начин. Нека всички, които обичат Арсенал, да пазят ценностите, които изповядва този клуб. Имате моята любов и подкрепа завинаги\", написа Венгер.Французинът започва треньорската си кариера в тима на Нанси през 1984 година. Не успява да постигне сериозни успехи, и след като през 1987 година отборът изпада от Лига 1, Венгер напуска. Първите му успехи идват с преминаването в Монако през 1987 година.Още в първата си година начело печели шампионската титла. През 1991 вдига и купата на Франция. Под негово ръководство играят знаменити играчи като Юрген Клинсман, Юри Джоркаеф, Джордж Уеа и Глен Ходъл. Венгер привлича вниманието на редица големи европейски отбори, но от лоялност към Монако остава във Франция.Въпреки това е уволнен през сезон 1994 / 95 поради слаби резултати. Заминава за Япония, където води закъсалия по това време тим на Нагоя Грампус. Успява да измъкне отбора от дъното на класирането и печели купата на Императора. Арсен е близък с тогавашния вицепрезидент на Арсенал – Дейвид Дейн.Техническият директор на артилеристите Жерар Улие препоръчва Венгер на Дейн, и така на 1 октомври 1996 година Арсен е назначен за старши–треньор на лондонския клуб. От там нататък всичко е история, както казват хората.", "date": "2018.04.20", "title": "Дойде краят на ерата \"Венгер\" в Арсенал (видео)"}
{"url": "https://offnews.bg/obshtestvo/sled-ranenata-politcajka-radev-gotov-derbitata-levski-tcska-da-sa-iz-679094.html", "text": "Вътрешният министър Валентин Радев ще пости в болницата 24-годишната полицайка, която беше ранена от бомбичка по време на мача Левски-ЦСКА.Това обяви той пред журналисти в Народното събрание, където беше, за да вземе участие в днешния парламентарен контрол. \"Оттук отивам да видя момичето. Вчера при нея беше главният секретар. Жандармерията ме чака. Искаме да й дадем кураж\", каза Радев и подчерта, че състоянието й е стабилизирано.Той призна, че МВР все още не знае кой е хвърлил бомбичката. \"Разпитваме всички, но още не можем да намерим кой я е хвърлил\", обясни министърът и обясни, че се прави всичко възможно, а полицаите са мотивирани да намерят \"този, който си е позволил да го направи\". \"Сега сигурно го е страх да си признае. Мъжко е да отиде и да каже, че е той и да обясни дали е очаквал или не да има полицаи зад стъклата\", коментира Радев.Министърът обясни, че МВР ще излезе с драстични мерки срещу футболното хулиганство. \"Какво да направим - да изнесем дербитата извън столицата ли? Готов съм и на това\", каза той.Част от идеите за затягане на мерките за сигурност са да се сложат скенери на стадионите и да се проверяват личните карти на феновете. \"Каквото ни предложат като мерки - ще се съгласим.Очевидно има нещо, което трябва да направим с пропускателния режим. Там охраняват други хора, ние сме външния периметър, ако нещо се случи\", допълни Радев.Той изтъкна и какви мерки са били взети досега - началният час на дербитата е бил променен, за да са дербитата са в светлата част на деня.Министър Радев обясни, че раненото момиче е полицай от половин година. Съпругът й също работел в системата на МВР. \"Не мога да мисля друго освен, че са отдадени на тази професия\", коментира той.", "date": "2018.04.20", "title": "След ранената полицайка: Радев готов дербитата Левски- ЦСКА да са извън София"}
{"url": "https://offnews.bg/obshtestvo/zonite-za-stroezh-v-sinemoretc-skachat-s-nad-50-v-rezovo-sas-106-678834.html", "text": "Властта готви мащабни промени в начина на управление на териториите на община Царево.Министерството на регионалното развитие публикува в  за оценка на степента на въздействие върху защитени зони на Изменението на Общ устройствен план на община Царево. Гражданите имат по-малко от месец да депозират писмени мотивирани становища по доклада.В плана за управление на Царево попадат четири защитени зони - една от Директивата за Птиците (\"Странджа\") и три от Директивата за местообитанията (\"Караагач\", \"Босна\" и \"Станджа\"). Промените в цифри и проценти В няколко таблици в проекта се описват промените в баланса на териториите на всяко едно населено място в община Царево в сравнение с настоящия план и новия.Село ВарвараУрбанизираните територии, тоест тези, в които ще може да се строи, се увеличават с близо 33% и така от досегашните 65.47 хектара ще може да се строи в 86.85 ха.Земеделските територии намаляват с близо 3%, горските също намаляват.АхтополВ Синеморец, едно от най-красивите места по нашето Черноморие, промените изглеждат най-големи.Урбанизираните територии ще се увеличат с цели 54%, земеделските ще намалеят с 10%. В местност Бутамята, където днес нерегламентиран къмпинг, ще бъде изграден законов такъв.Ето данните в таблица:Землището на РезовоУрбанизираните територии в пограничното селце също ще се увеличат над два пъти.Урбанизираните територии сега са 19.92 ха, а според новия план трябва да бъдат 41.17 ха. Увеличението е над 106%.Горските територии намаляват, инженерната инфраструктура се увеличава.Таблица:Ето как ще изглежда балансът на териториите в цялата община Царево по съществуващото положение и по проекта. Защитените зони и територии запазват своите граници и площ:В заключението си изготвилите доклада пишат:Степента на въздействие върху типове местообитания и местообитания на видове ще е минимална и незначителна, като промените, произтичащи от загубата на части от природните местообитания и местообитанията на видовете, които се опазват в двете защитени няма да бъдат осезаеми в периода на прилагане на плана, като основният характер/композиция/атрибути на защитената зона ще бъдат подобни на развитието без намеса в съществуващите обстоятелства/модели.Въпреки че площите за застрояване като цяло се увеличават, в новия план са отпаднали някои от най-дразнещите неща от старите планове.", "date": "2018.04.20", "title": "Зоните за строеж в Синеморец скачат с над 50%, в Резово - със 106%"}
{"url": "https://offnews.bg/politika/vatreshniat-ministar-si-slozhi-prevrazka-na-okoto-v-podkrepa-na-ranena-679128.html", "text": "Вътрешният министър Валентин Радев си сложи черна превръзка на окото в знак на солидарност с ранената полицайка Гергана Зашева, която пострада от бомбичка по време на мача Левски - ЦСКА. Жената беше оперирана по спешност в ИСУЛ. Според лекарите окото ѝ ще бъде запазено. Министърът пристигна с превръзка на окото на срещата между МВР, ММС, БФС и представители на парламентарни комисии, които трябва да изготвят обща стратегия срещу вандализма по време на футболни мачове.Останалите представители на министерството на срещата също си сложиха черни превръзки в знак на съпричастност. \"Това е нещо ужасяващо. Аз съм потресен. Бях се замислил да ги накарам тези, които се съберем там - четирима от нашето министерство, министър Кралев, представителите на Българския футболен съюз, да дойда с по една марля на едното око и да заседават с едно око. За да видят как се чувства това момиче! Тя работи там от 6 месеца, съпругът ѝ работи там. Не мога да мисля друго, освен, че са отдадени на тази професия... И някой прави такова вандалско нещо...\", коментира случая Радев в парламента.По-рано днес Радев, главният секретар на МВР гл. комисар Младен Маринов и заместник-директорът на Дирекция „Жандармерия“ комисар Петър Антиев посетиха в болницата Гергана Зашева.От лекарския екип те се осведомиха за състоянието и лечението на пациентката и благодариха на медиците за бързата реакция и професионална грижа.Министърът пожела на полицайката бързо възстановяване и обяви подкрепата на ръководството на МВР за приемане на възможно най-ефективни мерки с цел недопускане на подобни инциденти по време на футболни срещи.", "date": "2018.04.20", "title": "Вътрешният министър си сложи превръзка на окото в подкрепа на ранената полицайка (снимки)"}
{"url": "https://offnews.bg/futbol/tcska-iska-da-padat-glavi-v-bfs-zaradi-smeshnata-sanktcia-na-levski-679138.html", "text": "От ЦСКА официално поискаха оставките на всички членове на Дисциплинарната комисия към Българския футболен съюз начело с нейния председател Юрий Кучев.\"Шокирани сме от меко казано смешната санкция, която беше наложена на Левски за опита за убийство, който направиха феновете от тяхната агитка по време на последното вечно дерби. Служител на реда беше тежко ранен, претърпя операции и му предстоят още, за да се възстанови напълно, а наказанието е само един мач без публика и 4000 лева парична глоба?! Потресени сме от двойния стандарт, с който биват наказвани ЦСКА и Левски.\".", "date": "2018.04.20", "title": "ЦСКА иска да падат глави в БФС заради 'смешната санкция' на Левски"}
{"url": "https://offnews.bg/sviat/ruskite-vlasti-namaliha-broia-na-zaginalite-v-kemerovo-na-60-dushi-679095.html", "text": "Руските власти намалиха броя на загиналите при пожара в търговския център в Кемерово от 64 на 60 души. За промяната съобщиха от руския следствен комитет, цитирани от руската служба на Би Би Си. \"Резултатите от работата по проверката на всички съобщения за безследно изчезнали при пожара хора, както и получените заключения на експертите позволиха на следствието да определи окончателното количество загинали при пожара - те са 60\", се казва в съобщението на следствието. С помощта на анализ на ДНК са разпознати телата на всички загинали - издадени са разрешения за погребването на 37 тела, други 23 разрешения са предоставени по-рано. Първоначално беше посочено, че при инцидента са загинали 64 души, сред които 41 деца. Пожарът стана на 25 март, като огънят тръгна от четвъртия етаж на сградата, където се намират киносалоните. Разследването показа множество нарушения в търговския център, сред които заключени аварийни изходи и неработеща противопожарна аларма. След инцидента бяха арестувани няколко души, включително управителя на търговския център. Обвинение беше повдигнато и на командира на пожарникарите, отзовали се на мястото на инцидента. Според прокуратурата той е игнорирал информация за по-кратък път до киносалоните и така е загубил време, което е можело да се използва за спасяване на хора. ", "date": "2018.04.20", "title": "Руските власти намалиха броя на загиналите в Кемерово на 60 души"}
{"url": "https://offnews.bg/temida/8-mesetca-zatvor-za-futbolen-huligan-hvarlil-tcigara-i-pliul-po-kaska-679103.html", "text": "На осем месеца затвор бе осъден футболен хулиган за арогантно поведение на полицаи по време на мач.Инцидентът е от 2016 г., а присъдата е издал Софийският районен съд.По време на вечното дерби на Националния стадион \"Васил Левски\" на 15 октомври същата година осъденият Симеон Йорданов  на висок глас призовавал към нарушаване на обществения ред, като крещял „Айде бе, вижте тия колко са малко! Ще ги пометем, ще ги смажем!“ и сочел с пръст полицейските служители Н., Х. и С. След това Йорданов се изплюл на визьора на каската на С. и хвърлил запалена цигара по полицейския служител Н., която го ударила по дясното рамо в близост до каската. В отговор на разпореждане да преустанови действията си, Йорданов отправил цинични реплики към полицейските служители, след което отново наплюл по визьора на каската С. Извършеното от Йорданов деяние по своето съдържание се отличава с изключителен цинизъм и дързост, като представлява престъпление по чл. 325, ал. 2, вр. с ал. 1 от НК.Решението на съда е той да бъде лишен от свобода за осем месеца, като изпълнението на наказанието е отложено с три години.", "date": "2018.04.20", "title": "8 месеца затвор за футболен хулиган, хвърлил цигара и плюл по каската на полицаи"}
{"url": "https://offnews.bg/obshtestvo/fandakova-podkrepi-sofia-prajd-shte-finansira-biagane-na-gej-dvojki-679096.html", "text": "Кметът на столицата Йорданка Фандъкова се срещна с организационния комитет на София Прайд, за да обсъдят предстоящото единадесето издание на най-голямото шествие за равноправие и човешки права в България. Представители на организациите GLAS, Действие, Билитис и Българският хелзинкски комитет (БХК) запознаха Фандъкова с подготовката на събитието, както и с активностите от културния календар и филмовия фестивал, предхождащи Прайд. На срещата столичният кмет изрази подкрепата си и се ангажира както всяка година общината да се погрижи за мирното и безпроблемно протичане на събитието. За първа година София Прайд ще организира и съпътстваща спортна програма. Първото събитие от нея ще бъде 3-километрово бягане по двойки, което ще се проведе на 19 май, съфинансирано от програмата за спортни събития и младежки форуми на кмета. То е посветено на болните от СПИН. На знаковата среща кметът Йорданка Фандъкова обърна внимание на нуждата от преодоляване на агресията и противопоставянето в обществото, като поощри дейностите на трите организациите в тази посока. Тя получи покана и прие да посети открития наскоро ЛГБТИ център (Рейнбоу хъб), където представители на общността могат да се събират и да получават консултации и подкрепа.На срещата беше уточнено също, че тази година София Прайд ще се проведе пред Паметника на съветската армия на 9 юни. Новост ще бъде и началният час – 16 ч., когато ще стартира музикална програма на прайда. За първи път множество организации и бизнеси ще се включат със свои тематични щандове на място. Така всички желаещи ще могат да прекарат цял цветен следобед заедно, преди началото на шествието от 19 ч.", "date": "2018.04.20", "title": "Фандъкова подкрепи София Прайд, ще финансира бягане на гей двойки"}
{"url": "https://offnews.bg/ikonomika/petrolniat-bransh-predstavi-vizia-za-razvitie-na-sektora-do-2050-g-679104.html", "text": "В София се проведе конференцията „Стратегия на рафиниращата индустрия до 2050 г.: преход за течните горива и възможности пред сектора”, част от официалния календар на българското председателство. Събитието бе домакинствано от Европейската петролна асоциация (FuelsEurope) и Българската петролна и газова асоциация.Форумът беше открит от министъра на енергетиката Теменужка Петкова и Валентин Златев, председател на Българската петролна и газова асоциация.Сред панелистите в дискусията бяха и г-н Тудор Константинеску, главен съветник, Главна дирекция „Енергетика“, Европейска комисия, както и заместник-министърът на енергетиката Жечо Станков.Пред 100 делегати – представители на европейските и българските институции, депутати, експерти и представители на нефтената индустрия, Бела Келемен – президент, и Джон Купър – генерален директор на Еропейската петролна асоциация, представиха Визия 2050 за развитието на европейската петролна индустрия.В работата по разработването на визията участваха и компании, членове на FuelsEurope, които са част и от БПГА чрез своите поделения в България.Целите от визията са отправна точка и за разработването и внедряването на добри практики за повишаване на качеството на продуктите и за българските потребители.Водещи европейски експерти дискутираха бъдещето на течните горива, както и внедряването на нови технологии за производството на биогорива и използването на алтернативни източници на енергия.Членовете на FuelsEurope и БПГА - Шел и Лукойл, представиха добри практики в развитието на нисковъглеродни технологии за течни горива и други петролни продукти – внедряването на най-големия в света завод да водородна електролиза в рафинерията на Шел в Райнланд, Германия, както и технологиите за нисковъглеродни горива и намаляване на емисииите в Лукойл Нефтохим Бургас. Програмата на събитието продължи с официална вечеря за постоянните представители по енергетика на страните-членки на ЕС.Европейската петролна асоциация обединява 41 нефтени компании – на практка 100% от рафинериите в Европа и 75% от търговците на горива на континента.Членове на FuelsEurope членуват и в БПГА чрез своите поделения в България. Българската организация е единствената представителна за българския пазар като 16 членове имат общ пазарен дял около 75%.", "date": "2018.04.20", "title": "Петролният бранш представи визия за развитие на сектора до 2050 г."}
{"url": "https://offnews.bg/sviat/kakvo-razkrivat-zapiskite-na-bivshia-shef-na-fbr-ot-sreshtite-mu-s-tra-679098.html", "text": "Личните бележки на бившия директор на ФБР Джеймс Коми от срещите му с Доналд Тръмп бяха публикувани от Министерството на правосъдието на САЩ.Записките са от разговори на Коми с Тръмп и са включени в излязлата наскоро негова книга. Записките включват 15 страници, в които се говори за седем срещи между Коми и Тръмп в месеците преди шефът на ФБР да бъде уволнен през май 2017 г., пише \"Файненшъл таймс\". Според записките двамата няколко пъти са обсъждали доклада на службите, в който се твърди, че Русия разполага с компрометиращи записи от прекарана от Тръмп вечер с проститутки в Москва.Коми описва още как Тръмп разказал за свой разговор с руския президент Владимир Путин, който го уверил, че \"в Русия имаме най-красивите проститутки в света\".В няколко от разговорите Тръмп отричал да е използвал услугите на проститутки по време на посещение в Русия през 2013 г. Той обаче изразил тревогата си от дори най-малката вероятност жена му да реши, че това е истина. В бележките си Коми казва още, че Тръмп неколкократно е повдигал въпроса за изтичането на вътрешна информация от Белия дом и службите за сигурност към медиите, като е настоял да се открие източникът на тази информация. Джеймс Коми разказва и за среща с Тръмп през януари 2017 г. в Тръмп тауър, малко преди встъпването в длъжност на Тръмп. На срещата присъствали избраният за вицепрезидент Майкъл Пенс, шефът на администрацията на Белия дом Райнс Прибас, който по-късно беше уволнен, и прессекретарят на Белия дом Шон Спайсер, също уволнен по-късно. Коми обяснява с какво безразличие цялата група се отнасяла към въпроса за намесата на Русия в президентските избори през 2016 г. \"Те по-скоро обсъждаха как да представят данните за това така, че да извлекат максимална политическа изгода\", посочва Коми. Един от разговорите, които Коми е документирал, пък показва как Тръмп е поискал одобрението на директора на ФБР за една от предизборните си позиции.По време на кампанията си Тръмп намекна, че \"САЩ е не по-малко виновна за Русия, когато става дума за убийства\".\"Отговорът ми беше добър, нали?\", пита новоизбраният президент. Аз отвърнах, че отговорът е добър, с изключение на частта за убийците. Защото ние не сме такъв тип убийци, какъвто е Путин\", пише в бележките си Коми и допълва: \"Когато казах това, президентът замълча продължително. Не знам как да го тълкувам, но явно забеляза, че го критикувам директно\".Информацията в бележките на Джеймс Коми бяха коментирани от говорителя на Путин Дмитрий Песков. Той отрече Тръмп и Путин да са си говорили за проститутки. \"Не. Ако това пише в книгата, поне тази част не съответства на действителността. Президентът Путин не би могъл да каже нещо такова и не е казвал нещо такова на Тръмп, още повече че двамата не са си общували нито веднъж, преди Тръмп да стане президент\", посочи Песков, цитиран от РИА Новости. \"Що се отнася за останалата част от книгата, не се наемам да я съдя. Не съм я чел\", допълни той. ", "date": "2018.04.20", "title": "Какво разкриват записките на бившия шеф на ФБР от срещите му с Тръмп"}
{"url": "https://offnews.bg/temida/ivancheva-ne-sa-mi-sveteli-ratcete-ima-stcenarij-sreshtu-men-signal-679109.html", "text": "Кметицата на \"Младост\" Десислава Иванчева се обяви за жертва на сценарий за отсраняване и посочи кой е подал сигнала за корупционната операция срещу нея - \"Ваклин груп\". От фирмата отрекоха. Според нея целта на заговора е нейният заместник Румен Русев да стане служебен кмет, а тя да не може да си подаде документите за изборите.Иванчева бе доведена в съда заедно със заместничката си Биляна Петрова и с бившия кмет на район \"Младост\" Петко Дюлгеров, за да бъдат гледани мерките им за неотклонение. Прокуратурата настоява тримата да останат за постоянно в ареста.В написани на ръка бележки върху листове хартия Иванчева обясни пред журналистите през стъклена преграда своята версия за случилото се.Тя отрече \"да са ѝ светели ръцете\" от банкноти, които е пипала, както разказаха от КПКОНПИ след задържането ѝ. \"Парите не бяха в мен. Бяха в колата. Бяха под седалката\", \"Дюлгеров не ми е давал никакви пари\", крещеше Иванчева през стъклото.Тя твърди още, че Дюлгеров и \"Ваклин груп\" се познават. Призна, че с бившия кмет на \"Младост\" е пила кафе в градинката на \"Крситал\". Малко по-късно той бе арестуван близо до Народния театър.Това, че у него били намерени пари (предполагаемите 14 000 евро за посредничество), според Иванчева не доказва вината ѝ. Тя допуска, че е възможно Дюлгеров да е получил подкуп, за да подхвърли голямата сума в служебния ѝ автомобил. Прокурорът по делото обяви в залата, че следи от химикала, с който са белязани банкнотите и е бил открит по ръцете на обвиняемите, са били намерени и по сенника над шофьорската седалка на автомобила. Колата била управлявана от Иванчева.Секретарката от Иванчева в Общината Маргарита Стоянова е потвърдила обвиненията срещу кметицата, стана ясно по време на заседанието.На заседанието на съда, което тече в момента, не са допуснати камери, защото Дюлгеров не иска да бъде сниман.Общо петима адвокати защитават подсъдимите. Адвокат на Десислава Иванчева е Марин Марковски. Подбуждането към подкуп е престъпление, подчерта той в съдебната зала. ", "date": "2018.04.20", "title": "Иванчева: Не са ми светели ръцете, има сценарий срещу мен, сигналът е подаден от 'Ваклин груп'"}
{"url": "https://offnews.bg/tenis/grigor-dimitrov-otnovo-udari-david-gofen-i-e-na-polufinal-v-monte-karl-679107.html", "text": "Най-добрият ни тенисист Григор Димитров победи Давид Гофен на турнира от сериите \"Мастърс\" в Монте Карло и след 6:4, 7:6(5), се класира за полуфиналитефиналите на надпреварата.Там българинът очаква победителя между Рафаел Надал и Доминик Тийм. Григор игра отлично в първия сет, а след това осъществи страхотен обрат във втория, в който изоставаше с два пробива с 1:5. Той спечели пет поредни гейма, а след това издържа психически в последвалия тайбрек.Хасковлията продължава да има отличен баланс срещу белгиеца – 7:1 победи, като това е и първи триумф за Гришо срещу белгиеца на червена настилка.По-късно през деня Димитров и Гофен ще бъдат съотборници в турнира по двойки. Те ще се изправят срещу третите поставени Оливер Марах и Мате Павич.", "date": "2018.04.20", "title": "Григор Димитров отново удари Давид Гофен и е на полуфинал в Монте Карло"}
{"url": "https://offnews.bg/kultura/macrophone-koiato-specheli-v-naj-prestizhnoto-sastezanie-za-avtorska-679106.html", "text": "Българската Macrophone - групата, която спечели първо място в категорията за рок на най-престижното състезание за авторска музика International Songwriting Competition 2018 в конкуренцията на 16,000 композиции от цял свят, ще свири на 27 април в столичния клуб Live and Loud.Те спечелиха със собствената си авторска песен Boxer и то пред жури в лицето на Tom Waits, Bastille, Lorde и много други.На тях ще подгряват The Noise Figures - поредното доказателство за богатата история на шумния рок-енд-рол в южната ни съседка. George Nikas и Stamos Bamparis (те са само двама, но свирят за поне четирима) идват у нас за трети път, за да представят новия си албум Telepath. ", "date": "2018.04.20", "title": "Macrophone, която спечели в най-престижното състезание за авторска музика, с концерт на 27 април"}
{"url": "https://offnews.bg/ikonomika/fibank-beshe-otlichena-kato-kompania-na-godinata-679110.html", "text": "Fibank (Първа инвестиционна банка) беше отличена с награда по време на четвъртото издание на бизнес форума „Компания на годината – Успехът на фокус”. Събитието, организирано от сп. Bulgaria Business Review, сп. Business Lady и Business Lady Club, се проведе в хотел „Маринела” под патронажа на вицепремиера по икономическата и демографска политика Валери Симеонов. Присъстваха също заместник-министри от правителството и представители на компании от различни сфери на бизнеса.Призът на Fibank бе присъден в категория „Финансов сектор” за „Иновации и непрекъснато повишаване качеството на предлаганите продукти и услуги”. Наградата получи г-жа Севдалина Василева, Изпълнителен директор и член на УС на Fibank. Тя благодари за признанието и доверието на клиентите. През март тази година Fibank представи специалната програма Smart Lady, насочена към жени предприемачи и управители на бизнес, които заемат ключови позиции в своя бранш. Програмата включва не само възможности за кредитиране, а и редица други финансови и нефинансови решения, които да предложат на дамите подкрепа, сигурност и спокойствие.Наградите „Компания на годината” целят да отличат добрите бизнес практики и да фокусират общественото внимание върху иновативни и актуални модели за управление на бизнеса и компанията, като по този начин се поощри предприемачеството сред българската общественост. По време на форума бяха разгледани ключовите компетенции, които се необходими на съвременния човешки ресурс и тенденциите в глобализирането на икономиката и пазарите.", "date": "2018.04.20", "title": "Fibank беше отличена като компания на годината"}
{"url": "https://offnews.bg/futbol/fenove-razbiha-glavata-na-treniora-na-beshiktash-video-679074.html", "text": "Привърженици разбиха главата на треньора на Бешикташ - Шенол Гюнеш. Инцидентът се случи по време на полуфиналната среща за Купата на Турция между \"черните орли\" и \"Фенербахче\". В последствие мачът бе прекратен.Двата тима излязоха след почивката при нулево равенство. В разгара на мача обаче между феновете на Фенербахче и резервите на Бешикташ започна размяна на словесни обиди.Феновете по трибуните реагираха по-остро и започнаха да хвърлят предмети към скамейката. Един от тях попадна в главата на наставника Гюнеш.Незабавно му бе оказана медицинска помощ, а след това той бе закаран в болница. За щастие няма опасност за живота на специалиста, който \"се размина\" само с 5 шева на главата.Мачът бе прекратен и се очаква в близките дни федерацията в южната ни съседка да реши кога ще се доиграе и какво ще бъде наказанието за Фенербахче. Първата среща между двата тима завърши 2:2.Това е поредно ново попълнение в колекцията с балкански изцепки. Припомняме, че през миналия уикенд в Сърбия и Румъния фенове се биха на трибуните, българското дерби между ЦСКА и Левски бе помрачено от ранена полицайка, а в края на месец март Собственикът на гръцкия ПАОК Иван Савидис нахлу на терена, носейки пистолет, по време на мач на солунския тим срещу АЕК.", "date": "2018.04.20", "title": "Фенове разбиха главата на треньора на Бешикташ (видео)"}
{"url": "https://offnews.bg/obshtestvo/pirogov-izpisa-momcheto-raneno-v-katastrofata-kraj-vakarel-679068.html", "text": "13-годишното момче, което пострада в тежката автобусна катастрофа на магистрала \"Тракия\", край Вакарел, е било изписано от \"Пирогов\", съобщиха от университетската болница за спешна помощ тази сутрин.В инцидента от 13 април загинаха шестима души, повече от 20 бяха ранени.Седмица по-късно всички от пострадалите, откарани в \"Пирогов\", вече са изписани. Четирима от ранените бяха настанени там.13-годишното момче премина през детска противошокова зала и бе оперирано по спешност. То остана за лечение в Клиниката по детска реанимация. В началото на тази седмица беше изведено от реанимация и преведено в Клиниката по детска хирургия.Освен него, в болницата останаха за лечение майка му и още една жена.Майка му бе в травматологията, а другата жена - в хиругията. В началото на седмицата те бяха изписани.Четвъртият пострадал - мъж, след прегледи и изследвания беше освободен още същия ден.", "date": "2018.04.20", "title": "'Пирогов' изписа момчето, ранено в катастрофата край Вакарел"}
{"url": "https://offnews.bg/kultura/s-tazi-snimka-balgarski-fotograf-vze-parva-nagrada-na-prestizhen-konku-679072.html", "text": "Българският фотограф Веселин Атанасов стана Фотограф на годината в раздел „Любители” на международния конкурс Sony World Photography Award 2018, съобщи бТВ.Фотографът-любител от Казанлък спечели първото място в категория „Пейзаж” и „Природа” в раздел „Любители” и стана носител на Националната награда за България в конкурса.Експертното жури е избрало снимката на Атанасов „Ранна есен” сред десетки хиляди участници.Фотограф на годината в категория професионалисти стана Алис Томлинсън от Великобритания с проекта си „Вотиви”, а в раздел младежи беше наградена 16-годишната Меган Джонсън от Съединените щати.", "date": "2018.04.20", "title": "С тази снимка български фотограф взе първа награда на престижен конкурс"}
{"url": "https://offnews.bg/temida/i-prokuraturata-na-proverka-za-aresta-na-kmetitcata-previshila-li-e-679073.html", "text": "Ще бъде извършена проверка в прокуратурата по отношение на превишаване на права по време на акцията срещу кмета на \"Младост\" Десислава Иванчева, обяви пред журналисти правосъдният министър Цецка Цачева, цитирана от БТА.Тя уточни, че министър на правосъдието няма компетенции и правомощия при разследвания и осъщестявяване на операции. Всяка институция отговаря за действията си с оглед на това дали те са в рамките на правата й и дали има превишване, каза Цачева. Според нея би било по-добре, ако акцията срещу Иванчева не се бе случила в центъра на София.\"Но от друга страна, знаете призива на държавния глава Румен Радев - всичко да бъде под прожекторите, да бъде осветлено обществото, да получи информация за това какво се случва\", допълни министър Цачева.Тя отбеляза още, че до постановяване на присъда всеки подсъдим е невинен и трябва да се държи сметка за правата на всеки един човек.Иванчева бе задържана в показна акция пред Министерството на спорта и бе държана права, с белезници и на токчета на пътното платно над 4 часа. В това време органите на реда брояха и описваха намерената в автомобила ѝ сума, за която се твърди, че е 70 000 евро. Последваха критики от граждани и управници за \"пресоляване\" на акцията. Вицепремиерът Екатерина Захариева коментира, че е била премината границата, а Цветан Цветанов също я определи като прекалена. Критиките засегнаха главния прокурор и шефа на новосформираната антикорупционна комисия Пламен Георгиев, които посочиха ареста като първата значима акция за борба с корупцията по високите етажи на новата комисия, отговаряща на високите очаквания за дейността ѝ.", "date": "2018.04.20", "title": "И прокуратурата на проверка за ареста на кметицата - превишила ли е правата си?"}
{"url": "https://offnews.bg/razsledvane/kraj-na-konkurentciata-samo-golemi-firmi-li-shte-dostaviat-mliako-v-u-679077.html", "text": "Смущаващи промени в Наредбата за условията и реда за предоставяне на плодове и зеленчуци и млечни продукти в училищата и детските гради предлага Министерският съвет. На теория е възможно спорните изменения да позволят само един производител да доставя млечни продукти на всяко едно учебно заведение в България, което нарушава регламентите на ЕС за свободна конкуренция. Дори това да не се случи, промените със сигурност биха ощетили по-малките доставчици.Към момента плодовете и зеленчуците, както и млечните продукти в училищата и детските градини, се доставят по две схеми, финансирани от Европейския съюз. В процедурата по снабдяване на учебните заведения могат да участват производители и доставчици на заложените продукти в поръчката. Изпълнител за доставка на плодове и млечни продукти на децата се избира от директора на учебното заведение. Той е длъжен да изпрати покана до двама търговци и един производител. С промени в Наредбата през 2016 г. се въведе ново изискване. Ако производител или сдружение, в което участва такъв, е кандидатствал по поръчката, той задължително трябва да бъде избран. Ако те са повече от двама, решението за избор остава на директора.С новите промени в Наредбата обаче, ако повече от един производител кандидатства по схемите за доставка в учебните заведения, директорът е длъжен да избере по-големия. За млечните продукти това значи този, който произвежда повече стоки, сертифицирани по БДС, а при равен брой - производителят, чиято производствена база се намира най-близо до съответното учебно заведение. Задължението създава хипотеза, в която най-големият млекопроизводител в България може да снабдява всяко едно училище и детска градина в страната, стига да пожелае.Предвижда се също така да отпадне изискването за закупуване на продуктите от местни пазари. Към момента доставката на плодове и зеленчуци, с изключение на цитрусовите плодове и бананите, се извършва чрез местни покупки или от местните пазари.Предложените изменения в наредбата са разгледани от Комисията за защита на конкуренцията. Тя, изглежда, също не одобрява това толериране на големите търговци.В решение на КЗК от 04.05.2017 г. се констатира, че даването на предимство на производителите пред едноличните търговци, търговските дружества и кооперациите, които могат да доставят продуктите, е елемент на понятието \"държавна помощ\" съгласно Договора за функциониране на Европейския съюз. Посочва се още, че Европейската комисия или Министерството на земеделието и храните са компетентните органи, които могат да се произнесат дали подобна \"държавна помощ\" е допустима. КЗК уточнява, че в случаите на неизпълнение от държавата на задълженията, произтичащи от правото на ЕС, Европейската комисия може да сезира Съда на ЕС.Писмо до ЕК вече се планира. Подготвяните промени в Наребата предизвикаха масово недоволство сред търговците. Срещу измененията се подписаха директори на учебни заведения от област Русе, Сливен, Варна, Добрич, както и от община Търговище.На 19 април приключи общественото обсъждане на Наредбата за промяна на условията. Очаква се тя да бъде гласувана на 26 април в Народното събрание, научи OFFNews.  ", "date": "2018.04.20", "title": "Край на конкуренцията: Само големи фирми ли ще доставят мляко в училища и градини?"}
{"url": "https://offnews.bg/futbol/kosmicheski-prihodi-za-otborite-ot-anglijskata-vissha-liga-679091.html", "text": "Клубовете от английската Висша лига имат рекордни приходи и печалби през сезон 2016-2017. Според консултантската фирма в областта на финансите, общите приходи на отборите от футболния елит се покачват с близо един милиард лири, на 4.5 милиона.Колективната печалба преди облагане с данъци от 0.5 милиарда паунда е почти три пъти по-висока от предишната рекордна стойност от 0.2 милиарда през сезон 2013-14.Общите разходи за заплати в цялото първенство са нараснали с девет процента до 2.5 милиарда лири, което е нов рекорд, но ръстът е значително по-малък от увеличението на общите приходи с близо 25 процента.Анализът на Делойт установи, че клубовете във Висшата лига са направили колективна печалба преди плащането на данъци в три от последните общо четири години.Очаква се тази тенденция да продължи, въпреки спада в приходите от договорите за телевизионни права за периода от три години, започващ от сезон 2019-2020.", "date": "2018.04.20", "title": "Космически приходи за отборите от английската Висша лига"}
{"url": "https://offnews.bg/futbol/levski-gori-za-edin-mach-zaradi-intcidenta-s-politcajkata-679111.html", "text": "Дисциплинарната комисия към Българския футболен съюз (БФС) наказа Левски за една среща без публика. Санкцията идва заради инцидента по време на мача с ЦСКА преди два дни, когато фен от Сектор \"Б\" хвърли бомбичка, която нарани сериозно полицайка на пистата.При това положение \"сините\" ще играят без фенове двубоя срещу Верея утре, а реванша за Купата на България срещу \"червените\" в сряда ще бъде пред погледа на привържениците.Освен това тимът от Подуяне е глобен малко повече от 15 000 лева (4000 лева + 11 300 лева по различни членове), както и да заплати щетите върху стадиона.", "date": "2018.04.20", "title": "Левски 'гори' за един мач заради инцидента с полицайката"}
{"url": "https://offnews.bg/kultura/predsedatelstvoto-otmenia-proletnia-panair-na-knigata-v-ndk-679076.html", "text": "Тази година няма да има Пролетен панаир на книгата в НДК. Причината за това са мерките за сигурност и европредседателството, което се провежда в Двореца на културата. От Асоциация \"Българска книга\" вече се уведомили издателствата, а в бранша се надигат много въпроси и недоволство.\"Това, което не мога да проумея е как е възможно тези неща да стават ясни едва месец преди провеждането на събитието? Хората в Европа тези неща ги решават година-две в аванс. Поне за европейските събития няма ли някакво по-читаво планиране? Или сме обречени целият ни живот да бъде една непрекъсната импровизация?\", написа във Фейсбук управляващият съдружник в ИК \"Жанет 45\" Манол Пейков.По негови думи се работи за това да има панаир на открито, в шатри, на бул. \"Витоша\".\"Дори да се абстрахираме от факта, че в този период от годината винаги вали, липсата на достатъчно пространство налага на всяко издателство да се предоставят не повече от 6 м2. (Ние обичайно ангажираме 28 м2 -- и далеч не сме най-големите.)\", пише още Пейков.По информация на OFFNews има и друга идея - панаирът да се проведе при Ларгото, под площад \"Независимост\", но не през пролетта, а към средата на юни. Тогава обаче е и Алеята на книгата в Пловдив (между 11-и и 17-и) и това не е подходящо за издателите и АБК.Подобна ситуация имаше и по Нова година, когато под въпрос беше и провеждането на Коледния панаир на книгата. Отново не се знаеше къде и кога ще бъде той и причината пак беше предстоящото тогава българско председателство на Съвета на ЕС.\"И нито думичка за възможността изложението да се проведе в \"Интер Експо Център\", който само преди година се спрягаше като едва ли не сигурна дестинация за (постоянно) изместване на Панаира. И макар мнозина тогава да възразиха, това продължава да бъде единствената локация, създадена специално за подобни цели\", написа още Пейков във Фейсбук.В \"Интер Експо Център\" обаче не са разговаряли с АБК за провеждането на панаира там, научи OFFNews. Месец преди да започне по програма, \"Българска книга\" не са пускали допитване до събитийния център на \"Цариградско шосе\". От асоциация \"Българска книга\" все още нямат официална позиция по темата. Никой не отговаря на телефоните в сайта им. OFFNews изпрати и запитване по имейл и при отговор, ще публикуваме позицията на АБК. ", "date": "2018.04.20", "title": "Председателството отменя Пролетния панаир на книгата в НДК"}
{"url": "https://offnews.bg/obshtestvo/krila-za-zhivot-ili-kak-hiliadi-biagat-za-tezi-koito-ne-mogat-679080.html", "text": "„Крила за живот“ - или какво може всеки от нас да направи, за да помогне за един свят, в който за хората с гръбначни увреждания да има повече надежда.На 6-май 14:00 часа (местно време, София) на много места по света ще стартират хиляди хора, обединени от инициативата Wings for Life World Run.Събраните средства благодарение на тази инициатива се инвестират във водещи световни университети и научни звена, за да бъдат намерени начини хората с гръбначни увреждания да заживеят пълноценен живот и тези заболявания да станат лечими. Всяка година поради инциденти и катастрофи много хора получават увреждания, които променят живота им и ги лишават от възможности за свободно движение. Всеки от нас би могъл да помогне за бъдеще, където гръбначните заболявания да бъдат лечими и да не са окончателна диагноза.Ако желаете да се включите и Вие към инициативата „Крила за живот“ имате много възможности да го направите:- Можете да дарите средства- Можете да се включите в бягане някъде по света (вижте по-долу кога и как се организира)- Можете да подарите ваучер на някой Ваш приятел, за да се включи в бягането някъде по света- Можете да закупите артикул от колекциите на Световните бягания (:)- А също така, ако желаете, можете да създадете и собствен отбор за участие във Wings for Life или да организирате собствена кампания за набиране на средства, която да разпространите във Вашите среди, Вашата фирма, сред Вашите приятели.Как точно става участието в бягането или технология за участие?- Най-масовият световен маратон няма финална линия!- Може да се бяга навсякъде.- Включването в глобалното събитие е повече от лесно. Всичко, което трябва да направите е да свалите мобилното приложение Wings for Life World Run App (достъпно за Andorid и iOS). С негова помощ можете да бягате самостоятелно, да се присъедините към отбор или да създадете свой собствен, към който да каните приятели, познати или напълно непознати от всички точки на света.- Бегачите са преследвани от \"коли-ловци\", които потеглят 30 мин. след началото на състезанието с 15 км/ч и постепенно вдигат скоростта, докато и последният бегач не бъде заловен.Какво досега е постигнала инициативата „Крила за живот“? Над 400 хиляди са бягали за каузата. Над 20 милиона евро досега са събрани. 193 нации са взели участие. Общо изминатата дистанция от участниците е 4 276 640 км.Wings for Life приема кандидатури за финансиране на проучвания в областта на гръбначните заболявания от целия свят.Всеки, който планира проучване, което може да бъде от полза за милионите хора по света, засегнати от заболявания на гръбначния стълб, може да кандидатства. Повече информация как става това, можете .Към момента Wings for Life финансира 82 изследователски проекта в световен мащаб. Информация за всички тях можете да получите с помощта на .Тази карта Ви показва всяко място по света, на което се провеждат проучвания. Можете да прочетете повече и за ръководещия го специалист, както и напредъкът, постигнат до момента.Бягайте за онези, които не могат!", "date": "2018.04.20", "title": "Крила за живот или как хиляди бягат за тези, които не могат"}
{"url": "https://offnews.bg/obshtestvo/sled-uspeshno-lechenie-mazh-progledna-2-godini-sled-kato-zagubi-zreni-679083.html", "text": "Мъж прогледна след успешно лечение в България, 2 години след като загуби зрението си. За историята на Енгюр разказа лекуващият му неврохирург д-р Емануил Найденов. Допреди две години животът на Енгюр протичал нормално, докато не започнало ежедневно силно главоболие, а зрението му започнало да намалява. Енгюр започва да търси помощ в различни болници, обикаля и много европейски държави, но не получава ясна диагноза и възможност за лечение. В крайна сметка той губи напълно зрението си. Преди две седмици мъжът е прегледан от български специалист и е насочен за консултация с неврохирург в УМБАЛ „Св. Иван Рилски” в София, където е приет за лечение.Лекарите извършват необходимите процедури и поставят точната диагноза - повишено вътречерепно налягане, водещо до загуба на зрение. Веднага се пристъпва към лечение. Извършена е минимално инвазивна операция, след която зрението на Енгюрсе връща.Той си тръгва от болницата и за първи път от 2 години започва да вижда движение.На контролен преглед след месец лекарите трябва да определят каква част от зрението си Енгюр ще възвърне.\"Щастие е да върнеш очите на човек! Това е просто една история с щастлив край\", заяви д-р Найденов, цитиран от bTV.\"Като общо послание от нея, лично аз се надявам повече хора да могат да „видят” през очите на Енгюр, че в България се прави медицина на световно ниво, въпреки предизвикателствата на системата. Тенденцията е осезаема. Имаме все повече такива примери, разочаровани от здравните услуги в чужбина хора, търсещи лечение при нас. Пациенти от Италия, Холандия, Армения, Гърция, Кипър и Македония. Това показва едно - доверието към българските лекари и медицински сестри e високо. Признати и търсени сме. Гордея се, че съм останал тук и работя в тази насока. Нека хората знаят, че могат да разчитат на българските лекари, заедно да градим бъдещето на тази страна\", допълни д-р Найденов. ", "date": "2018.04.20", "title": "След успешно лечение мъж прогледна, 2 години след като загуби зрението си"}
{"url": "https://offnews.bg/politika/radev-tcvetanov-trudno-razbira-kakvo-chete-nastoiavam-za-po-dobro-ob-679081.html", "text": "Президентът Румен Радев отхвърли обвиненията на председателя на парламентарната група на ГЕРБ Цветан Цветанов в сутрешния блок на бТВ, че набирането на средства за предизборната му кампания е било „на тъмно“.По повод обвинението на Цветанов, че президентът „иска да извади България от Европейски съюз и НАТО“, Радев коментира:Държавният глава заяви още, че не търси конфликти, а винаги сътрудничество в името на България.За въоръжените ни сили трябва да се работи реално заради усложнената сигурност, те са основният гарант за суверенитета и териториалната цялост на страната, каза още Радев.", "date": "2018.04.20", "title": "Радев: Цветанов трудно разбира какво чете. Настоявам за по-добро образование"}
{"url": "https://offnews.bg/medii/obshtinar-sadi-blagoevgradska-zhurnalistka-zaradi-redaktcionen-komenta-679088.html", "text": "\"Зеленият\" общинар от Благоевград и \"Партия на зелените\" Андон Тодоров съди журналистката Мариета Димитрова заради неин редакционен коментар. За случая разказват от Асоциацията на Европейски журналисти, в която Димитрова е член.Срещу Димитрова е е заведен частичен иск за 5000 лв. от цялостен за 50 000 лв. от водача на групата на „Партия на зелените” в Благоевград Андон Тодоров, за „тревоги и страдания”, причинени му от коментарния текст на Димитрова от 28 ноември 2017 г. В своя коментар журналистката, която е и главен редактор на изданието Blagoevgrad-News, подлага на критика работата на различни политически групи в местния парламент, без да се ограничава до Партията на зелените. Конкретно Тодоров съди Димитрова за коментара й за неговата „привързаност” към кмета на Благоевград Атанас Камбитов, изразяваща се в системна подкрепа за предложенията на кмета в рамките на Общинския съвет. Друго оспорвано от Тодоров твърдение се отнася до ангажираността му с фирми, развиващи активна строителна дейност на територията на община Благоевград, включително и по националната програма за саниране.АЕЖ-България потърси мнението на Андон Тодоров. Той заяви, че се чувства обиден от тези твърдения, които според него не са верни и желае да защити името си по съдебен път. Тодоров призна, че не е поискал право на отговор от изданието след публикуването на материала. Той смята, че Димитрова е трябвало да го потърси, преди да публикува текста си. Партийният лидер смята, че той и формацията му са обект на медийна атака, след като оттеглят подкрепата си за кмета Атанас Камбитов. Въпреки че неверни според Тодоров материали се появяват и в други медии, засега той е завел иск единствено срещу Димитрова.От своя страна, Димитрова обясни, че не е потърсила Тодоров, тъй като цитираният текст е в жанра коментар, а не разследване.“Той е публикуван в рубриката „Анализи“ и там изказвам мнението си за голям брой общински съветници, като не съм търсила мнението на нито един от тях. Работих с документи и всички твърдения се базират на регистри и решения на Общинския съвет”, посочи Димитрова.Тя твърди, че е атакувана от Тодоров, тъй като наскоро се застъпила за своя колежка, която е била обект на грозни обиди в мейл, разпространен от лидера на Партията на зелените в Благоевград. След като Димитрова защитила колежката си и изразила мнение, че Тодоров трябва да понесе отговорност за писмото, което е написал, той завел иска за този по-стар материал, предхождащ случая с два месеца. “Бе необходимо някой да каже публично, че журналистиката е в опасност, когато политици си позволяват да действат срещу журналисти по подобен начин. Моят апел към колегите в региона бе да се обединим срещу това обидно и заплашително писмо, защото утре на мястото на тази колежка, може да се окаже всеки един от нас. И ето че това се сбъдна и аз бързо се оказах на нейно място”, посочи журналистката.АЕЖ-България подчертава, че изразяването на критични мнения и позиции е в основата на коментарния жанр в журналистиката. Преследването на журналисти заради изказани от тях мнения е посегателство върху правото на свободно изразяване, регламентирано в чл. 10 от Европейската конвенция за правата на човека, чл. 39 от върховния закон в Република България – Конституцията, както и в богатата съдебна практика на Европейския съд по правата на човека (ЕСПЧ) и Съда на ЕС.\"Следим казуса с тревога, тъй като той не е прецедент за съдебно дело срещу Димитрова, свързано с работата й на журналист. През 2015 г. лично кметът на Благоевград Атанас Камбитов заведе дело за клевета срещу нашата колежка за неимуществени щети на стойност 100 000 лв, като впоследствие искът бе оттеглен.\", пишат от АЕЖ. В своето традиционно проучване на състоянието на свободата на словото в България, публикувано през 2017 г., АЕЖ-България отчете влошаване на медийната среда и засилване на политическия натиск върху професията. Регистрирани бяха разнообразни форми на натиск върху журналистическата работа, като на преден план излязоха разпространението на клевети, посочено от над 41% от 200-те респонденти, изнудването (35.9 %) и съдебното преследване (29.3%).АЕЖ-България призовава засегнатите от медийни публикации първо да поискат право на отговор, регламентирано в Етичния кодекс на българските медии. Важно е да не се засилва допълнително усещането за неблагоприятна среда, в което работят повечето журналисти. Съдебното преследване и страхът от имуществени санкции може да доведе до налагане на автоцензура и до отлив на професионалисти от професията.", "date": "2018.04.20", "title": "Общинар съди благоевградска журналистка заради редакционен коментар"}
{"url": "https://offnews.bg/politika/liliana-pavlova-otchita-evropredsedatelstvoto-pred-deputatite-679054.html", "text": "Какви са резултатите от първата половина на българското председателство на Съвета на ЕС? Отговор на този въпрос се очаква да даде днес ресорният министър Лиляна Павлова пред Народното събрание.Точката е първа в дневния ред на парламента. Тя бе внесена от партията ѝ ГЕРБ.След отчета и въпросите на депутатите се очаква да започне парламентарният контрол, в който са включени въпроси на народни представители към вицепремиера и министър на отбраната Красимир Каракачанов и министрите на околната среда - Нено Димов, на вътрешните работи - Валентин Радев и на труда и социалната политика - Бисер Петков.Вътрешният министър ще трябва да отговаря за усвояването на евросредства за борба с нелегалната миграция и охраната на държавната граница, Нено Димов - за замърсяването на р. Стара река, протичаща през Старозагорска област. Социалният министър ще трябва да обясни защо е толкова нисък процентът на работещите, които минават през курсове за повишаване на квалификацията си.", "date": "2018.04.20", "title": "Лиляна Павлова отчита европредседателството пред депутатите"}
{"url": "https://offnews.bg/obshtestvo/oblatci-i-dazhd-v-planinite-sniag-temperaturite-shte-sa-mezhdu-10-679016.html", "text": "През нощта ще е предимно облачно, над Източна България - с валежи от дъжд. Преди обяд в източните райони облачността временно ще се разкъса и намалее, но след обяд отново ще се увеличи. На много места в Централна и Западна България ще има валежи от дъжд, след обяд в югозападните райони - придружени с гръмотевици. Ще духа слаб до умерен вятър от север-североизток. С него ще нахлува хладен въздух.Минималните температури ще са от 8° до 13°, а максималните – между 17° и 22°.В София ще има значителна облачност и ще вали. Температурите ще са между 10 и 19 градуса.В Пловдив също ще вали, а температурите ще са от 11 до 20 градуса.Във Варна те ще са 13-14 градуса, а в - от 11 до 14. По морето също прогнозата е за валежи.Най-топло ще е в Сандански, където максималната температура ще достигне 23 градуса.В планините ще е облачно с валежи от дъжд, над 2000 метра от сняг. Ще духа умерен, по билото на Стара планина - силен североизточен вятър. Максималната температура на височина 1200 метра ще е около 12°, на 2000 метра – около 4°.По Черноморието преди обяд ще е облачно с валежи от дъжд. Около и след обяд облачността ще се разкъса, но на отделни места отново ще превали. Ще духа умерен вятър от север-североизток. Максималните температури ще са 11-14°. Температурата на морската вода е 11-12°. Вълнението на морето ще е 2-3 бала.Днешният ден ще продължи 13 часа и 36 минути. Слънцето изгрява в 6:38 часа и ще залезе в 20:14 часа.", "date": "2018.04.20", "title": "Облаци и дъжд, в планините - сняг. Температурите ще са между 10 и 23 градуса"}
{"url": "https://offnews.bg/sviat/otvoreno-obshtestvo-napuska-ungaria-679060.html", "text": "Фондацията на Джордж Сорос \"Отворено общество\" ще затвори офиса си в Будапеща и ще премести източноевропейските си операции в Берлин, съобщи австрийският вестник \"Die Presse\", цитиран от радио \"Свободна Европа\". Във вестникарската публикация от 19 април се казва, че президентът на \"Отворено общество\" Патрик Гаспард е пътувал до унгарската столица, за да съобщи на около 100-те си служители, че офисът затваря и се мести в Берлин. Предвижда се налагането на 25% данък върху чуждестранните дарения на неправителствени организации. Вътрешният министър пък може да спре дейността им, ако реши, че е застрашена националната сигурност. Унгарският министър-председател Виктор Орбан критикува остро работата на  милиардера филантроп с еврейско-унгарски произход Сорос, като дори го обвини, че се меси в унгарската политика и води либералната опозиция. През януари партията на Орбан - \"Фидес\", внесе проект за закони под името \"Стоп Сорос!\", които рязко да затруднят дейността на неправителствения сектор и привлече критика от цял свят.Унгарският новинарски сайт 444.hu пише, че \"Отворено общество\" ще бъде затворена на 31 август, като първо ще се премести във Виена и след това - в Берлин.Агенция \"Ройтерс\" допълва, че репортерите ѝ не са успели да се свържат с офисите фондацията на Сорос в Будапеща и Ню Йорк за коментар. Унгарското правителство също не е откликнало на молбата за коментар.Според сайта на \"Отворено общество\" Сорос е дал повече от 32 милиарда долара от основаването си през 1970 година за фондацията, която работи в повече от 100 страни с цел да установява свободни общества на места с авторитарни форми на управление.\"Отворено общество\" работи в Унгария от 1984 г. До днес около 2100 унгарци са учили с нейни стипендии в Централноевропейския университет. Фондацията предлагаше във времената на преход от комунизъм към демокрация възможност на много унгарци да пътуват и учат в чужбина. Сред тях бе не кой да е, а премиерът Виктор Орбан.", "date": "2018.04.20", "title": "'Отворено общество' напуска Унгария"}
{"url": "https://offnews.bg/obshtestvo/spirat-vodata-v-chasti-ot-lokorsko-679011.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Във връзка с монтаж на спирателни кранове на ул. „Георги Зозов“ в с. Локорско, се налага спиране на водоподаването от 09:00 до 19:00 часа в района на ул. „Димитър Тошков“, ул. „Илия Манов“, ул. „Славе Турчов“, ул. „Веско Веселинов“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството.", "date": "2018.04.20", "title": "Спират водата в части от Локорско"}
{"url": "https://offnews.bg/kultura/preporachvame-vi-zapoznajte-se-s-golemite-imena-na-savremennia-tantc-679053.html", "text": "Утре от 19:30 часа ДНК – пространство за съвременен танц и пърформанс, е официалното откриване на фестивала за международния фестивал за съвременен танц и пърформанс . Той ще стартира с „В почит към…“  - представление, което отдава почит към най-големите имена на съвременната сцена.Кабарето и мюзикхолът, с тяхната преувеличена театралност и еротичност, винаги са били източник на вдъхновение за легендарния френско-американски хореограф и изпълнител Марк Томкинс. Във „В почит към…“ (1998) той се поставя в позицията на четири икони на модерния танц, които са били от изключително значение за него, и пресъздава тяхното присъствие и стил. Това са Вацлав Нижински, емблемата на парижкия Балет „Рус“ от началото на 20. век; Валеска Герт, германска актриса и танцьорка, знаково име за експресионистичния танц, прочута с нейните ексцентрични изпълнения; Жозефин Бейкър с прякора Черната перла – една от големите диви на парижките мюзикхолове през 20-те, както и Хари Шепард, американски танцьор и личен приятел на Томкинс. Той създава тези сола независимо едно от друго в периода между 1989 – 1998 година, когато ги обединява в цялостно представление. Със своето „обяснения в любов към театъра и танца” (Le Monde) той завладява големи европейски сцени.Марк Томкинс е американски танцьор, хореограф, певец и преподавател. През 1973 г. се премества във Франция и там открива танца посредством Хари Шепард. През 1975 г. прави първите си сола из изоставени места и работи заедно с американската икона на контактната импровизация Стив Пакстън. През 1983 г. Томкинс основава компанията I.D.A., или Международна асоциация на мечтите. Той създава много сола, групови представления, концерти и импровизации, от 1988 г. неизменно придружаван от неговия сътрудник – сценографа и костюмограф Жан-Луи Баде. Интересът на Марк Томкинс към зоните на конфликт и резонанс между високата и ниска култура и забавление стои в основата на отличаващия му се стил. Неговите спектакли често са вдъхновени от различни сценични популярни форми като кабарето, мюзикхола, мюзикъла, бурлеската и двойствеността в представянето на пола в тях. Смесването на танц, музика, пеене, текст и видео в това, което нарича „неопределени представления-обекти“, се превръща в негов почерк. Същевременно в страстта си към импровизацията и композиции в реално време, той си сътрудничи с различни танцьори, музиканти, светлинни дизайнери и видео артисти. Неговите преподавателски класове са известни по цял свят. През 2008 г. Марк Томкинс получава престижната SACD Choreography Prize (наградата за хореография на Обществото на театралните автори и композитори) за цялостно творчество.Утре от 19:00 часа на сцената на Народен театър \"Иван Вазов\" ще се играе постановката  с Деян Донков по Албер Камю.Джонгга Акхуе и Чинджо Крю са група, която трансформира традиционната корейска музика в звукова среща на минало, настояще и бъдеще, а зад второто, а също така и брейк денс състав. Те ще представят интересното и шоу в зала 2 на НДК от 19:00 часа.\"Изключителният (Моят Годар)\" в Дом на киното от 19:00 часаПариж, 1967 г. Жан-Люк Годар, най-прочутият филмов режисьор на своето поколение, снима филма \"Китайката\" с жената, която обича – почти 20 години по-младата Ан Вяземски. Щастливи, влюбени, магнетични, двамата се женят. Реакциите към филма обаче провокират у Жан-Люк самовглъбяване. Събитията през май 1968 г. ще засилят този процес, а кризата, която разтърсва Жан-Люк, коренно ще го промени – от звезден кинорежисьор до изолиран маоист.", "date": "2018.04.20", "title": "Препоръчваме ви: Запознайте се с големите имена на съвременния танц с „В почит към…“"}
{"url": "https://offnews.bg/obshtestvo/prosledete-denia-na-zemiata-po-viasat-nature-679021.html", "text": "Научнопопулярният канал  ще посвети целия неделен ден, 22 април, на Деня на Земята.Денят на Земята се празнува всяка година на 22 април. Навсякъде по света се организират различни събития в подкрепа на защитата на околната среда. Денят на Земята се отбелязва за първи път през 1970 г. Събитията в повече от 193 страни се координират от \"Ърт Дей Нетуърк\".Трите теми на Деня на Земята 2018 са \"Екстремно време\", \"Биоразнообразие срещу изчезване на видове\" и \"Замърсяване с пластмаси\". Viasat Nature ще се фокусира върху екстремното време и заплахата, която представлява за планетата.Екстремните метеорологични условия зачестяват и научните доказателства сочат, че това е свързано с човешката дейност. Можете да разберем повече за това по време на важното световно събитие на 22 април.", "date": "2018.04.20", "title": "Проследете Деня на Земята по Viasat Nature"}
{"url": "https://offnews.bg/tenis/gofen-grigor-vinagi-e-mnogo-truden-protivnik-679086.html", "text": "Белгийският тенисист Давид Гофен сподели какви са очакванията му за днешния сблъсък с родната ни суперзвезда Григор Димитров в Монте Карло.До този момент белгиецът има само една победа от седем мача с Гришо на ниво АТР и е наясно, че го очаква много тежък мач.\"\", каза Гофен пред сайта на АТР.", "date": "2018.04.20", "title": "Гофен: Григор винаги е много труден противник"}
{"url": "https://offnews.bg/kultura/trite-naj-golemi-folklorni-ansambala-s-grandiozen-spektakal-na-2-maj-679112.html", "text": "Броени дни остават до новото издание на \"Нощ на ансамблите\" на 2 май в зала 1 на НДК, когато трите най-големи български ансамбъла – \"Филип Кутев\", \"Тракия\" и \"Пирин\", ще се впуснат в незабравимо фолклорно надиграване.Трите емблематични състава отново ще излязат на една сцена, за да покажат заедно красотата на българския фолклор, като този път ще изненадат многобройните си почитатели с нови изпълнения и пролетно настроение.По време на хитовия танцов и музикален спектакъл на 2 май в зала 1 на НДК ансамблите ще представят над 20 изпълнения, сред които: \"Шопско хоро\" (\"Филип Кутев\"), \"Гергьовден\" (\"Тракия\"), \"Пролетни песни и игри\" (\"Пирин\"), \"Мълчаното\" и \"Арамии\" (\"Филип Кутев\"), \"Добруджанска танцова импресия\" (\"Тракия\"), \"Гайда\" (\"Пирин\"), \"Кожильо\" (\"Филип Кутев\"), \"Звонче дрънка\" (\"Пирин\"), \"Ой, море, кавали\" (\"Тракия\") и много други.Събитието е единствено по рода си и събира над 150 души – танцьори, певци и музиканти, които създават незабравимо почти тричасово шоу.В традиционната вече \"Нощ на ансамблите\" участниците сменят различни костюми от всички фолклорни области на България и излизат на сцената в няколко поредни надигравания, за да изиграят общо хоро на финала. За първи път трите ансамбъла се събират на една сцена в рамките на \"Салон на изкуствата\" през май 2002 г. по идея на Христо Друмев, тогава директор на НДК.\"Нощ на ансамблите\" се радва на изключителен интерес и препълнени зали след миналогодишното издание и турнето в София, Варна и Пловдив през ноември 2017 г. За безспорния успех на спектакъла говори фактът, че и тази година има дати в морската столица (Варна, 6 октомври, Зала Конгресна) и в града под тепетата (Пловдив, 7 октомври, спортна зала С.И.Л.А.).Ансамбъл \"Филип Кутев\"Националният фолклорен ансамбъл \"Филип Кутев\" е създаден през 1951 г. от знаменития композитор Филип Кутев, чието име носи днес. Мисията на ансамбъла е да съхрани, възроди и преведе във времето богатството на българския фолклор, като го представя чрез автентични, обработени или съчинени на базата на фолклора песни, танци, инструментални пиеси, обреди и обичаи. С аранжиментите и авторските песни на Филип Кутев и танците на Маргарита Дикова се създава цяла една школа, залегнала в изкуството на фолклорните състави не само у нас, но и по света. Ансамбъл \"Филип Кутев\" има над 7000 концерта из цяла България, както и в Европа, Азия, Африка и Америка.Ансамбъл \"Тракия\"Фолклорен ансамбъл \"Тракия\" е създаден през 1974 г. от именития проф. Кирил Дженев. Спектаклите представят по неповторим начин фолклорното богатство на България от всички етнографски области, с което покоряват сърцата на публиката вече 40 години в над 50 страни по света. Съществен принос за неувяхващия заряд и младежкото излъчване носят изпълнителите, които са настоящи студенти или вече завършили специалисти от Академията за музикално и танцово изкуство в Пловдив.Ансамбъл \"Пирин\"Създаден през 1954 г., ансамбъл \"Пирин\" е един от най-известните български фолклорни ансамбли, посланици на нашето народно изкуство по света. Творческата биография на ансамбъла включва хиляди концерти пред повече от 6 милиона зрители и слушатели у нас и в над 60 страни в цял свят. В репертоара си ансамбъл \"Пирин\" има над 400 заглавия от песни, оркестрови пиеси, музика за хор, солисти и танцови постановки. Множество записи се пазят в златните фондове на БНР, БНТ, Радио Благоевград и други.", "date": "2018.04.20", "title": "Трите най-големи фолклорни ансамбъла с грандиозен спектакъл на 2 май"}
{"url": "https://offnews.bg/temida/prokuraturata-reshava-da-ostane-li-kmetitcata-na-mladost-postoianno-v-679055.html", "text": "Очаква се днес прокуратурата да поиска постоянния арест на кмета на район \"Младост\" в София Десислава Иванчева.Тя бе задържана при 10-часова зрелищна акция в центъра на София на 17 април и днес изтича срокът за 72-часовото ѝ задържане.Срещу Иванчева е повдигнато обвинение за приемане на подкуп в особено големи размери. Законът предвижда 10 до 30 години затвор, ако тя бъде осъдена.При акцията в автомобила на кметицата бяха открити 70 хил. евро.През цялото време - в продължение на часове - Иванчева стоя с белезници пред Спортната палата.Късно през нощта тя заяви, че задържането ѝ е клопка, а парите са подхвърлени в колата.При претърсването на кабинета и колата на Десислава Иванчева са намерени стотици забавени преписки. До Прокуратурата и Антикорупционния орган са подадени множество сигнали за неправомерни действия в Община \"Младост\".Досъдебното производство срещу кмета Иванчева е образувано през февруари, проверката по него е извършвана още от началото на декември. Разпитани са много свидетели и са използвани СРС-та. Строителен предприемач е помогнал на полиция и Прокуратура да заловят Иванчева с подкупа. Той се е обърнал към властите след като кметът на „Младост“ му е поискал 250 хил. евро, за да реши проблема му. Казано му е, че щом има и други инвестиционни намерения трябва да плати около 1,1 млн. евро, като в резултат на преговори цената е слязла до 500 хил. евро.", "date": "2018.04.20", "title": "Прокуратурата решава да остане ли кметицата на Младост постоянно в ареста"}
{"url": "https://offnews.bg/ikonomika/izticha-ultimatumat-na-sluzhitelite-ot-nap-679057.html", "text": "Днес изтича срокът, който служителите от „Оперативни проверки” на НАП поставиха като ултиматум на ръководството, за да започнат преговори по структурни промени в агенцията.В края на миналата седмица стана ясно, че изпълнителният директор е решил да закрие отдела. Така от 1 май без работа остават около 300 души.Закриването на дирекцията идва след като служители от нея бяха арестувани за искане на подкупи. Данъчните излязоха на протест с настояване да не бъдат превръщани в изкупителни жертви.Междувременно от НАП обявиха конкурс за 217 инспектори. За тях може да кандидатстват и уволнените.", "date": "2018.04.20", "title": "Изтича ултиматумът на служителите от НАП"}
{"url": "https://offnews.bg/sviat/zhena-zagina-v-goliam-pozhar-v-london-679058.html", "text": "Жена загина при голям пожар в Лондон, предаде Би Би Си.Пламъците избухнали в сграда в Североизточен Лондон към 2:15 ч. през нощта.12 души са успели да избягат от сградата, преди пожарникарите да бъдат извикани на мястото.Когато екипът пристигнал, два етажа и покрива на триетажния блок били в пламъци.Парамедици се опитали да помогнат на жената на място, но тя починала.Повече от 70 пожарникари и полицаи са били изпратени, за да овладеят пожара. Малко преди 5 ч. сутринта бе съобщено, че ситуацията е овладяна.В сградата се помещават два дома за грижа за възрастни хора с умствена изостаналост.", "date": "2018.04.20", "title": "Жена загина в голям пожар в Лондон"}
{"url": "https://offnews.bg/sviat/masova-evakuatcia-v-berlin-zaradi-bomba-ot-vtorata-svetovna-vojna-679059.html", "text": "Масова евакуация започва в Берлин в петък сутринта, за да позволи на експерти да обезвредят бомба от Втората световна война.Сгради в радиус 800 метра от мястото ѝ ще бъдат опразнени.Зоната включва сгради на министерствата на екологията и транспорта, военна болница, централна жп станция, посолствата на Индонезия и Узбекистан.Хиляди неексплодирали бомби от 1935-45 година се откриват всяка година.Полицията казва, че няма непосредствена опасност от 500-килограмовата британска бомба, открита миналата сряда.", "date": "2018.04.20", "title": "Масова евакуация в Берлин заради бомба от Втората световна война"}
{"url": "https://offnews.bg/politika/i-tcvetanov-prizna-che-se-e-prekalilo-s-aresta-na-ivancheva-679056.html", "text": "След вицепремиера  и зам.-председателят на ГЕРБ Цветан Цветанов призна, че акцията за ареста на кмета на район \"Младост\" в София е прехвърлила някои граници.\"Би могло да се предприемат действия, за да се защити все пак достойнството на този човек, защото и госпожа Иванчева, докато не бъде осъдена, е с презумпцията за невинност\", заяви бившият вътрешен министър в интервю за БТВ тази сутрин.Десислава Иванчева беше арестувана на 17 март при показна акция в центъра на София, продължила 10 часа. Иванчева бе с часове с белезници пред Съдебната палата. В колата ѝ бяха открити 70 хил. белязани евро. Иванчева твърди, че те са били подхвърлени.Все пак Цветанов подчерта, че толерира и подкрепя агресивните действия на правоохранителната система и прокуратурата срещу корупцията, разграничи се от случилото се, като каза, че не е бил запознат с акцията и подчерта, че тя се провежда под ръководството на наблюдаващия прокурор, който преценява кога какво да се прави.\"Този корупционен случай е много ясен знак, че държавата ще бъде безкомпромисна към всеки един, който реши да се възползва от служебното си положение да се облагодетелства - заяви Цветанов. - Действията на органите са били да документират и да съберат достатъчно доказателства, които да бъдат необорими в съдебната фаза и да може действително да имаме осъдителна присъда.\"Цветанов каза още, че докато той е бил министър на вътрешните работи е имало показни акции, но корупционният натиск към всички, които имат отношение към държавните институции е бил под 9%, а след идването на БСП на власт този натиск е достигнал 39%.Цветанов продължи и с критиките си към президента Радев, след като вчера го обвини, че иска извеждането на България от ЕС и НАТО. Спорът се разрази след Консултативния съвет по национална сигурност при държавния глава, на който бе обсъдено становище за нанесените удари срещу цели в Сирия от САЩ, Великобритания и Франция.\"За всички е ясно, че президентът гледа на Изток, че той саботираше процесът за модернизация на армията в България”, заяви Цветанов днес.По повод критиките от вицепрезидентът Илияна Йотова, че Цветанов само критикува и ругае президента, той отговори, че ще продължи да го прави, ако Радев се отклонява от единствения ход за перспектива и развитие за България.„Моята работа като народен представител е да изразявам мнение и да отстоявам евроатлантическите ценности. Аз никога не съм приклякал, за да целувам ръка на представители на чужди вероизповедания”, коментира Цветанов, визирайки празненствата за 3 март с участието на руския патриарх Кирил.", "date": "2018.04.20", "title": "И Цветанов призна, че се е прекалило с ареста на Иванчева"}
{"url": "https://offnews.bg/sviat/sled-sasht-i-rumania-priznava-jerusalim-za-stolitca-na-izrael-679061.html", "text": "След САЩ и Румъния ще премести посолството си в Израел от Тел Авив в Йерусалим.Решението обяви председателят на управляващата румънска Социалдемократическа партия Ливиу Драгня, цитиран от телевизия \"Антена 3\" и БНР.Така, на практика, страната ще признае Йерусалим за столица на Израел. Светият град е столица и за Израел, и за Палестинската автономия и решението, обявено от Тръмп на 6 декември 2017 г., предизвика бурна дипломатическа реакция, имаше и сблъсъци.По думите на Драгня този жест има огромно символично значение, защото Израел и Румъния имат много специални отношения от дълги години и защото там живеят над 500 хиляди румънци.\"Също така решението има голямо значение за американската администрация на президента Доналд Тръмп, която първо реши да премести посолството си в Йерусалим\", посочва Ливиу Драгня. Румъния е практически втората държава, която обявява подобна мярка, подчерта лидерът на социалдемократите и добави: \"Преместването на посолството в Ерусалим може и смятам, че ще донесе много големи краткосрочни, средносрочни и дългосрочни ползи за Румъния и трябва да се възползваме от този огромен шанс\".Израел приема Йерусалим за своя столица, но в същото време Палестинската автономия приема Източен Йерусалим за палестинска територия, окупирана според палестинците от Израел по време на Шестдневната война през 1967 г. Палестинците приемат Източен Йеруслим за столица на своята държава.Съветът за сигурност на ООН смята Източен Йеруслим за окупирана палестинска територия.Върховният съд и парламентът на Израел са разположение в Йерусалим, което прави града законодателната и съдебната столица на Израел, докато палестинският парламент в момента се намира в Рамала. Палестинските власти обаче са категорични, че няма да има палестинска държава без Източен Йерусалим като нейна столица.Заради неясни статут на Йерусалим при създаването му посолството на САЩ е разположено в Тел Авив.През 1995 г. обаче САЩ приеха специален закон за преместването на американското посолство в Йерусалим до 1995 г. Тъй като преговорите между израелските и палестинските власти не постигнаха резултат, преместването на американското посолство беше отлагано на всеки 6 месеца.", "date": "2018.04.20", "title": "След САЩ и Румъния признава Йерусалим за столица на Израел"}
{"url": "https://offnews.bg/obshtestvo/investitori-kmetitcata-na-mladost-ni-predlagashe-zamiana-s-chuzhdi-te-679064.html", "text": "Кметицата на район \"Младост\" Десислава Иванчева предлагала на инвеститори замяна на имоти, като се е разпореждала с чужди терени. Това стана ясно от думите на Елена Николова, чието семейството има земя и сключва договор за строителство в района, по Нова тв. Теренът е отреден за застрояване с Общия устройствен план на София. Имаме сключен договор с инвеститор за проектиране и изграждане на жилищна сграда. Запознах се с Иванчева по този повод, обясни Николова. По думите й тя е имала две срещи в кабинета на кметицата, като на една от тях Ианчева поискала от Николова да заменят терена си за строеж с терен на „Софийски имоти”. „Ние правим градоустройствена процедура, която се състои в обединяване на два парцела в един, за да може да се построят подземни гаражи, върху които ще има сграда. Това обединяване го започнахме още през 2016 г. Последният документ, който внесохме, е на 13 април 2017 г., с което приключихме всичко по проекта. От тогава до момента преписката ни е при г-жа Иванчева”, обясни Светлана Дементиенко, представител на фирма с два имота в Младост. Иванчева предложила замяна на терена за строителство с друг и на тях.„Факт е, че има случаи на фалшифициране на документи. Има случаи на неизвестен брой реститути и съответно на част от тях фалшифициране на документи. От друга страна, голяма част от имотите, които искат да се придвижат от инвеститори за застрояване, са върху зелени площи в район „Младост”, които са или градинки или алеи”, Петър Кърджилов от отдел „Връзки с обществеността” в район „Младост”. По думите му забавянето на преписките не е престъпление и се е правело с цел да се установи дали всички документи са изрядни.", "date": "2018.04.20", "title": "Инвеститори: Кметицата на Младост ни предлагаше замяна с чужди терени"}
{"url": "https://offnews.bg/sviat/dva-vlaka-se-sblaskaha-v-zaltcburg-desetki-sa-raneni-679065.html", "text": "Два влака са се сблъскали на гарата в австрийския град Залцбург, съобщи БТВ.По първоначални данни са пострадали между 35 и 40 души. Повечето са с леки травми.Говорител на жп компанията заяви пред APA, че инцидентът е станал в 4:46 ч. сутринта.Австрийската информационна агенция (APA) съобщава, че двата влака са се движили с превишена скорост.Причината за инцидента се разследва.", "date": "2018.04.20", "title": "Два влака се сблъскаха в Залцбург, десетки са ранени"}
{"url": "https://offnews.bg/kultura/maraton-36-kino-e-teatar-bez-prekasvane-v-natfiz-679085.html", "text": "Стартира 14-тото издание на традиционния студентски маратон в НАТФИЗ.На 28 и 29 април студентите разтварят вратите на родната Академия, за да представят публично работата си през изминалия сезон под формата на представления, прожекции и изложби.В продължение на 36 часа без прекъсване и при вход свободен всички любопитни - зрители и бъдещи кандидат-студенти, ще могат да видят условията на образование в НАТФИЗ, както и всичко създадено с талант и много труд през учебната година.Програмата на 36-часовия театрален и кино маратон включва около 30 представления и открити часове на сцените на Учебен куклен театър и Учебен драматичен театър, както и филми на сегашни и бивши възпитаници на Академията, които ще бъдат излъчени в Учебната кинозала.", "date": "2018.04.20", "title": "Маратон: 36 кино е театър без прекъсване в НАТФИЗ"}
{"url": "https://offnews.bg/obshtestvo/zashto-sa-vazhni-kolanite-v-avtobusa-kak-v-intcident-kato-na-am-trak-679067.html", "text": "Този клип показва сходен инцидент на тежката катастрофа на магистрала \"Тракия\", която взе 6 жертви и над 20 души бяха ранени.Инцидентът се случва в Китай и отново е с автобус, блъснат странично от лека кола и изтикан от платното. Автобусът се преобръща няколко пъти, а резултатът е - само един ранен пътник. Голямата разлика? Всички ползват предпазните колани -практика, която у нас масово се пренебрегва, макар законът да го изисква. Още повече, че текстът в закона освобождава от това задължение автобусите, в които няма монтирани колани. Ако има - е задължително, ако няма - не е. Разликата се брои в човешки животи...", "date": "2018.04.20", "title": "Защо са важни коланите в автобуса? Как в инцидент като на АМ 'Тракия' има само 1 ранен (видео)"}
{"url": "https://offnews.bg/tehnologii/dobre-platena-rabota-v-balgaria-sobstveno-zhilishte-i-kola-na-mladini-679066.html", "text": "97% от завършилите Професионалната Телерик Академия се реализират в България. Близо 70% започват работа в ИТ сектора до 2 месеца след края на програмата, а скоро след това и останалите. Почти всички оценяват високо стандарта си на живот в страната. Това сочи проучване сред курсисти, преминали успешно професионалните програми за подготовка на софтуерни специалисти.Проучването е проведено сред над 300 курсисти, завършили школата в периода 2010-2016 г.Възнагражденията на завършилите Професионалната Телерик Академия курсисти надвишават с 60% средните за ИТ сектора заплати, които традиционно са сред най-високите в страната, сочи изследването. По данни на Българската асоциация на софтуерните компании (БАСКОМ) през 2017 г. средната заплата в ИТ индустрията е около 3,8 пъти над средното равнище у нас. Същевременно за последните 4 години увеличението на заплащането в бранша е с над 30 на сто.81% от възпитаниците на академията заявяват, че са удовлетворени от своя стандарт на живот в България. Резултатите са изключително високи спрямо националните показатели. За сравнение едва 34% от българите споделят, че са доволни от настоящия си жизнен стандарт по данни на проучване, проведено от изследователски център „Тренд“ в края на миналата година.Въпреки сравнително младата средна възраст на курсистите в Професионалната Телерик Академия (между 20 и 35 г.), 61% от анкетираните разполагат със собствен автомобил, а 35 на сто имат собствено жилище. Също така близо половината от випусниците пътуват често и практикуват хобита, изискващи определена финансова инвестиция.Над половината (51%) споделят, че са започнали да се издържат самостоятелно след края на обучението си в софтуерната школа. Близо 65% посочват, че са основният източник на доходи в своето семейство. Близо 60% от анкетираните не са сменяли компанията, в която са започнали работа, след като са завършили Телерик Академия. Показател за удовлетвореността от професионалната им реализация.Данните от проучването сочат, че повече жени се насочват към образование и професия в областта на програмирането. Ако до 2012 г. включително дамите, завършили Професионалната Телерик Академия, са едва 12%, от 2015 г. нататък броят им нараства почти двойно, достигайки 22%.94 на сто от завършилите програмата живеят и работят в София, 3% в друго населено място в страната и 3% в чужбина. С всяка следваща година Професионалната Телерик Академия привлича все повече курсисти, завършили висше образование.Също така нараства броят на специалистите, търсещи възможност за преквалификация и нов кариерен старт в ИТ сектора.„За нас винаги е било основен мотиватор и кауза да задържим мотивираните и будни хора в България. Затова резултатите от проучването ни радват изключително. Те са показател, че Телерик Академия осигурява всички необходими предпоставки за успешна кариера в една от най-перспективните и динамични индустрии у нас. Това води със себе си отлично заплащане и стандарт на живот за възпитаниците ни, както и положителен ефект върху други отрасли и икономиката като цяло“, коментира Бойко Яръмов, съосновател на Телерик Академия.До 27 април тече прием в професионалната програма Telerik Academy Alpha Java+Android. Обучението е с продължителност 6 месеца и подготвя младши софтуерни специалисти за летящ кариерен старт и успешна реализация в ИТ сектора.", "date": "2018.04.20", "title": "Добре платена работа в България, собствено жилище и кола на младини? Ето как става"}
{"url": "https://offnews.bg/temida/sadat-razporedi-nso-da-oglasi-kak-se-vzimat-reshenia-za-ohrana-679075.html", "text": "Националната служба за охрана (НСО) ще трябва да оповести как взима решенията за охрана. Това ще стане след разпореждане на Върховния административен съд (ВАС), с което службата е задължена да предостави информация по конкретен случай - промяна в охраната на бившия председател на ДПС и лидер на партия ДОСТ Лютви Местан. Случаят от декември 2015 година придоби общественост, след като бившият първи в ДПС  от почетния лидер на движението Ахмед Доган. Тогава Местан беше принуден да се укрие в посолството на Турция в София, а случаят повдигна много въпроси за това дали службите, и конкретно НСО, не работят по партийна заръка.Без това да е предмет на делото срещу НСО, което беше заведено от OFFNews с подкрепата на Програма Достъп до информация, с разпореждането на съда службата да оповести в кой момент точно е взето решението за Местан, се очаква да бъде хвърлена светлина върху механизма, по който в службата се взимат решения за охрана на един или друг политик или магистрат.Случаят с Лютви Местан е христоматиен и по отношение на секретността, в която работи НСО, както и по , в които се прилагат двойни стандарти. Получава се дори така, че в едни случаи службата оповестява не имената на охраняваните лица, а само длъжностите им, но в други случаи публично се обявяват решенията за това кого точно охранява НСО. В същото време се оказва, че информацията за свалянето на охрана на дадено лице, след като е установено, че срещу него няма вече конкретна заплаха, е тайна.Със свое решение от 30 март 2018 година съдът задължи началника на НСО да предостави информация и за това по какви правила е работила специализираната комисия в службата, която взима решения за охрана на т. нар. \"ВИП-ове\". Отговорът на този въпрос беше отказан от началника на НСО с аргумента, че представлява държавна тайна.След „преврата“ по върховете на партията на нарочна пресконференция Местан обяви, че същият ден, в който е проведена партийната сбирка в Бояна, е бил уведомен от офицер от НСО, че охраната му ще бъде свалена. Тогава от НСО отказаха да обяснят дали специалната комисия в службата е взела решение за сваляне на охраната му, но със съобщение на официалната си интернет страница в деня след пресконференцията на Местан – 7 януари 2016 г., обявиха, че два месеца преди това – на 11 ноември 2015 г., или един месец преди Местан да бъде свален от председателския пост в ДПС, комисията се е събирала и свалила охраната на лица, за които е прието, че вече не са застрашени. Не се споменават имена, но дори тогава да е взето решение за сваляне охраната на Местан, без отговор остава въпросът защо изпълнението му е станало месец по-късно. Именно заради неяснотите около този механизъм на взимане на решения на 13 януари 2016 година редакцията на OFFNews отправи питане до НСО с въпросите:Началникът на НСО по това време, , Ангел Антонов, мотивира отказа си да отговори на голяма част от тях със Закона за защита на класифицираната информация. Според него секретна е информацията за това с какви мотиви е назначена охраната на Местан, взимано ли е решение и кога за отмяната на тази охрана, с какви мотиви е станало това, както и по какви правила работи към този момент службата.Подробност в случая е, че към датата на отказа няма нормативни документи, които да регламентират правилата за работа на специалната комисия в НСО, не е приет и правилник за прилагане на Закона за НСО. Нещо, което по-късно ще потвърдят две поредни съдебни инстанции. В същото време действащите към този момент подзаконови нормативни актове в службата не определят работата на тази комисия като секретна. Интересно съвпадение обаче е, че работата ѝ е определена като тайна със заповед на началника на НСО в същия ден, в който е отказан и достъпът до информация на поставените от OFFNews въпроси - 28 януари 2016 г.Върховният административен съд е приел като правилно решението на първата съдебна инстанция, с която отказът на началника на НСО да отговори на два от въпросите, е отменен. По този начин НСО ще трябва да отговори взимано ли е решение от комисията по новоприетия ЗНСО по чл. 23 за промяна в охраната на Лютви Местан и на коя дата е станало това и по какви правила е работила към онзи момент въпросната комисия, след като редът за свикване на заседанията ѝ и правилата за нейната работа се определят с правилник, който все още не е приет. Това на практика означава косвено да бъде даден отговор на въпроса дали заседанията на тази комисия не са формални и дали подобни решения не се взимат \"по телефона\". От  става ясно, че последното заседание на тази комисия, в който освен началникът на НСО, влизат и главният секретар на МВР (по това време Георги Костов, бел. ред.) и председателят на ДАНС (Димитър Георгиев), е било проведено на 15 декември 2015 г. - два дни преди речта на Доган в сараите в Бояна и в деня. Както беше споменато вече, друго такова заседание е проведено месец по-рано. И двете обаче дати будят сериозни съмнения около механизма за взимане на решения в НСО.В същото време съдът връща делото за ново разглеждане в частта, свързана с мотивите за назначаване на охрана на дадено лице – в случая Лютви Местан, и дали те представляват класифицирана информация с гриф на секретност по-висок от „служебна тайна“.Основанията на НСО за отказ на тази информация са противоречиви.Първоначално в предоставения отговор на въпросите на OFFNews началникът на НСО заявява, че тази информация, както и тази по останалите въпроси, е със срок на защита от 6 месеца. В справката към отказа пък е направена препратка към Закона за защита на класифицираната информация (ЗЗКИ), където е посочено, че сроковете на защита на ифромацията варират от „служебна тайна“ до „строго секретно“, без да се уточнява в коя графа попада търсената информация. Това е причината съдът да поиска ново разглеждане на делото, в което от от НСО да уточнят коя информация е била секретна към онзи момент и коя не.Делото е насрочено за 13 юни 2018 г.", "date": "2018.04.20", "title": "Съдът разпореди НСО да огласи как се взимат решения за охрана"}
{"url": "https://offnews.bg/temida/poiskaha-postoianen-arest-za-desislava-ivancheva-i-drugite-dvama-zadar-679090.html", "text": "Специализираната прокуратура ще поиска постоянен арест за кмета на район \"Младост\" Десислава Иванчева и другите двама задържани в корупционния скандал - зам.-кметът на същия район Биляна Петрова и соченият за посредник бивш кмет на \"Младост\" Петко Дюлгеров.Спецпрокуратурата е внесла в Специализирания наказателен съд искания за вземане на мерки за неотклонение „Задържане под стража“ на тримата обвинени за корупционни действия в столичната ОбщинаПредстои съдът да насрочи за днес съдебното заседание по мерките.", "date": "2018.04.20", "title": "Поискаха постоянен арест за Десислава Иванчева и другите двама задържани"}
{"url": "https://offnews.bg/sviat/alabama-ekzekutira-83-godishen-mazh-za-bomben-atentat-prez-80-te-679087.html", "text": "В четвъртък щата Алабама екзекутира 83-годишен мъж, осъден за смъртоносен бомбен атентат от 1989 г. С това той се превърна в най-стария човек, подложен на смъртно наказание в съвременната история на САЩ, пише \"Ройтерс\".Уолтър Муди бил убит със смъртоносна инжекция и не направил последно изказване, съобщават от затвора. Това е осмо изпълнение на смъртна присъда в САЩ от началото на годината.Преди Муди най-възрастният човек, екзекутиран от властите, е 77-годишният Джон Никсън, а изпълнението на присъдата му е извършено през 2005 г.", "date": "2018.04.20", "title": "Алабама екзекутира 83-годишен мъж за бомбен атентат през 80-те"}
{"url": "https://offnews.bg/politika/radev-se-sreshtna-s-balgarina-kojto-lezha-7-g-v-gratcki-zatvor-za-ne-679089.html", "text": "Президентът Румен Радев се срещна в Монтана с Иво Богданов, който лежа 7 години в затвор в Гърция и беше освободен с помощта на президента. Братята Иво и Константин Богданови от Монтана лежаха в затвор за убийството на полски гражданин.Константин е освободен с подписка през 2015 г. През 2016 г. предполагаемият убит от тях полски гражданин Ричард Ханускевич умира в болница в Триполи - 6.5 години след като двамата братя са осъдени за убийството му.Въпреки невинността му Иво продължаваше да лежи в гръцкия затвор.Той беше освободен със съдействието на президента и се върна в България в края на юли миналата година. Радев се срещна с Иво Богданов и с неговото семейство. Държавният глава разговаря с кмета на Монтана Златко Живков.", "date": "2018.04.20", "title": "Радев се срещна с българина, който лежа 7 г. в гръцки затвор за неизвършено убийство (снимки)"}
{"url": "https://offnews.bg/politika/bsp-tcvetanov-da-vnimava-obviniava-prezidenta-v-darzhavna-izmiana-679084.html", "text": " Цветан Цветанов да внимава с речника си, тъй като отправя неприкрити обвинения в държавна измяна. Това не са думи които могат да хвърлят да бъдат хвърлени така на вятъра.Това каза депутатът от БСП Крум Зарков по повод обвиненията на зам.-председателят на ГЕРБ Цветан Цветанов, че президентът .От БСП определиха думите на Цветанов като \"поредното упражнение в политическо интригантство\". \"Надали някой сериозно може да си помисли, че нещо от това е вярно. Смешно и е жалко, защото показва как се отклонява вниманието от съществените теми. Единственият човек, който всъщност поставя въпроса за ориентацията България в геополитически аспекти, е самият Цветанов\", коментира Крум Зарков. Социалистът подчерта, че Цветанов атакува президента, но в същото време не коментира изказванията на коалиционния си партньор в . Зарков подчерта още, че не е възможно да се коментира позицията на Цветанов за станалото на КСНС. \"Трудно е да бъде коментирана наистина тази. Президентството показа документа, което е бил приет на КСНС, както и работния документ. Всеки може да ги прочете и да си направи сметка, че няма нищо такова в тях\", каза Зарков. Малко преди изказването на Зарков Цветанов за пореден път коментира вчерашното заседание на КСНС. Този път той заяви, че доверието на евроатлантическите партньори в България е намаляло след избора на Румен Радев за президент. \"С координираните действия между БСП и президентската институция, всички тези послания, коментари и изказвания през  последните година и няколко месеца, нямаме необходимото доверие пред евроатлантическите партньори, което имахме преди избора на Румен Радев за президент\", обяви Цветанов.Той каза още, че премиерът Бойко Борисов е бил съгласен с неговите притеснения за съдържанието на работната позиция. \"При поднасянето на черновата на становище на КСНС спонтанната реакция, която имахме с Екатерина Захариева, беше подкрепена и от премиера\", каза Цветанов.Зам.-председателят на ГЕРБ обаче похвали позицията на ДПС по време на вчерашното КСНС. \"Въпреки различията ни с ДПС, Мустафа Карадайъ показа истинска евроатлантическа подкрепа за действията на правителството и политиката на държавата\", обяви той. ", "date": "2018.04.20", "title": "БСП: Цветанов да внимава, обвинява президента в държавна измяна"}
{"url": "https://offnews.bg/obshtestvo/tcarkvata-pochita-sv-anastasij-i-prep-teodor-trihina-679015.html", "text": "Християните почитат на 20 април Преп. Теодор Трихина, Св. Григорий и Анастасий. В тридесет и петата година от царуването на император Юстиниан Велики (царувал от 527 г. до 565 г.), след кончината на Антиохийския патриарх Домн Младши (управлял патриаршеската катедра от 546 г. до 560 г.), на патриаршеския престол встъпил Анастасий, наречен Синаит поради това, че бил взет за светителската Катедра от Синайската планина.През това време в Църквата започвали смутове по повод на неблагочестивото мъдруване на някои личности относно Божествената Христова плът, а именно - че по време на пребиваването на Спасителя сред хората до Неговите доброволни страдания, плътта Му сякаш не била изпитвала страдания, не се подчинявала на природните потребности и едва ли не нашият Господ Иисус Христос приемал храна и питие допреди страданията и възкресението Си по същия начин, както Той вкусвал, когато се явявал на апостолите Си, след възкресението (към такива мисли се придържали така наричаните еретици автардокети, от гр. \"нетленни\", отрасъл на ерестта на монофизитите). Това нечестиво мъдруване се зародило в Константинопол. Подробно за него е написано в житието на свети Св. Евтихий, патриарх Константинополски.Към това еретическо мъдруване отначало се присъединил и съблазненият от еретиците император Юстиниан (но после той изоставил тази ерес), който и искал да издигне това еретическо учение в догмат на вярата. Вследствие на това в църквата настанало такова голямо объркване, че бил свален от патриаршеския престол патриарх Евтихий, който се възпротивил на ереста.Всички, които поради незнанието си се колебаели дали да приемат това учение, или не, чакали съвет и указания от анти-охийския патриарх Анастасий Синаит, тъй като свети Анастасий бил мъж твърде запознат с Божественото Писание, твърд в изповядването на православната вяра и свят по живот. Еретиците положили всички усилия, за да привлекат свети Анастасий на своя страна, с надеждата, че ако той е благосклонен към тяхното учение, всички православни ще последват примера му. С тази цел те се обърнали за помощ към царя, но не постигнали успех, тъй като свети Анастасий писмено изобличил царя за неговата заблуда. Също така той изпратил свои пастирски послания и по всички Сирийски области до духовенството и миряните, като ги поучавал да се пазят от споменатата ерес. Освен това в Антиохия той ежедневно поучавал в църквите, като повтарял апостолското наставление: „който ви благовестеше нещо по-друго от това, що ние ви благовестихме, анатема да бъде\" (Гал. 1:8).Като научил за всичко това, император Юстиниан се разгневил срещу светейшия патриарх и поискал да го свали от престола, както и Константинополския патриарх Евтихий, но изведнъж почувствал, че се приближава смъртта му и се отказал от намерението си. Умирайки, царят се покаял за ереста и написал в завещанието си патриарх Евтихий да бъде върнат от заточението на своята катедра. Така Юстиниан умрял в разкаяние и бил причислен към благочестивите царе; а в Църквата отново се въдворил мир.След смъртта на Юстиниан управлението на държавата приел неговият племенник, Иустин Младши (Иустин II царувал от 565 г. по 578 г.). Подучен от еретиците, той свалил от Антиохийския престол Божия архиерей Анастасий Синаит, като хвърлил върху него несправедливи обвинения. Така най-напред свети Анастасий бил обвиняван в това, че не пазел църковните пари и ги разхищавал напразно; после в това, че е злословил за царя, като отвърнал на зададения му въпрос, защо не пази църковното имущество, така: :за да не го вземе всемирният пагубник Иустин.\" Дори добавили, че когато Анастасий заел антиохийския престол, Иустин завеждал при чичо си царските палати и очаквал от Анастасий подарък. Но свети Анастасий не му дал нищо, като справедливо разсъдил, че не е добре да се дава злато за получаването на духовен сан, който не със злато се придобива, но се дава по благодатта на Светия Дух. Оттогава Иустин започнал да се гневи на Анастасий. А когато след смъртта на чичо си той приел управлението на държавата, започнал да търси обвинения срещу в нищо невиновния светител Анастасий и, като се възползвал от лъжливите обвинения, го свалил от престола.След като Анастасий бил низвергнат, на Антиохийския патриаршески престол бил назначен, против неговата воля, игуменът на фаранската лавра Григорий, мъж също преукрасен с благочестие, споменаван с похвали в Лимонария на светейшия иерусалимски патриарх Софроний. След смъртта на този Григорий блаженият Анастасий Синаит след двадесет и три годишно пребиваване в изгнание при царуването на император Маврикий, отново бил върнат на антиохийския патриаршески престол (Святой Анастасий Синаит управлявал патриаршеската катедра от 561 г. до 572 г., а след това от 596 г. до 601 г.).Блаженият Атанасий, проживял шест години след възвръщантето си на престола, се представил на Господа в четиринадесетата година от царствуването на император Маврикий.След този св. Анастасий Синаит встъпил друг Анастасий, но вече без името Синаит (Анастасий II управлял антиохийския патриархат от 602 г. до 610 г.). Той бил убит от юдеите по време на управлението на императора-гонител на християните Фока (Император Фока царувал от 602 г. до 610 г.), и бил почитан от вярващите като Христов мъченик. Преподобният Теодор Трихина бил син на богати родители и произлизал от град Константинопол. Като изоставил заради Бога родителите си, богатството и славата, той напуснал отечеството си и приел монашество в един пустинен манастир.Тук той водел толкова строг начин на живот, че твърде много изтощавал плътта си, и заприличал по лице на мъртвец. В продължение на цели нощи стоял на молитва и въпреки студа никога не покривал главата си и носел само една бодлива космата дреха, за което и бил наречен власеничник, или Трихина. После на негово име започнал да се назовава и манастирът, в който светецът прекарал своя суров живот. За подвизите си свети Теодор получил от Бога власт над бесовете и като извършил много чудеса, с мир си отишъл при Господа. Той вършел чудеса не само приживе, но и след преставянето си, защото от неговите свети мощи изтичало благовонно целебно миро, с което за слава на нашия Бог Христос се лекували много болести и били прогонвани нечистите духове.", "date": "2018.04.20", "title": "Църквата почита св. Анастасий и преп. Теодор Трихина"}
{"url": "https://offnews.bg/futbol/shefat-na-nkp-na-levski-ako-prodalzhavame-taka-tozi-intcident-shte-s-679082.html", "text": "Председателят на Националния фенклуб на привържениците на Левски Степан Хиндлиян гостува в \"Здравей, България\" по НОВА и изрази съжаление за случилото се по време на дербито ЦСКА - Левски, при който бомба рани тежко полицайка.  Според него обаче липсва финансов ресурс за сериозна борба с футболното хулиганство\"\", каза шефът на НКП на Левски.Относно въвеждането на система като на стадионите във Великобритания, Хиндлиян коментира:\"\", коментира Хиндлиян.", "date": "2018.04.20", "title": "Шефът на НКП на Левски: Ако продължаваме така, този инцидент ще се повтори"}
{"url": "https://offnews.bg/na-tozi-den/na-20-april-izbuhva-aprilskoto-vastanie-678077.html", "text": "На тази дата през 1876 избухва Априлското въстание срещу Османското владичество в България. Бунтът избухва преждевременно на 20 април по стар стил (1 май по нов стил) в Копривщица и е организиран от Гюргевския революционен комитет.Въпреки че въстанието неуспешно, то представлява своеобразен връх на българското националноосвободително движение. Днешните оценки са, че въстанието, макар и незавършило с военен успех, постига друга своя основна цел – политическата, тъй като народният бунт за независимост намира силен отзвук в Западна Европа и особено в Русия.", "date": "2018.04.20", "title": "На 20 април избухва Априлското въстание"}
