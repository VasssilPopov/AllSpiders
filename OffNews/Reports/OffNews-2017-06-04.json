{"url": "https://m.offnews.bg/news/Sviat-_12/Banksi-se-vkliuchi-v-izborite-v-UK-podariava-risunka-za-glas-sreshtu_657290.html", "text": "Тайнственият художник Банкси предложи на почитателите си безплатна рисунка, ако гласуват срещу Консерваторите на изборите във Великобритания на 8 юни.Това действие може да му навлече неприятности със закона, пишат обаче медии на Острова, сред които Би Би Си.Офертата важи за шест района на Бристъл.Рисунката в ограничен тираж ще бъде изпратена на онези почитатели на Банкси, които изпратят снимка, която показва, че гласуват срещу торите.Това обаче влиза в противоречие със законите, които осигуряват тайна на вота и би могло да наруши правилата срещу подкуп.Консерваторите отказаха да коментират предложението към избирателите в шестте района.Рисунката ще бъде показана ден след изборите - 9 юни.", "date": "2017.06.04", "title": " Банкси се включи в изборите в UK - подарява рисунка за глас срещу консерваторите"}
{"url": "https://m.offnews.bg/news/Futbol_18793/Berbatov-se-zavarna-na-Old-Traford_657291.html", "text": "Звездата на българския футбол Димитър Бербатов се завърна на стадион \"Олд Трафорд\" и отново игра с екипа на Манчестър Юнайтед. Българският голмайстор беше сред поканените за участие в специалния мач за Майкъл Карик, приходите от който ще бъдат дарени за благотворителност.Берба не пропусна да се похвали и публикува в социалната мрежа Фейсбук снимка от завръщането си на \"Олд Трафорд\", където игра oт 2008 до 2012 г. Митко зарадва почитателите си с кадър от съблекалнята, показвайки, че е заел място до Уейн Рууни.Един срещу друг ще се изправят отборът на “червените дяволи” от 2008 г. и сборен състав от звезди. Мениджър на Юнайтед ще бъде великият Алекс Фъргюсън. Някои от футболистите на терена ще видим и 10 дни по-късно в София в шоуто на Бербо и Луиш Фиго.Преди започването на мача около \"Театъра на мечтите\" гъмжи от полиция, съобщиха медиите в Англия. Служителите на реда проверяват всички автомобили, а на влизане в стадиона всеки един зрител е щателно претърсван. Двубоят в Манчестър започва в 16:30 часа.", "date": "2017.06.04", "title": " Бербатов се завърна на \"Олд Трафорд\""}
{"url": "https://m.offnews.bg/news/Sviat-_12/Balgarski-shofior-zasne-minutite-sled-napadenieto-v-London-video_657293.html", "text": "Българският шофьор на такси в Лондон Радослав Петров е станал свидетел на хаоса в минутите след нападението в Лондон снощи, което отне живота на 7 души и рани други близо 50.Кадрите са запечатани на видео регистратора на таксито и бяха публикувани в Ютуб. На видеото се вижда как Петров кара и стига до Лондонския мост, на който става атаката. Линейки и полицейски коли с пуснати сирени се вижда как също се отзовават на сигналите за атентата. Кадрите показват и тълпа от тичащи хора, които бягат от района на нападението, допълва Дейли Мейл. ", "date": "2017.06.04", "title": " Български шофьор засне минутите след нападението в Лондон (видео)"}
{"url": "https://m.offnews.bg/news/Izvan-terena_18817/Polovinkata-na-Bozhigol-otnovo-razgoreshti-strastite_657283.html", "text": "Половинката на Валери Божинов - Биляна Дол, отново лъсна по бельо. Напоследък красавицата често публикува еротични фотоси, които разгорещяват феновете й.Този път гаджето на Божигол публикува снимка в официалния си профил в социалната мрежа Инстаграм, на която лежи по черно бельо.\"Лека нощ\", написа красавицата и съвсем бързо събра няколко коментара и немалко харесвания на статуса й.Припомняме, че наскоро нападателят на втородивизионния китайски Мейджоу Хака обяви, че си тръгва от клуба, въпреки, че има договор за 1 милион евро.Сред спекулациите в спортните издания за напускането му е, че Бащата на голмайстора - Емил Божинов, бори коварно заболяване. Затова Валери обмислял завръщане на Стария континент.", "date": "2017.06.04", "title": " Половинката на Божигол отново разгорещи страстите"}
{"url": "https://m.offnews.bg/news/Tenis_18788/Idealnata-nedelna-zakuska-na-Grisho_657292.html", "text": "Тост, филийки с шоколад, капучино и сок. Това е идеалната закуска рано сутрин за най-добрия ни тенисист Григор Димитров.Родният талант от Хасково публикува снимка на профила си в социалната мрежа Инстаграм какво включва перфектната неделна храна според него.Добрата новина за Гришо е, че ще се изкачи с една позиция в световната тенис ранглиста при официалното обновяване в понеделник, въпреки че отпадна още в третия кръг на “Ролан Гарос”.Хасковлията загуби от Пабло Кареньо-Буста, но всъщност спечели 80 точки за класацията на АТР, защото миналата година бе елиминиран в първата фаза на турнира от Големия шлем в Париж.Талантът ни е само на 90 точки от десетия в ранглистата Александър Зверев и на 60 от 11-ия Жо-Вилфред Цонга, като и двамата отпаднаха още на старта на “Ролан Гарос”.", "date": "2017.06.04", "title": " Идеалната неделна закуска на Гришо"}
{"url": "https://m.offnews.bg/news/Futbol_18793/Bufon-Real-specheli-napalno-zasluzheno_657288.html", "text": "Легендарният вратар на Ювентус Джанлуиджи Буфон сподели огромното си разочарование след болезнения разгром с 1:4 от Реал (Мадрид) на финала в Шампионската лига снощи. Стражът бе категоричен, че испанците са победили напълно заслужено.\"Това е голямо разочарование. Мислехме, че сме направили всичко, за да спечелим. Още повече, че първото полувреме беше изиграно отлично от нашия отбор. Поставихме Реал в много трудна ситуация.В момента съм много разстроен и тъжен. През второто полувреме класата на съперника и опитът им да печелят такива мачове беше налице и си каза думата.Реал спечели напълно заслужено. Разбира се, има съжаление за няколко момента в мача, които смятаме, че обърнаха развоя му против нас. Може би в някои от тези мигове не бяхме достатъчно бързи и това ни изигра лоша шега\", каза легендарният вратар.За Джиджи Буфон това беше може би последният шанс да вдигне трофея в Шампионската лига, който не е печелил никога в кариерата си.", "date": "2017.06.04", "title": " Буфон: Реал спечели напълно заслужено"}
{"url": "https://m.offnews.bg/news/Politika_8/Radev-v-Tuitar-Stoim-redom-s-Velikobritaniia-v-borbata-sreshtu-terora_657295.html", "text": "„България стои редом с Великобритания в борбата с тероризма”, написа президентът Румен Радев в Twitter по повод терористичната атака в Лондон в събота вечерта.„Осъждаме остро поредното варварско нападение срещу мирни граждани”, пише още държавният глава.7 души загинаха, а близо 50 бяха ранени при кървав атентат снощи в центъра на Лондон.Нападателите бяха трима и минути след подаването на сигнал, те са били убити на място от органите на реда.", "date": "2017.06.04", "title": " Радев в Туитър: Стоим редом с Великобритания в борбата срещу терора"}
{"url": "https://m.offnews.bg/news/Futbol_18793/Legenda-na-Gartciia-Stoichkov-e-naj-golemiiat_657294.html", "text": "- Г-н Никополидис, често участвате на благотворителни мачове. Какви емоции ви носи това?Легендарният вратар на гръцкия национален отбор Антониос Никополидис не си спести комплиментите и сподели, че звездата на българския футбол Христо Стоичков е \"най-големият\".Екип на предаването \"Код Спорт\" по ТВ+ се срещна с бившият страж на Олимиакос, Панатинайкос и шампион с Гърция на Евро 2004.- Много е хубаво, когато се срещаш със стари приятели. С някои сме играли заедно в Шампионската лига, с други в националния отбор. Обичам да посещавам благотворителни мачове. Спомняме си много истории от миналото. Всеки от нас има какво да разкаже. Затова не пропускам покани - без значение дали е мач на плажа или в снега на швейцарския курорт Ароза.- Да, разбира се. И ще се повторя за хиляден път - това беше едно футболно чудо. Като отбор и държава Гърция не е могъща европейска сила. Ние станахме шампиони на Евро 2004, което никой никога не е вярвал. Дори самите ние не го вярвахме! Случи се едно чудо. Едва ли някога ще се повтори.- О, имах чувството, че съм на стрелбище и съм поставен под обстрел. Имах страхотни спасявания и срещу Франиця, и срещу Чехия, и срещу Португалия на финала. Само, че не е редно да изтъквам себе си. Нашият отбор игра невероятно организирано в защита. И това е причината да не могат да ми вкарват голове.- Аз ще говоря за най-трудния отбор. Това беше Испания, срещу която играхме още в предварителната група. Същото се отнася и за Русия. И то защото в този мач трябваше да се класираме за четвъртфинал. Няма да забравя, че загубихме двубоя. Но успяхме да вкараме един гол и благодарение на него и на по-добрата голова разлика успяхме да се промъкнем.- Първият беше доста по-сложен за нас. Целият свят ни гледаше, играхме срещу домакина, който бе достатъчно силен. Португалците имаха изключително качество в състава си. Бяха решени, че ще спечелят европейското първенство. Но ние успяхме да ги победим. Това ни даде сила да продължим напред. На финала вече имахме самочувствие, че можем да го направим още веднъж.- Аз вече ви казах, че Гърция никога не е имала най-силния отбор на планетата. Ние печелихме благодарение на дисциплината и организацията в играта. Победихме отбори като Португалия и Франция, които играха много по-офанзивно от нас.- Наистина се промени. Изведнъж цяла Европа знаеше кой съм аз, какво съм спечелил. Освен това играех редовно и в Шампионската лига. Хубаво е да си популярен. А аз се наслаждавах, че съм класен вратар и въобще добър професионален футболист.- Това беше тайната на успеха ни. Отборът беше семейство в буквалния смисъл на думата. Хората не го знаеха извън съблекалнята, а пък ние го показвахме на терена.- Нашият отбор имаше още сили след титлата в Португалия. Бяхме на следващото европейско в Швейцария и Австрия, после отидохме и на световното в Южна Африка. По-късно отново не пропуснахме финалите в Полша и Украйна през 2012-а и мондиала в Бразилия след още две лета. Но всеки има спадове. Опитваме да намерим нови млади футболисти, които да ни наследят. Сигурен съм, че Гърция скоро отново ще е на големи първенства.- Да, напълно точно сравнение. Двете постижения са еднакво големи чудеса. Раниери успя точно като Рехагел - с добра организация и дисциплина. Лестър игра като нас - с много здрава защита и силни контраатаки. Това е оръжието, когато нямаш световни звезди в състава.- Няма да крия, че това създаде доста проблеми на живота ми. Не им беше приятно, разбира се. Но вече минаха много години от тази драма и историята може да се смята за забравена.- За мен са на едно ниво. Те са най-големите в Гърция и винаги искат да печелят трофеи. Целта им е всяка година да играят в европейските турнири и да се сравняват с грандовете.- Разбира се, че имаше. Но точно преди европейското първенство бях преминал в Олимпиакос. Беше ново предизвикателство, което освен това, продължи дълго време.- За мен най-добрият вратар в света е датчанина Петер Шмайхел. В днешния футбол номер едно са Джиджи Буфон и Мануел Нойер.- Той е един от най-великите футболисти в историята, заедно с Лео Меси. Да, Роналдо има много мощ, страхотен удар, перфектен е с глава. Истински голмайстор и лидер на отборите си. За разлика от мачовете на Евро 2004 вече е и много по-опитен. И това го прави наистина много опасен за вратарите.- Мисля, че играхме срещу България. В Козани беше, приятелски двубой. Христо Стоичков беше треньор или директор на тима, ако не се лъжа. Тогава спечелихме с 1:0. Друг мач не си спомням.- О, помня го много добре. Спечелихме в България, но в Атина имахме страшни проблеми. Стигна се до продължения, а феновете искаха да нахлуят на терена. Важното е, че все пак победихме накрая.- Христо Стоичков. Той е най-големият. Помня целия ви отбор от световното първенство в Щатите. Наистина славен тим бяхте.- Вие направихте страхотен успех с класирането на полуфинал. За съжаление този ваш отбор не успя да се задържи за по-дълго на голямата сцена. След световното не помня много от България. Сега имате тим, който участва в Шампионската лига. Нали Лудогорец се казваше? Той е първият ви в Шампионската лига, нали?- Окей, не го знаех.- Проблемите са в цялата държава и са от финансово естество. Хората нямат пари, нямат работа. И понякога напрежението се пренася на стадионите.- Бербатов е голям играч. Нямам много впечатления от Иванов. Но Бербатов дойде в края на кариерата си в ПАОК. А гръцкото първенство въобще не е лесно. Не знам какво се случва в кухнята на ПАОК и защо Бербатов напусна след само един сезон. Не знам защо.- Би било трудно да се организира. Ще се натрупат прекалено много мачове.- Окей, може би не е лоша идея. Ще видим в бъдеще.", "date": "2017.06.04", "title": " Легенда на Гърция: Стоичков е най-големият"}
{"url": "https://m.offnews.bg/news/112_6/Kola-propadna-v-100-metrova-propast-shofiorat-zagina_657297.html", "text": "Автомобил падна от пропаст при тежка катастрофа край Петрич. При инцидента е загинал 61-годишният водач на колата, съобщава БГНЕС.Сигнал за произшествието е подаден към 12:30 часа днес. Било е съобщено за паднал в дълбока пропаст лек автомобил на пътя Петрич - х.\"Конгур\".Автомобилът, управляван от 61-годишен петричанин, паднал в пропаст, дълбока над 100 метра, като малко по-късно спасители от \"Пожарна безопасност\" са открили водача мъртъв.", "date": "2017.06.04", "title": " Кола пропадна в 100-метрова пропаст, шофьорът загина"}
{"url": "https://m.offnews.bg/news/Tenis_18788/Mashinata-Nadal-prodalzhava-da-machka-na-Rolan-Garos_657296.html", "text": "Испанецът Рафаел Надал отново се класира безапелационно за четвъртфиналите на Откритото първенство на Франция по тенис.Поставеният под номер 4 за пореден път демонстрира страхотна форма, след като разгроми сънародника си и 17-и в схемата Роберто Баутиста Агут с 6:1, 6:2, 6:2 за скромните 110 минути.Така Надал, който вчера навърши 31 години, записа четвърта поредна убедителна победа на \"Ролан Гарос\", като до момента е загубил общо 20 гейма.\"Всеки ден е различен. Щастлив съм от постигналото в първите ми четири мача. Играх на много високо ниво, което ми дава допълнителна увереност. Ще трябва да продължа да давам най-доброто от себе си, ако искам да удължа победната серия\", сподели Надал веднага след срещата.Рафа вече си осигури място на четвъртфиналите на “Ролан Гарос” и \"следващата му жертва\" ще е Милош Раонич или Пабло Кареньо-Буста, който елиминира Григор Димитров с трисетова победа.", "date": "2017.06.04", "title": " Машината Надал продължава да мачка на \"Ролан Гарос\""}
{"url": "https://m.offnews.bg/news/Obshtestvo_4/Dazhd-na-zapad-slantce-na-iztok-Gradusite-stigat-28_657253.html", "text": "Днес в източните райони ще бъде слънчево, а над западните отново ще има краткотрайни валежи с гръмотевици, предвижда прогнозата на Националния институт по метеорология и хидрология при БАН.Остава вероятността и за градушки.Ще духа слаб, а в Източна България - до умерен, предимно източен вятър.Максималните температури ще са между 23° и 28°, в София те ще са около 24°.Атмосферното налягане ще бъде малко по-високо от средното за месец юни и през деня ще се задържи почти без промяна.Над планините от Западна и Централна България ще се развива купесто-дъждовна облачност и ще има краткотрайни валежи с гръмотевици. Вятърът ще е до умерен от юг-югоизток. Максималната температура на височина 1200 метра ще е около 18°, на 2000 метра – около 12°.Над Черноморието ще бъде предимно слънчево. Ще духа до умерен източен вятър. Максималните температури ще са 22-24°. Температурата на морската вода е 18-20°. Вълнението на морето ще бъде 2 бала.", "date": "2017.06.04", "title": " Дъжд на запад, слънце на изток. Градусите стигат 28"}
{"url": "https://m.offnews.bg/news/Sviat-_12/Terorizmat-spria-predizbornata-kampaniia-vav-Velikobritaniia_657261.html", "text": "Консервативната партия на Великобритания няма да провежда националната си предизборна кампания днес. Предвидените събития няма да се състоят заради извършения терористичен атентат в центъра на Лондон тази нощ. Дали кампанията за изборите на 8 юни ще продължи, ще стане ясно в течение на деня с обявяването на подробности за нападението.След консерваторите и от Шотландска национална партия обявиха, че предизборните им събития, предвидени за днес, няма да се състоят.Трети от кампанията си днес се отказаха лейбъристите.Британската партия на независимостта обаче съобщи, че няма да отмени предизборната си кампания след нападението в Лондон.„Единственото гарантирано нещо, което ще дойде от избора да се прекрати отново демократическия процес, ще са нови атаки. Точно това и страхливците се опитват да ни накарат да направим“, пише в официално заявление на партията. ", "date": "2017.06.04", "title": " Тероризмът спря предизборната кампания във Великобритания"}
{"url": "https://m.offnews.bg/news/112_6/Teroristichni-ataki-v-London-tazi-nosht-7-zhertvi-48-raneni-obnoven_657260.html", "text": "Тереза МейСедем души бяха убити, а 48 бяха ранени при атентат в центъра на Лондон тази нощ. Тримата нападатели са убити. Ранените са приети в пет болници.Малко след 22 ч. местно време (към полунощ българско) бял микробус се врязва в пешеходци на Лондон бридж със скорост 80 км/ч.CNN съобщава, че ванът на Лондон бридж е блъскал хора, като се е движел напред и назад. \"Това, което видях, бяха пет или шест души, лежащи неподвижно на земята. Стори ми се, че бусът се цели в пешеходците\", разказа за телевизията очевидец на инцидента. Полицията в Лондон съобщава и за жертви преди моста.След моста ванът се насочва към фермерския пазар Бъроу. Там нападателите излизат от автомобила и започват да атакуват безразборно с ножове хората, ранявайки мнозина. Сред тях има и служител на транспортната полиция, който е в тежко състояние.Нападателите носели нещо като жилетки с експлозиви, които в последствие се оказали фалшиви.Районът е отцепен. На мястото пристигат изпратени въоръжени полицейски служители в 22:08 ч. местно време. Нападателите са застреляни.Премиерът  е на Даунинг стрийт. Тя определи иницидентите като \"потенциален акт на тероризъм\". Тя обяви, че властите са впрегнали всички усилия за разследване на инцидентите.Телевизията съобщава и за стрелба в ресторант в града, като разпространи кадри от любителско видео, на което се виждат хора, криещи се под масите. Появилите се на място полицаи издават указания към хората да легнат на пода. Към момента не е ясно дали има жертви.По-късно полицията съобщи, че случилото се в ресторанта е отделен инцидент, който няма нищо общо с терористичното нападение.Редица политически лидери изразиха съпричастността си с британския народ. .Президентът на САЩ  написа в Туитър, че страната му ще помогне на Великобритания и изрази съпричастност. \"С каквото може САЩ да помогне на Лондон, ние ще се отзовем. Ние сме с вас! Бог да ви благослови\", написа американският президент. В друг туит той обяви, че като крайно ниво на защита на сигурността на гражданите е необходимо да се въведе забрана за пътуване, а съдилищата трябва да се грижат за правата на гражданите. Той визира случая, при който федерален съд отмени указа му за забрана за пътуване на граждани на Иран, Либия, Сомалия, Судан, Ирак и Йемен.\"В тази нова трагедия Франция е до Великобритания повече от всякога\", заяви френският президент  след снощните атаки в Лондон, цитиран от Франс прес. Мислите ми са с пострадалите и техните близки, написа Макрон в акаунта си в Туитър.Полицията обяви, че ще засили присъствието си в столицата през следващите дни, преди парламентарните избори на 8 юни.Снощният атентат е третият, извършен в Обединеното кралство за по-малко от три месеца, припомня АФП.На 22 май 22 души бяха убити и 116 - ранени при самоубийствен бомбен атентат в \"Манчестър арена\". Нападателят - 22-годишният Салман Абеди, се взриви, докато зрителите си тръгваха от концерта на Ариана Гранде. За тази вечер е насрочен нов неин концерт, на който да почете жертвите.На 22 март загинаха шестима души, включително нападателите, когато автомобил се вряза в пешеходци по Уестминстър бридж.", "date": "2017.06.04", "title": " Терористични атаки в Лондон тази нощ: 7 жертви, 48 ранени (обновена)"}
{"url": "https://m.offnews.bg/news/Obshtestvo_4/Istinata-razhda-nenavist-a-podlizurstvoto-priiateli-e-temata-za-i_657254.html", "text": "италианскиС изпит по български език и литература започна днешният неделен ден за Софийския университет и кандидат-студентите му. Началният час е 9. Изпитът се състои от тест с 50 въпроса, които носят общо 70 точки, а 1/3 от тях са по литература, и задача за писане на есе, което носи максимум 30 точки.Максималният сбор е 100 точки.Явяват се 1662 кандидати.Мария Чавдарова от Варна изтегли изпитен вариант №2 на теста, по който ще пишат кандидат-студентите и темата на есето: „Истината ражда ненавист, а подлизурството - приятели\" (латинска сентенция).Писането на есето е задължително. Ако то липсва, кандидатът няма да получи никакви точки, дори да е отговорил вярно на всички въпроси от теста. Темата на есето може да бъде върху твърдение/сентенция от литературен или нелитературен източник. Текстът трябва да е в обем до 3 страници.Продължителността на изпита е 4 часа.От 14 ч. предстоят други два кандидатстудентски изпита в Софийския университет - по италиански и по философия.Изпитът по  се състои от диктовка, преразказ на прочетен текст, превод от италиански на български език и езиков тест. Общата продължителност на изпита е 4 часа.Диктовката (до 20 машинописни реда) проверява доколко кандидатът правилно възприема италианската реч и владее италианския правопис.В преразказа (до 1 машинописна страница) се проверява умението на кандидата да предава цялостно и свързано съдържанието на два пъти прочетен текст. За преразказ се дава непознат текст по тематика, застъпена в програмата на СОУ.Преводът (20-25 машинописни реда) от италиански на български се извършва без речник. С него се проверява владеенето на лексическия и граматическия материал и предаването на правилен български език на оригинален италиански текст.Езиковият тест (2 абзаца по 10 реда) проверява знанията по граматика и лексика на съвременния италиански език.Изпитът по  също продължава 4 часа. Първата му част е писане на философско есе по зададен проблем, втората е анализ на философски текст и отговор на отворени въпроси към него, а третата - решаване на тест от 25 задачи.", "date": "2017.06.04", "title": " \"Истината ражда ненавист, а подлизурството - приятели\" е темата за изпита по литература в СУ (обновена)"}
{"url": "https://m.offnews.bg/news/Temida_18762/Vtoro-glasuvane-za-izbor-na-chlenove-na-VSS-ot-kvotata-na-prokurorite_657265.html", "text": "Започна повторното гласуване за членове на ВСС от квотата на прокурорите, предаде БГНЕС. След като вчера такива не бяха излъчени днес ще има ново гласуване, което започна в 8 ч. и ще продължи до 18.Прокурорите, които ще гласуват дистанционно, ще използват същите талони, като вчера. Гласуването с хартиени бюлетини ще се извършва в централното фоайе на Съдебната палата на бул. „Витоша“ №2.На първия тур гласуваха 1185 от имащите право на глас 1503-ма включени в списъка на действащите прокурори.Днес прокурорите отново ще избират между 12 кандидати:- Галина Христова Стоянова – заместник на административния ръководител – заместник апелативен прокурор на Апелативна прокуратура София;- Георги Стойков Кузманов – прокурор в Апелативна прокуратура – Бургас;- Гергана Найденова Мутафова – административен ръководител – районен прокурор на Районна прокуратура – Пловдив;- Даниела Илиева Машева – прокурор във Върховна касационна прокуратура;- Евгени Иванов Иванов – прокурор във Военно-апелативна прокуратура;- Ивайло Стефанов Медаров – заместник на административния ръководител – заместник-окръжен прокурор на Окръжна прокуратура – София;- Магдален Тошев Маринов – прокурор във Върховна касационна прокуратура;- Мери Десюва Найденова – прокурор във Върховна административна прокуратура;- Огнян Пеев Дамянов – прокурор в Окръжна прокуратура – Разград;- Пламен Василев Найденов – административен ръководител – окръжен прокурор на Окръжна прокуратура – Перник;- Пламен Иванов Марков – прокурор в Апелативна специализирана прокуратура;- Ясенка Димитрова Шигарминова – прокурор в Апелативна прокуратура – Пловдив.Право на участие в избора имат 1503-ма прокурори от които 1377 са заявили електронното дистанционно гласуване чрез интернет. Ако при повторното гласуване не е избран съответният брой членове с необходимото мнозинство за избрани се смятат онези от тях, които са получили най-много гласове.", "date": "2017.06.04", "title": " Второ гласуване за избор на членове на ВСС от квотата на прокурорите"}
{"url": "https://m.offnews.bg/news/Futbol_18793/4-godishno-dete-v-kritichno-sastoianie-sled-mele-v-Torino-nad-1000-sa_657266.html", "text": "Дете на 4 години е в критично състояние след инцидент във фен зоната в Торино по време на Шампионската лига Ювентус - Реал снощи, предаде БГНЕС.Пострадали са над 1000 души според последните информации. Петима са в критично състояние, включително 4-годишното дете. То е с травми на гърдите и главата.Според свидетели тийнейджър е взривил петарда и е извикал, че това е бомба. Тълпата се е втурнала към изхода и се е получила блъсканица. Във фен зоната в Торино в хода на мача, който е бил излъчван на огромен екран, е имало близо 20 000 запалянковци.Няколко свидетели на случилото се го определиха като нещо подобно на трагедията на стадион „Хейзъл\" през 1985 г. в Брюксел, когато по време на финала на Купата на европейските шампиони между Ювентус и Ливърпул загинаха 39 души, а стотици бяха ранени.\"Чухме викове и на момента хиляди хора се втурнаха към изхода. Сред нас имаше деца, които загубиха родителите си, получи се пълен хаос. Всеки трябваше да се спасява сам, наложи ми се да стъпвам върху хора, за да се измъкна\", разказа един от феновете на Ювентус.Лекарите се борят и за живота на млада жена. Други фенове твърдят, че хаосът е предизвикан от срутила се тежка метална ограда. Реал спечели двубоя в Кардиф с 4:1 и за 12-и път стана европейски шампион.Няма пострадали българи, съобщиха днес от Министерство на външните работи.", "date": "2017.06.04", "title": " 4-годишно дете в критично състояние след меле в Торино, над 1000 са пострадали"}
{"url": "https://m.offnews.bg/news/Futbol_18793/Za-90-minuti-v-Kardif-IUventus-poluchi-poveche-golove-otkolkoto-v-ShL_657267.html", "text": "Загубилият с 1:4 на финала на Шампионската лига от Реал Мадрид тим на Ювентус допусна в събота вечерта в Кардиф повече голове във вратата си, отколкото по време на целия турнир през сезона.В останалите си мачове в най-престижния клубен турнир през сезон 2016/2017 \"бианконерите\" бяха допуснали едва 3 попадения, като нямаха и загуба до този момент.\"Разочаровани сме, защото си мислехме, че този  път можем да спечелим Шампионската лига. Изиграхме отлично първо полувреме и създадохме големи проблеми на Реал Мадрид и затова сме шокирани от крайния резултат. Очевидно, че за победа в този турнир се иска още. Може би през първото полувреме изразходвахме много сили, но не извлякохме полза от това.През второто полувреме Реал просто ни демонстрира класата и опита си в печеленето на такива мачове. Те спечелиха заслужено. Обективно погледнато отстъпвахме на Реал в големи части от мача\", коментира легендарният вратар на Ювентус Джиджи Буфон, който се размина с може би последния шанс в кариерата си да вдигне \"ушатата купа\" и да вземе респективно \"Златната топка\".В същото време, колумбийският халф Хуан Куадрадо стана третият футболист, получил червен картон в историята на финалите на Шампионската лига. Куадрадо бе отстранен от игра в края на двубоя за неспортсменска проява срещу Серхио Рамос, който малко преигра и си навлече гнева на футболния свят.Другите двама играчи с червени картони във финалите на ШЛ са вратарят Йенс Леман (Арсенал) и бившият нападател на Челси Дидие Дрогба.", "date": "2017.06.04", "title": " За 90 минути в Кардиф Ювентус получи повече голове, отколкото в ШЛ досега"}
{"url": "https://m.offnews.bg/news/Sviat-_12/Niama-danni-za-postradali-balgari-v-London_657263.html", "text": "Няма данни за пострадали български граждани при терористичния акт в Лондон тази нощ. Това съобщи посланикът на България във Великобритания Константин Димитров пред Нова тв тази сутрин, а от Външно министерство потвърдиха, че към 8.30 ч. няма данни за пострадали български граждани.Тази нощ при терористично нападение в Лондон бяха убити шестима души, а най-малко 48 бяха ранени.Български граждани, които желаят да получат актуална информация или да подадат сигнал за техни близки и познати, могат да го направят на дежурния телефон на българското посолство в Лондон:При избиране от Обединеното кралство: 020 7581 3144При избиране от България: 00 44 20 7581 3144Британските власти публикуваха горещи телефони, на които също може да се получи информация за пострадали граждани във връзка с инцидентите:При избиране от Обединеното кралство: 0800 096 1233, 0207 158 0197При избиране от България: 00 44 800 096 1233; 00 44 207 158 0197", "date": "2017.06.04", "title": " Няма данни за пострадали българи в Лондон"}
{"url": "https://m.offnews.bg/news/112_6/Katastrofira-mikrobus-s-nelegalni-imigranti-10-sa-martvi_657262.html", "text": "10 души загинаха в катастрофа на микробус с нелегални имигранти на автомагистрала \"Тракия\", посока София, съобщиха от областната дирекция на МВР в Пазарджик. Чужденците са от Афганистан и Пакистан.Катастрофата е станала в района на 98-ия километър малко след 4:20 ч. тази сутрин. Шофьорът е бил неправоспособен. Той е 16-годишен, съобщи МВР. Водачът е загинал на място. Момчето е български гражданин, криминално проявен.В болници са приети 17 души, 10 от които са почиали от раните си, а 7 са хоспитализирани, съобщи д-р Васил Вълчев, началник на пазарджишката болница. Двама ранени са поети от линейки от Пловдив и откарани в университетската болница там.„Всички са мъже. Ранените са приети малко преди 6.00 часа тази сутрин в Спешното отделение на болницата. Починалите при инцидента са откарани в моргата, останалите 7 души, според нараняванията си, са настанени в ортопедията, хирургиите и останалите отделения”, уточни д-р Вълчев. Той допълни, че нито един от тях не е носил документи за самоличност. „Въпреки това всички са приети в болницата и им се оказва необходимото внимание и лечение”, каза още началникът на Областната болница.По първоначална информация микробусът е катастрофирал в дърво, тъй като няма наличен спирачен път. Вероятно шофьорът е заспал.Мястото на катастрофата бе отцепено за оглед от криминалисти. Движението се регулира от патрул на Магистрална полиция.", "date": "2017.06.04", "title": " Катастрофира микробус с нелегални имигранти, 10 са мъртви"}
{"url": "https://m.offnews.bg/news/Futbol_18793/Bobi-Mihajlov-obiasni-ot-Kardif-haosa-v-rodniia-futbol_657272.html", "text": "Президентът на Българския футболен съюз Борислав Михайлов коментира горещите теми в родния футбол, описвани като хаос,  от Кардиф, където изгледа финала в Шампионската лига.Легендарният вратар обяви, че е направил пътека до УЕФА, за да може централата да направи някакъв компромис на забраната на ЦСКА-София за участие в евротурнирите.\"Държа на позицията на футболния съюз, на позицията на УЕФА. Първо за ЦСКА - аз направих пътека до УЕФА, ако може да се направи някакъв компромис на това тригодишно правило.УЕФА правеше мониторинг на ЦСКА през последната година, така че това си е директно решение на европейската централа. Когато футболният съюз е получил решението на УЕФА, тогава го е получило и ЦСКА. Всичко друго са инсинуации на хора, които просто не искат да спазват правилата и трябва да има някой друг виновен\", каза Михайлов пред БТВ.Той коментира и наболялата за Левски и феновете на \"сините\" тема с баража срещу Верея за участие в Лига Европа, който е тази вечер от 20 часа. \"Сините\" са недоволни, че трябва да го играят, тъй като смятат, че след забраната на ЦСК-София те трябва да вземат директното място, макар и да останаха трети в красирането.\"Левски завърши на трето място, а третият играе със седмия. В момента класирането е такова и се чака решение на КАС. Всички трябва да бъдат спокойни и да престанат, особено някои ваши колеги, които направо си подстрекават хората директно към насилие и неподчинение. Това не бива да се случва и съответните органи трябва да вземат мерки\", посочи Михайлов.", "date": "2017.06.04", "title": " Боби Михайлов обясни от Кардиф хаоса в родния футбол"}
{"url": "https://m.offnews.bg/news/Sviat-_12/Edin-ot-londonskite-napadateli-Tova-e-za-Allah_657268.html", "text": "\"Това е за Аллах!\" Крясъкът дошъл от един от нападателите, преди той да намушка няколко пъти жена в центъра на Лондон.За случилото се разказа очевидец пред Би Би Си. Алекс бил в едно от близките заведения.Жертвата била около 20-годишна. Донесли я в пъба, кървяла от врата и устата. Хора се опитали да ѝ помогнат, а пъбът бил затворен.Впоследствие полицаи казвах на хората да напуснат района, разказва Алекс.Друг свидетел - Ерик, казва: \"Трима мъже скочиха от вана и започнаха да нападат хора на улицата. Докато тичаха между хората викаха: \"Това е за Аллах\".", "date": "2017.06.04", "title": " Един от лондонските нападатели: \"Това е за Аллах!\""}
{"url": "https://m.offnews.bg/news/112_6/Hvanaha-sobstvenika-na-busa-v-kojto-zaginaha-10-dushi_657275.html", "text": "Собственикът на микробуса, в който загинаха 10 души, е задържан, съобщи на пресконференция в Пазарджик главният секретар на МВР главен комисар Младен Маринов.Мигрантите - от Афганистан, Пакистан и един от Сирия - и шофьорът загинаха в катастрофа на магистрала \"Тракия\" рано тази сутрин, след като неправоспособният водач - 16-годишен младеж, загубил контрол над управлението. Предполага се, че е заспал, защото преди сблъсъка на превозното средство в дърво няма спирачен път.На пресконференцията директорът на областната дирекция на МВР в Пазарджик Йордан Рогачев и окръжният прокурор на Пазарджик Васил Малинов дадоха подробности за инцидента, станал около 4,15 ч. на 98-ми километър в посока София.Загинали са шофьорът и 9 пътници. 8 са ранени и са приети в болницата в Пазарджик. Един е в Пловдив.16-годишният шофьор е криминално проявен - регистриран е в полицията за кражба и грабеж от януари в София.Живеел е в кв. \"Модерно предградие\".Полицията работи по три версии за причината за тежката катастрофа - заспиване на водача, техническа неизправност на микробуса или друг автомобил, причинил инцидента, каза още Младен Маринов.Проверява се също къде и през коя от двете южни граници са преминали мигрантите.По думите на главния секретар на МВР между 20 и 50 души от чужди държави всекидневно опитват да преминат българската граница през Турция и Гърция. Тази нощ са предотвратени два такива случая, а вчера на българо-гръцката граница в тежкотоварен камион са открити 13 нелегални мигранти.", "date": "2017.06.04", "title": " Хванаха собственика на буса, в който загинаха 10 души"}
{"url": "https://m.offnews.bg/news/Politika_8/Borisov-Mislite-ni-sa-s-makata-izzhiviavana-ot-naroda-na-Obedinenoto_657274.html", "text": "Министър-председателят Бойко Борисов изпрати телеграма до британския премиер Тереза Мей във връзка с нападенията, извършени тази нощ в Лондон.Борисов поднася съболезнования към близките на загиналите и отправя пожелания за бързо възстановяване на ранените.„Мислите ни са с мъката, изживявана в този момент от народа на Обединеното кралство“, пише премиерът. Той пожелава успех в усилията на компетентните органи в тази трудна ситуация и изразява увереност, че в сътрудничество с правителствата на съюзническите и партньорски държави ще бъдат разкрити извършителите и те ще понесат заслуженото си наказание.", "date": "2017.06.04", "title": " Борисов: Мислите ни са с мъката, изживявана от народа на Обединеното кралство"}
{"url": "https://m.offnews.bg/news/Sport_18752/Sportat-v-efir-na-4-iuni_657270.html", "text": "Богата спортна програма предлагат телевизиите на днешния 4 юни. Ще има отново много тенис от \"Ролан Гарос\", голф, колоездене, но безспорно най-горям интерес привлича баража между Левски и Верея за Лига Европа. Двубоят е от 20 часа на \"Герена\" и се очаква с повишен интерес. Волейболистите ни пък ще направят трети опит да вземат победа в Световната лига срещу изключително силен съперник като Русия в Казан. 11:15 MotoGp, Гран при на Италия Mtel sport1 12:00 Тенис, \"Ролан Гарос\"Евроспорт1 12:00 Футбол, СП до 20г., Португалия-УругвайЕвроспорт2 14:05 Голф, Nordea Masters в ШвецияMtel sport 2 14:45 Колоездене, критериум \"Дофине\"Евроспорт 2 15:00 ДартсНова спорт 16:15 Тенис, \"Ролан Гарос\"Евроспорт 2 17:30 Волейбол, Швейцария-Румъния (ж)БНТ HD 17:50 Тото, теглене на тиражаBTV 18:15 Тото, теглене на тиражаБНТ 1 18:55 Волейбол, Световна лига, Русия - БългарияБНТ 1 19:30 Баскетбол, Уникаха - Реал (М)Диема спорт 2 20:00 Футбол, Левски - ВереяДиема спорт 20:00 Волейбол, България - Косово (ж)БНТ HD 20:05 Автомобилизъм, НАСКАРMtel sport 1 21:00 ДартсНова спорт 22:00 Футбол, Палмейрас - Атлетико МSport+ HD 22:00 Тенис, Гейм, сет и МатсЕвроспорт 1 1:00 Футбол, Крузейро - ЧапекоензеSport+ HD 3:00 NBA, Голдън стейт - КливландДиема спорт 2", "date": "2017.06.04", "title": " Спортът в ефир на 4 юни"}
{"url": "https://m.offnews.bg/news/Leka-atletika_18783/Lalova-zavarshi-chetvarta-v-Marsiliia_657269.html", "text": "Топспринтьорката ни Ивет Лалова-Колио се класира на четвърто място в спринта на 100 метра на турнира по лека атлетика във френския град Марсилия. Лалова финишира за 11.49 секунди в бягането с насрещен вятър от 0.6 метра в секунда. Победителка с 11.17 секунди стана нигерийката Блесинг Окагбаре, следвана от представителката на домакините Карол Заи с 11.34 секунди и от британката Аша Филип с 11.43 секунди.В същата дисциплина при мъжете победи французинът Джими Вико с 10.02 секунди.Междувременно Надежда Рачева и Денис Димитров спечелиха титлите в спринта на 100 метра на Националния шампионат по лека атлетика на открито на стадион \"Ивайло\" във Велико Търново.Рачева триумфира при жените с 11.90 секунди, а малко по-късно тя добави и второ злато от надпреварата, след като финишира първа на 400 метра с 55.78 секунди. Тя взе и сребро с щафетата на СК Костенец на 4 по 100 метра с време 51.06 секунди, на 67 стотни зад победителките от квартета на Тракия 96 Пловдив.Димитров стана за четвърти път шампион на България в късия спринт с постижение от 10.35 секунди на финала.Росен Карамфилов взе титлата на диск за девета поредна година с постижение от 52.52 метра.Габриела Петрова беше най-добра на скок дължина с 6.34 метра, а утре ще се състезава и в коронната си дисциплина в тройния скок. Петрова детронира миналогодишната шампионка Милена Миткова, която остана втора с 6.13 метра.В други финали Момчил Караилиев защити титлата си на троен скок с 16.66 метра, като взе осмо злато в кариерата си в дисциплината на национално първенство на открито.", "date": "2017.06.04", "title": " Лалова завърши четвърта в Марсилия"}
{"url": "https://m.offnews.bg/news/Sviat-_12/Frantcuzi-avstralijtci-novozelandetc-i-ispanetc-raneni-v-London_657273.html", "text": "Французи, австралийци, новозеландец и испанец са сред близо 50-те ранени от атентатите в Лондон от тази нощ.Мъж от Нова Зеландия е бил поставен в изкуствена кома заради сериозните си рани, съобщават новозеландски медии.Оливър Доулинг е от Крайстчърч. Бил е ранен при второто нападение - край Бороу маркет.Намушкан е в лицето, врата и стомаха, каза сестра му Фреди.Четирима френски граждани също са сред ранените на Лондон бридж, един от тях е пострадал сериозно.Двама австрлийци също са сред ранените, единият е в болница, предадоха световните агенции, като се позоваха на австралийския премиер Малкъм Търнбул.Говорител на испанското Външно министерство съобщи, че има ранен испански гражданин, но състоянието му не е тежко.", "date": "2017.06.04", "title": " Французи, австралийци, новозеландец и испанец ранени в Лондон"}
{"url": "https://m.offnews.bg/news/Sviat-_12/Mej-sled-terora-v-London-Dostatachno-Neshtata-triabva-da-se-promenia_657277.html", "text": "Министър-председателят на Великобритания Тереза Мей начерта 4 точки за справяне с терористичната заплаха в свое изявление на Даунинг стрийт след снощното нападение в Лондон.Мей благодари на властите за навременната реакция и добре свършената работа. Тя уточни, че за последните 3 месеца разузнаването е успяло да разкрие 5 подготвяни атаки.По думите на британския министър-председател нападенията в Уестминстър от март, това в Манчестър преди 2 седмици и това от снощи не са свързани, но си приличат по това, че вече са започнали да се \"копират един друг и да ползват най-мерзките методи на атака\".„Нещата трябва да се променят по четири важни начина. На първо място нападателите са свързани помежду си от Ислямисткия екстремизъм. Това е идеология, която твърди, че нашите ценности са несъвместими с исляма. Победата над него е най-голямото предизвикателство на нашето време. Няма да се победи чрез поддържането на антитерористична операция, а чрез убеждаването на хората, че нашите ценности са по-добри“, заяви министър-председателят.„На второ място не трябва да даваме на терористите безопасно място. Именно такова предполага и интернет. На трето място трябва да се предприеме действие и у дома. Има твърде много толеранс към екстремизма в нашата страна, което ще изисква някои засрамващи и трудни разговори“, добави тя. „На четвърто място трябва да прегледаме нашата антитерористична стратегия. Законът за антитероризма трябва да се реформира и да има по-дълги присъди за някои провинения“, заключи Тереза Мей.", "date": "2017.06.04", "title": " Мей след терора в Лондон: Достатъчно! Нещата трябва да се променят (видео)"}
{"url": "https://m.offnews.bg/news/Futbol_18793/Ronaldo-Rano-e-da-se-govori-za-Zlatnata-topka_657271.html", "text": "Португалската мегазвезда на Реал Мадрид изигра поредния си силен мач при победата с 4:1 над Ювентус във финала на Шампионската лига и се превърна във фаворит за спечелването на \"Златната топка\" за номер 1 в света през годината.\"Рано е да се говори за \"Златната топка\", все пак сме едва в средата на годината. Но аз станах голмайстор на Шампионската лига за пета поредна година\", каза португалецът, който завърши сезона с 12 попадения в турнира, 10 от които паднаха във фазата на елиминациите.Роналдо стана и първият футболист, вкарал в три финала. Друг любопитен момент е, че вратарят на Ювентус Джанлуиджи Буфон се превръща в любима жертва на португалеца.Той е вкарал във вратата му цели седем гола в Шампионската лига, като Роналдо е вкарвал във всеки от петте мача на Реал с негово участие срещу \"Старата годпожа\".Нещо повече - Кристиано има 105 гола в ШЛ от 2005 насам, което е повече от попаденията отбелязани от Ювентус като отбор за този период.Голът, с който Роналдо откри резултата в Кардиф, пък беше под номер 600 в кариерата му - 529 на клубно ниво за Спортинг, Манчестър Юнайтед и Реал и 71 за националния отбор на Португалия.", "date": "2017.06.04", "title": " Роналдо: Рано е да се говори за \"Златната топка\""}
{"url": "https://m.offnews.bg/news/Futbol_18793/Madrid-ne-spa-sled-titlata-na-Real-video_657281.html", "text": "За втора поредна година улиците на Мадрид се изпълниха с празнуващи фенове, а дълго след това купонът в бяло продължи, чак до ранни зори. Триумфът на гранда в Шампионската лига за рекордния 12-ти път прати привържениците на \"белия балет\" на седмото небе от щастие.Реал Мадрид надигра Ювентус с 4:1 след две попадения на Кристиано Роналдо, и по едно на Каземиро и Асенсио. Шедьовър на Манджукич в 27-ата минута не стигна на Юве за нещо повече от поражение, което доби страховити размери в края на двубоя.Така за първи път от 1990 година, когато Милан запази Купата на европейските шампиони, един отбор защитава трофея си, но от създаването на Шампионската лига през 1992 година, нямаше такъв.Повече от 35 000 души изживяха голямата радост на стадиона, а празникът по улиците на Мадрид със сигурност ще остане дълго време в спомените на запалянковците.Реал изигра своя трети финал в за последните четири години, като на два пъти - през 2014-а и 2016-а победи Атлетико Мадрид, а тази вечер жертва се оказа италианския Ювентус.", "date": "2017.06.04", "title": " Мадрид не спа след титлата на Реал (видео)"}
{"url": "https://m.offnews.bg/news/Sviat-_12/12-arestuvani-sled-atentatite-v-London_657284.html", "text": "12 души са били арестувани при претърсване на апартаменти в Баркинг рано тази сутрин след атентатите в Лондон тази нощ, съобщи \"Индипендънт\".Кадри на \"Sky News\" показват линейка пред една от жилищните сгради.Четирима са били задържани в апартаменти, но единият се опитал да избяга от въоръжената полиция.\"Видях да ги извеждат от отсрещния апартамент към 7 сутринта. Един мъж се опита да избяга и те го простреляха. Сложиха го в линейката, а останалите - в полицейския ван\", разказва Тара Милан пред \"The Telegraph\".", "date": "2017.06.04", "title": " 12  арестувани след атентатите в Лондон"}
{"url": "https://m.offnews.bg/news/Izvan-terena_18817/Falirala-seksbomba-si-napalni-pazvata-sas-silikon_657287.html", "text": "Италианската сексбомба Франческа Чиприани се реши на отчаян ход, за да увеличи доходите си, тъй като изпитва известни финансови затруднения след загубата на работата си в телевизията и особено след раздялата с футболиста Адил Реми.Бившият играч на Милан и френски национал имаше секретна връзка с 33-годишната пищна италианка, но всичко между тях свършило, след като той признал, че си има и официално гадже за пред обществото.В гнева си Чиприани сложила край на креватните им упражнения. В апогея на славата си тя била предприела някои рисковани финансови ходове, като закупила огромно имение, което било ипотекирано и тя сега не може да го изплаща.За да вдигне доходите си, Чиприани е решила да си увеличи така или иначе огромните гърди с надеждата отново да стане интересна на медиите. Тя смята, че инвестирайки по този начин, парите ще й се върнат под формата на нови ангажименти.", "date": "2017.06.04", "title": " Фалирала сексбомба си напълни пазвата със силикон"}
{"url": "https://m.offnews.bg/news/Sviat-_12/Ariana-Grande-chasove-predi-kontcerta-Molia-se-za-London_657285.html", "text": "\"Моля се за Лондон.\"Това написа певицата Ариана Гранде като отклик на атентатите в столицата от тази нощ.7 бяха убити, 48 ранени, след като ван се вряза в пешеходци на Лондон бридж, а след това извършителите нападнаха с ножове хора на Бъроу маркет.Атаките бяха извършени две седмици, след като атентатор самоубиец уби 22 души на неин концерт в Манчестър. Двойното нападение стана, докато поп певицата се подготвя за тазвечершния си благотворителен концерт, който тя организира с цел набиране на средства на пострадалите.Ариана Гранде прекара последните дни, като посети Кралската детска болница, където са настанени ранени по време на концерта ѝ в \"Манчестър арина\".След атаките в Лондон мениджърът на Гранде обяви, че сега концертът ѝ преследва още по-голяма цел.", "date": "2017.06.04", "title": " Ариана Гранде часове преди концерта: Моля се за Лондон"}
{"url": "https://m.offnews.bg/news/Sviat-_12/Tramp-Triabva-da-sprem-da-badem-politkorektni-shte-stava-po-zle_657289.html", "text": "В поредица от туитове президентът на САЩ Доналд Тръмп коментира нападението в Лондон снощи и упрекна кмета на Лондон Садик Кан за това, че призовал за спокойствие. \"Най-малко 7 ранени и 48 ранени в терористично нападение и кметът на Лондон казва \"няма причина да се притеснявате\", написа иронично в Туитър американският президент.В друг негов туит по темата той казва, че е \"трябва да спрем да бъдем политкоректни и да се захванем за работа за народа. Ако не бъдем умни, ще става по-лошо.\"В социалните мрежи Тръмп срещна и доста критики след като ползва нападението в Лондон, за да представи в по-позитивна светлина спорното му предложение за забрана за пътуванията за граждани от определени държави, предимно от Близкия Изток.", "date": "2017.06.04", "title": " Тръмп: Трябва да спрем да бъдем политкоректни, ще става по-зле"}
{"url": "https://m.offnews.bg/news/Sviat-_12/Piianska-svada-ostavi-9-trupa-v-rusko-selo_657282.html", "text": "Девет души бяха убити по време на свада в село Редкино, северозападно от руската столица Москва, предоха Франс прес, ТАСС и БТА.Нападателят е задържан. Той прострелял петима мъже и четири жени след битов скандал във вила, където групата се била събрала.Нападателят е 45-годишен жител на Москва. Той е употребил алкохол, преди да извърши нападението. По време на събирането във вилата някой го обидил, той излязъл, върнал се с ловна пушка и започнал да стреля по присъстващите.Тялото на последната от жертвите било намерено в колата на нападателя. Според източници, близки до разследването, става дума за жена, която пияният нападател карал сама да си изкопае гроб, но тъй като тя отказала, той я ликвидирал и натъпкал тялоко в багажника на колата.", "date": "2017.06.04", "title": " Пиянска свада остави 9 трупа в руско село"}
{"url": "https://m.offnews.bg/news/Futbol_18793/Fenove-na-Levski-blokiraha-Botevgradsko-shose-predi-barazha-s-Vereia_657299.html", "text": "Фенове на Левски се събраха да протестират преди баража на \"сините\" за Лига Европа с Верея. Привържениците на клуба смятат двубоя за крайно безпринципен и се обявиха твърдо срещу решенията на БФС.Час преди началото на срещата, запалянковците напуснаха парка и стартираха своето шествие из улиците на София, пеейки песни за Левски и скандирайки обидни думи срещу БФС.След петнайсет минути ултрасите блокираха Ботевградско шосе, обявявайки, че ще го затворят за известно време и продължиха скандиранията си.Малко по-късно феновете напуснаха Ботевградско шосе и движението по него бе възстановено. Те отново се отправиха към парка пред стадион \"Георги Аспарухов\", като по непотвърдена информация те възнамеряват да влязат през второто полувреме.В крайна сметка до по-сериозни ексцесии така и не се стигна, тъй като навсякъде по улиците на район Подуяне е ангажиран значителен полицейски ресурс, включително и сили на жандармерията.", "date": "2017.06.04", "title": " Фенове на Левски блокираха Ботевградско шосе преди баража с Верея (видео   снимки)"}
{"url": "https://m.offnews.bg/news/Politika_8/Zaharieva-kam-Velikobritaniia-Imate-nashata-bezrezervna-podkrepa_657286.html", "text": "Заместник министър-председателят по правосъдната реформа и министър на външните работи Екатерина Захариева изпрати съболезнователна телеграма до външния министър на Обединеното кралство Борис Джонсън по повод терористичните нападения, осъществени в Лондон в нощта на 3 юни, съобщиха от пресцентъра на Министерството на външните работи.„С дълбока скръб приех новината за поредния кървав терористичен акт в Лондон. Споделяме мъката на близките на загиналите и пожелаваме бързо възстановяване на ранените”, пише Захариева.„Приемете най-искрени съболезнования за жертвите на нападението и уверения в нашата солидарност и безрезервна подкрепа към народа на Великобритания”, се казва още в телеграмата.В социалните мрежи загриженост и съболезнования изрази кметът на София Йорданка Фандъкова, която се обърна към своя колега Садик Хан. \"Мислите ни са с вас\", написа тя. ", "date": "2017.06.04", "title": " Захариева към Великобритания: Имате нашата безрезервна подкрепа"}
{"url": "https://m.offnews.bg/news/Futbol_18793/Postradalite-v-Torino-minaha-1500-kup-vaprosi-kam-vlastite_657280.html", "text": "Пострадалите на централния площад в Торино по време на финалния мач от Шампионската лига между Ювентус и Реал Мадрид минаха 1500 души, като пет от тях са в критично състояние.Сред пострадалите тежко е и 8-годишно момче, за което първоначално беше съобщено, че е на 4. Над 20 000 души се бяха събрали да проследят големия мач, когато в края настъпи паника, след като на площада избухна петарда, а някой е изкрещял, че това е бомба.В настъпилата паника хората са се опитвали да напуснат площада, в резултат на което мнозина са падали и са били буквално стъпквани от тълпата. Повечето наранявания са от прорезни рани, тъй като площадът е бил буквално осеян със счупени бутилки. Присъствието им веднага постави куп въпроси към властите и организаторите на събитието.\"На входа ми конфискуваха пластмасовата бутилка с вода, а вътре се продаваше свободно бира в стъклени бутилки. Площадът беше буквално застлан със стъкло като килим\", споделя свидетел на инцидента.В суматохата хората са губели ключовете от домовете и колите си, което е предизвикало още по-голямо объркване, тъй като е било невъзможно да се приберат.Как са попаднали петардите и фойерверките също е сред големите въпроси. По принцип те са забранени на спортни събития в Италия, но във всеки мач се използват, което показва пропуски в сигурността. Със сигурност случилото се в Торино ще промени изцяло отношението към организацията на такива масови прояви, тъй като всичко е можело да бъде избегнато.", "date": "2017.06.04", "title": " Пострадалите в Торино минаха 1500, куп въпроси към властите"}
{"url": "https://m.offnews.bg/news/Futbol_18793/Ronaldo-s-nova-pricheska-sled-12-ata_657303.html", "text": "Мегазвездата на Реал Мадрид и световния футбол Кристиано Роналдо смени визията си след спечелването на трофея в Шампионската лига.Ден след успеха с 4:1 над Ювентус в Кардиф португалецът, който наниза два гола във вратата на Джиджи Буфон, смени палавите къдрици с къса подстрижка в армейски стил.\"Харесва ли ви?\", попита по навик звездата своите милиони фенове чрез профила си в Инстаграм.След успеха Роналдо и останалите му съотборници ще приберат премия от по 1,5 милиона евро, но няма да има време да ги харчи, тъй като на 17 юни трябва да е на разположение на националния отбор на Португалия за участието в турнира за Купата на конфедерациите в Русия.В Кардиф Реал спечели 12-и трофей в Шампионската лига, колкото няма никой друг клуб на Стария контитент. Роналдо пък стана голмайстор номер 1 за сезона с 12 попадения.", "date": "2017.06.04", "title": " Роналдо с нова прическа след 12-ата"}
{"url": "https://m.offnews.bg/news/Tenis_18788/Shte-ima-nova-shampionka-na-Rolan-Garos_657301.html", "text": "Испанският секссимвол на женския тенис Гарбине Мугуруса няма да защити титлата си от \"Ролан Гарос\", след като отпадна в 1/8-финалите на втория за годината турнир от Големия шлем.Испанката прие много емоционално отпадането си и се разплака на пресконференцията след мача още преди да й бъде зададен първия въпрос.Мугуруса беше спряна от надеждата на домакините за титла Кристина Младенович, която срази миналогодишната победителка с 6:1, 3:6, 6:3 за 121 минути и стана втората представителка на домакините на тази фаза от надпреварата.На 5 юни предстои и двубоят от 4-ия кръг между Каролин Гарсия и Ализе Корне, така че Франция ще продължи да мечтае за трофей поне в схемата при жените, след като при мъжете по-рано в неделя Ришар Гаске се отказа поради контузия и Гаел Монфис остана единственият французин на 1/8-финал.Швейцарката Тимеа Бачински пък достигна за трета поредна година до четвъртфиналите на Откритото първенство на Франция по тенис. Поставената под номер 30 Бачински победи десетата в схемата Винъс Уилямс с 5:7, 6:2, 6:1 след 2:12 часа игра.", "date": "2017.06.04", "title": " Ще има нова шампионка на \"Ролан Гарос\""}
{"url": "https://m.offnews.bg/news/Volejbol_18779/Volejbolistite-ni-shokiraha-Rusiia-v-Kazan_657305.html", "text": "Националите по волейбол напомниха за славните си дни, след като нанесоха звучен шамар на Русия в двубой от група С1 на Световната лига, който се изигра в Казан.Възпитаниците на селекционера Пламен Константинов стигнаха до победа с 3:2 гейма, след като отстъпваха с 0:2 и се поздравиха с първи успех. В предишните два мача нашите момчета загубиха последователно от Франция и Аржентина.Българите загубиха първите два гейма на 21 и 15 точки, но след това се взеха в ръце и доведоха мача до тайбрек след геймове на 22 и 25 точки. В решителната част нашият отбор започна добре, като българите бяха по-уверени на полето, тъй като имаха психологическо предимство. С блокада те стигнаха до 5:3, но пък съперникът на свой ред направи три поредни точки.България отново бе с едни гърди напред след флот сервис на Соколов, който затрудни посрещането и допринесе за поредната блокада на Розалин Пенчев за 13:12.Добра защита и умела игра на мрежата на Виктор Йосифов донесоха 14:12, а вторият мачбол бе реализиран за 15:13.Така България записа първа победа и напомни за славните си дни на световна волейболна сила.", "date": "2017.06.04", "title": " Волейболистите ни шокираха Русия в Казан"}
{"url": "https://m.offnews.bg/news/Analizi-i-Komentari_65/Kriminogenniiat-profil-na-prehoda-mina-prez-bortcite-i-mutrite-i-stign_657306.html", "text": "Тази седмица завърши по особено драматичен начин. Светът става все по-опасно място за живеене. Което изисква от политиците глобално мислене и нетрадиционни решения.Това обаче не попречи депутатите от БСП и ГЕРБ да се скарат в Народното събрание, не за друго, а пак за вината на БКП – с риторика и патос от началото на прехода. Кой от тях и доколко трябва да я понесе. Разгорещеността на спора им беше обратнопропорционална на интереса към него. Усещането беше за театър пред празна зала. И по-лошо – за задочен заговор между спорещите да заобикалят в паралелни скандали вините с днешна дата. Например, рискът (подсказан този път от Германия), че ще ни бъде отнет достъпът до еврофондовете заради липса на реформи и върховенство на закона. А фондовете фактически са единственият ресурс, донесен на страната, от политиците на прехода. И то не от тези, които се караха от парламентарната трибуна.След всички дебати кои паметници от комунизма трябва да останат и кои да се махнат, в крайна сметка ще бъде демонтиран този пред НДК. Нищо че той като естетика е далеч по-модерен от редица други и е с далеч по-предпазливи идеологически внушения. Да речем от паметника на Съветската армия – фалически символ на тоталитарната власт, еректирал в центъра на София.Но проблемът не е кой точно паметник ще се събори, а че продължаваме да гледаме на паметниците, вместо като шанс за диалог с идващите поколения, като разправия с настоящи идеологически врагове. Просто една деспотична идеология – комунистическата, е заменена с нова – националистическата. И това личи не по съборените, а по построените паметници. И по светещите им очи. Така че е въпрос само на време да започне дебатът и за тяхното събаряне…Създаването на измислени врагове бе в основата и на още един скандал – отсъствието за първи път на наши духовници в делегацията ни за 24 май в Рим, водена от президента.Може наистина Ватиканът по своя крайно дипломатичен начин да е подсказал някак промененото си отношение към България, което, впрочем, се усети още по времето на Орешарски. И по-специално към Българската Православна Църква заради непредизвиканите с нищо нападки срещу католиците от страна на местни духовници като дядо Николай, който в непремерените си изказвания си е присвоил правото да съди без да бъде съден. Или заради ксенофобски жестове като изгонването от Белене на италианския пастор Паоло Кортези. Въобще заради пренебрегването на споделените ценности между двете църкви и използването на различията като повод за вражда.А може причината да е в президентската институция, решила така да направи реверанс по Православната дъга, която отвежда към Кремъл и отдавна вече много повече принадлежи на политиката, отколкото на вярата.И в двата случая съставът на тазгодишната ни делегация е знак, че може да загубим междукултурната привилегия на добрите отношения с Римокатолическата църква, за които много допринесе посещението на папа Йоан-Павел Втори в страната през 2002 година. Днес сякаш удобно забравено…И пак създаване на врагове – в спорта. И то от нищото. Фенове на различни отбори, които иначе са съвсем на един акъл, са готови да се пребият по седалките на стадионите. И го правят.Тази седмица пък направо се нахвърлиха върху играчите на терена и прекратиха в 82-а минута футболен мач в Своге.Разбира се, намеси се полиция, защото това е нерегламентирано насилие. Значи ли обаче, че не трябва да се питаме с какво регламентираното насилие е по-добро. Защо, ако направиш на някого аркада на улицата, може да лежиш в затвора, а ако я направиш на ринга, можеш да станеш шампион.Доводите вероятно са много, но, мисля си, никога не стигат, за да приемем насилието за спектакъл. Нека не забравяме удобно и че криминогенният профил на прехода започна от спортните школи и борците, мина през мутрите, за да стигне до държавата.", "date": "2017.06.04", "title": " Криминогенният профил на прехода мина през борците и мутрите и стигна до държавата"}
{"url": "https://m.offnews.bg/news/Politika_8/Kabinetat-se-interesuva-samo-ot-razpredelianeto-na-vlastta-tvardi-Zhe_657278.html", "text": "Това правителство с този министър-председател управляваше само до преди няколко месеца, затова е несериозно да се говори, че нямат представа от проблемите на страната. Очевидно фокусът им е само върху разпределението на властта и кадровите назначения, обяви зам.-председателят на ПГ на БСП Жельо Бойчев пред БНР.Според него съвсем кратките заседания на Народното събрание говорят, че кабинетът няма законодателна програма.Той коментира и исканата от БСП оставка на председателя на парламента Димитър Главчев. Очевидна е бързата загуба на доверие в институцията, заяви той. Бойчев обясни, че Главчев е получил подкрепа само на две от петте парламентарни групи, а гласовете при неговото избиране за председател са били много повече, отколкото при гласуването за неговото отстраняване.„Очвидно искат да прикрият управленската си немощ. 118-те гласа, които получи Главчев и остана на поста си, са по-малко от половината народни представители в парламента”, обясни зам.-председателят на левицата.На въпрос как БСП работи за очакванията на хората, Жельо Бойчев заяви, че левицата ще внесе и конституционна жалба за законопроекта за предучилищното и училищно образование.„Единственият сериозен законопроект, който управляващите са внесли, е този за концесиите. Той обаче повтаря по същество предишен, на който президента наложи вето. Този законпроект се внася, а веднага на следващия ден се насрочва заседание на правната комисия. Уточнявам, че той е 200 страници – за това време не може дори да се изчете самият документ”, коментира още работата на управляващите Жельо Бойчев.", "date": "2017.06.04", "title": " Кабинетът се интересува само от разпределянето на властта, твърди Жельо Бойчев"}
{"url": "https://m.offnews.bg/news/Obshtestvo_4/Nov-konkurs-stimulira-detcata-da-chetat-na-ezika-na-Shekspir_657300.html", "text": "60 деца от държавни и частни училища в София и страната премериха сили на финала на състезание по четене на английски език в столичната Първа частна английска гимназия „Уилям Шекспир“. Последният кръг на интелектуалната надпревара, до който достигнаха най-талантливите и запалени по изучаването на езика на Шекспир деца, бе в събота. Сред победителите са Частно училище \"Веда\", Първа частна английска гимназия \"Уилям Шекспир\", Софийска математическа гимназия – с цели четирима първенци в различните нива, 74 СОУ „Гоце Делчев“, Училище \"Англеланд\" -Враца , Езикова школа към читалище \"Родина\" - Стара Загора, Езикова школа \"Престиж\", Българско-британски информационен и езиков център - София.„Мога да чета на английски” е съвместна инициатива на Британски съвет - България и Българската асоциация за качествени езикови услуги – ОПТИМА. Състезанието се провежда за първи път, но има амбицията да се превърне в ежегодно събитие, което да привлича все повече участници. „Има по-лоши престъпления от това да гориш книги. Едно от тях е да не ги четеш” - с цитат от Рей Бредбъри Любов Костова, директор на Британски съвет – България, обяви финала на последния кръг.„Четенето може да бъде удоволствие, стига да бъде поднесено по един интересен начин“, добави председателят на БАКЕУ - ОПТИМА д-р Веселин Чантов, един от основните инициатори на новия конкурс.По време на състезанието за преподавателите, ръководещи отборите от училищата и школите, беше организиран семинар на тема „Преподаване на умения за четене с разбиране по английски език“, в който се размениха ценни съвети за подобряване на обучението по най-изучавания чужд език у нас.Всички участници получиха сертификати, а победителите от този финален кръг на състезанието ще получат своите специални грамоти и награди по време на честването на Европейския ден на езиците на 26 септември 2017 г.", "date": "2017.06.04", "title": " Нов конкурс стимулира децата да четат на езика на Шекспир"}
{"url": "https://m.offnews.bg/news/Futbol_18793/Levski-tragva-iz-Evropa-sled-drama-na-Gerena_657302.html", "text": "След изключителна драма на стадион \"Георги Аспарухов\" Левски победи Верея с 10:9 след изпъленение на дузпи (1:1 в редовното време) в баража за класиране в Лига Европа. Възпитаниците на треньора Николай Митов си осигуриха не само участие на сцената на втория по сила клубен турнир, но и вече имат гарантиран приход от близо половин милион лева.Първото полувреме премина под сериозния контрол на домакините. Те владееха инициативата изцяло, като диктуваха случващото се на терена и темпото на игра.В 44-ата минута Александър Александров центрира перфектно отляво и сложи топката на главата на Божидар Краев, който откри резултата в полза на \"сините\" с 11-ия си гол в първенството.В края на първото полувреме Николай Кръстев получи неприятна контузия, след като бе ударен от Иван Бандаловски. Вратарят на домакините е със счупена лицева кост и веднага бе отведен с линейка в \"Пирогов\". През втората част Божидар Митрев застана под рамките на вратата.В добавеното време на двубоя Бандаловски изравни резултата за 1:1. Защитникът се разписа отблизо, след като Митрев допусна детинска грешка и не успя да улови кълбото след центриране от корнер.При дузпите се изредиха всички 22-ма футболисти за да се реши победителя. В крайна сметка вратарят Митрев спаси битата от колегата си Пламен Колев дузпа и по този начин Левски стигна Европа.Привържениците на Левски заеха своите места в сектор \"А\" на стадион \"Георги Аспарухов\" към 15-тата минута на двубоя и през цялото време хвърляха всякакви видове предмети, включително и кенове бира по терена. Това постави под сериозна опасност срещата да бъде прекратена.\"Допуснахме елементарен гол. Не трябваше да се стига до лотарията на дузпата. Левски има нужда от много промени в спортно-технически план.Трябва да се направят много промени, но имам пълна подкрепа на спортния директор Даниел Боримиров. Добих 100% представа кои футболисти стават за Левски и кои не. Имам си договор за още 1 година и съм спокоен за бъдещето си, независимо от крясъците на феновете от трибуните\", каза треньорът на Левски Николай Митов след срещата.", "date": "2017.06.04", "title": " Левски тръгва из Европа след драма на \"Герена\""}
{"url": "https://m.offnews.bg/news/Futbol_18793/Levski-i-Vereia-v-bitka-za-215-000-evro-na-rozhdeniia-den-na-Spas-Ruse_657276.html", "text": "Залог от 215 000 евро е сложен на двубоя между Левски и Верея тази вечер от 20 часа на \"Георги Аспарухов\" в баража за последното място, даващо право на участие в Лига Европа.Толкова е премията, която УЕФА дава на отборите за участието им само в първия предварителен кръг на втория по сила европейски клубен турнир, без значение дали ще отпаднат в тази фаза, или не.Парите са нужни отчаяно и на двата тима, което обещава зрелищен двубой. На \"Герена\" така и не падна чакания златен дъжд след смяната на собствеността, а във Верея открито говорят за финансовите си проблеми.През есента Левски разгроми заралии на “Герена” с 4:0. “Сините” обаче нямат победа на своя стадион от близо два месеца. За последно те биха Локомотив (Пловдив) с 5:0. Последваха равенство с Дунав (1:1), загуба от Лудогорец (1:3) и ново равенство - този път срещу Черно море (2:2).\"Сините\" ще се опитат да вземат победата и да зарадват мажоритарния си собственик Спас Русев, който днес празнува своя 63-и рожден ден.", "date": "2017.06.04", "title": " Левски и Верея в битка за 215 000 евро на рождения ден на Спас Русев"}
{"url": "https://m.offnews.bg/news/OFFTOPIC_18750/Brazilka-se-snima-s-Radev-i-go-pita-Koj-ste-vie-i-zashto-ste-vazhen_657279.html", "text": "На посещение на празника на село Българи, община Царево, президентът Румен Радев стана част от комична сценка заедно с бразилска туристка. На видео, заснето от сайта \"Флагман\", се вижда как младото момиче първо се снима с президента, а после го пита кой е.В началото на клипа Радев се сблъсква с момичето, което си прави снимка с него. Явно тя обаче не знае с кого си има работа.След снимката тя го пита защо е важен и защо хората искат снимки с него.\"Не съм чак толкова важен\", отговаря на английски Радев.След като Радев все пак си признава, че е президент, погледът на бразилката казва всичко, въпреки че не вярва в първия момент на случилото се.", "date": "2017.06.04", "title": " Бразилка се снима с Радев и го пита : Кой сте вие и защо сте важен? (видео)"}
