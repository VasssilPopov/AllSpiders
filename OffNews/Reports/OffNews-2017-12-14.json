{"url": "https://offnews.bg/obshtestvo/turski-potok-shte-minava-prez-balgaria-pishe-habertiurk-671219.html", "text": "Според турското издание 'Хабертюрк' тръбата, която ще захранва Европа с газ от Русия, ще минава през България, а не през Гърция. Очакванията бяха тръбата да минава през южната ни съседка, а изданието твърди, че се има изненадваща промяна.Турската медия допълва, че промяната в маршрута е обсъдена от властите в страната, а България е уведомена на най-високо ниво, цитирана от БНТ.'Хабертюрк' пише още, че вече има приемственост и страната ни е започнала подготовка за промяната.Отношенията между двете ни съседки сериозно охладняха след историческата визита на турския президент Реджеп Таип Ердоган. Очакванията бяха тя да стопли отношенията между страните, но вместо това Ердоган поиска ревизия на Лозанския договор.Гръцкият президент Павлопулос и премиерът Алексис Ципрас категорично и публично се обявиха не само против ревизиране на Лозанския договор, но дори и против идеята той да бъде предмет на дебати.Днес също така стана ясно, че 14 турски изтребители са нарушили въздушното пространство на Гърция. Турските самолети са навлезли 5 пъти в небето над Егейско море в нападателни формации, а част от тях са били и въоръжени.", "date": "2017.12.14", "title": "'Турски поток' ще минава през България, пише 'Хабертюрк'"}
{"url": "https://offnews.bg/obshtestvo/iuridicheskite-litca-s-nestopanska-tcel-shte-se-preregistrirat-i-elekt-671220.html", "text": "От 1 януари 2018 г. Агенция по вписванията ще администрира Регистъра на юридическите лица с нестопанска цел.Към Търговския регистър ще бъдат добавени нови функционалности, чрез които юридическите лица с нестопанска цел (ЮЛНЦ) ще могат да подават документи. Регистърът ще бъде обща електронна база данни, съдържаща обстоятелствата, вписани по силата на закон, и актовете обявени по силата на закон, за търговците и клоновете на чуждестранните търговци, юридическите лица с нестопанска цел и клоновете на чуждестранни юридически лица с нестопанска цел.Регистърът ще бъде с ново наименование: Търговски регистър и Регистър на юридическите лица с нестопанска цел.Осигурява се възможност ЮЛНЦ да подават документи във всяка една служба по регистрация, независимо от седалището и адреса на управление.Документи ще могат да се подават от всяка точка на света по електронен път чрез портала ТРЮЛНЦ. Единственото условие за това е заинтересованото лице да притежава валиден електронен подпис. При подаване на документи по електронен път таксата е с 50% по-ниска.Срокът за пререгистрация по закон е до 31.12.2020 г. В двумесечен срок от влизането в сила на закона (01.03.2018 г.) Централният регистър на юридическите лица с нестопанска цел за осъществяване на общественополезна дейност към Министерството на правосъдието ще предаде безвъзмездно на Агенция по вписванията структурирани данни в електронна форма за вписаните в Централния регистър юридически лица и клонове на чуждестранни юридически лица.Годишните доклади за дейността по чл. 40, ал. 3 на юридическите лица с нестопанска цел за осъществяване на общественополезна дейност, съответно на клонове на чуждестранни юридически лица с нестопанска цел за осъществяване на общественополезна дейност, вписани в Централния регистър към Министерството на правосъдието към датата на влизането в сила на този закон, се вписват, съответно обявяват във вида, в който са отразени в Централния регистър към момента на прехвърлянето на информацията към Агенцията.До изтичането на срока за пререгистрация - 31.12.2020 г. Министерството на правосъдието поддържа публична база данни на юридическите лица с нестопанска цел, осъществяващи дейност в обществена полза, които не са подали заявление за пререгистрация.След подаване на заявление за пререгистрация, годишните доклади за дейността по чл. 40, ал. 3 на юридическите лица с нестопанска цел за осъществяване на общественополезна дейност, съответно на клонове на чуждестранни юридически лица с нестопанска цел за осъществяване на общественополезна дейност, вписани в Централния регистър към Министерството на правосъдието, ще се прехвърлят към информационната система на Търговския регистър и Регистъра на юридическите лица с нестопанска цел (ИС на ТРРЮЛНЦ) във вида, в който са отразени в ЦРЮЛНЦ.За тези, които не са подали заявление за пререгистрация информация ще се получава от ЦРЮЛНЦ в срок до 31.12.2020 г.", "date": "2017.12.14", "title": "Юридическите лица с нестопанска цел ще се пререгистрират и електронно"}
{"url": "https://offnews.bg/futbol/tcska-izhvarli-ludogoretc-za-kupata-sled-drama-s-prodalzhenia-671225.html", "text": "В изключително драматичен и интересен двубой пред препълнените трибуни на стадион \"Българска армия\" отборът на ЦСКА изхвърли Лудогорец в 1/4-финалите на турнира за Купата на България.Воденият от треньора Стамен Белчев тим надви гостите от Разград с 2:1 след продължения, след като в редовното време двубоят завърши 1:1. ЦСКА стана третият полуфиналист за Купата след Ботев и Славия, а последният участник ще блъде определен утре измежду Дунав и Левски.Двубоят започна при страхотна атмосфера. Още в деветата минута домакините откриха чрез Николай Бодуров. Капитанът на ЦСКА отне топката от противник в центъра на терена, напредна в половината на разградчани и с топовен шут от близо 30 метра разстреля Хорхе Броун. В 24-ата минута червените можеха да удвоят аванса си, след като Раул Лое стреля опасно с глава, но този път Броун се намеси добре и спаси.Две минути по-късно добра възможност се откри и пред Кирил Десподов, който обаче не намери целта останал очи в очи със стража на гостите. В 33-ата минута домакините бяха наказани за пропуските си, след като Лудогорец изравни от дузпа, отсъдена за нарушение на Александър Дюлгеров срещу Марселиньо. С изпълнението на 11-метровия наказателен удар се зае румънският защитникхКозмин Моци, който направи 1:1.Резултатът се запази до края на полувремето, а след почивката разградчани поеха инициативата и няколко пъти бяха близо до гол, но ЦСКА устоя, а и гредата помогна на ЦСКА след час игра. В 72-ата минута гол на Лукоки беше отменен поради засада. Така мачът влезе в продълженията, в които домакините показаха повече достойнства.В герой за ЦСКА се превърна нападателят Кирил Десподов, който реализира победното попадение в 96-ата минута след страхотна асистенция на Фернандо Каранга. Лудогорец пък завърши мача с 10 души, след като в 109-ата минута Натанаел най-сетне беше изгонен от рефера Кабаков, който му вдигнах директен червен картон за удар без топка срещу Десподов.Успехът е втори за ЦСКА над Лудогорец през сезона след победата за първенството с 2:1 в Разград.", "date": "2017.12.14", "title": "ЦСКА изхвърли Лудогорец за Купата след драма с продължения"}
{"url": "https://offnews.bg/politika/71-524-makedontci-sa-poluchili-balgarski-pasporti-ot-2001-g-nasam-671223.html", "text": "71 524 македонски граждани са получили български паспорти от 2001 г. насам, а от началото на мандата на президентския екип Радев - Йотова този брой е 1184.Това стана ясно при днешната среща на вицепрезидента Илияна Йотова с представители на българските дружества в Република Македония в посолството ни в Скопие.В Македония не е извършвано преброяване на населението от 2002 г. насам - данните оттогава са, че в страната живеят 2 022 547 души. Оценката на The World Factbook на ЦРУ е, че към юли 2017 г. в Македония живеят 2 103 721 души.Процедурата за получаване на българско гражданство съвсем скоро ще бъде ускорена с готвените промени в закона, обеща вицепрезидентът.2017 година бележи един съвършено нов етап в развитието на двустранните отношения между Република България и Република Македония. Оттук нататък трябва да гледаме напред, какво можем да оставим на поколенията, да им създадем такива условия, че да останат в родните си страни, защото демографският проблем е еднакво страшен и за двете страни, заяви Йотова.Първите стъпки са направени, но най-важен е моментът, когато Договорът за добросъседство ще бъде ратифициран от двата парламента и когато заработи договорената съвместна комисия, отбеляза тя.По време на председателството на Съвета на ЕС България има енергията и волята да успее да покаже на Европа, че процесът на Югоизточното разширяване си е струвал. Най-добре можем да обясним на нашите европейски партньори защо е важно страните от Западните Балкани да бъдат в Европейския съюз. Към тази част на Европа се гледа с големи резерви и моята страна ще защити убедително аргументите и критериите за приемането на Република Македония в Европейския съюз, когато бъде взето политическото решение за това, увери Илияна Йотова.Присъстващите, сред които и много млади хора, споделиха с вицепрезидента своите тревоги.Йотова е убедена, че случаите на дискриминация ще останат в миналото.„Всеки български гражданин, независимо къде се намира, има своите права, които ние ще защитим на всяка цена“, категорична бе Илияна Йотова.Вицепрезидентът покани в края на януари 2018 г. за среща представители на българските дружества в Македония. Тогава ще се проведат и разговори с представители на българските исторически диаспори.В делегацията, водена от вицепрезидента, е и секретарят на президента по правни въпроси и антикорупция Пламен Узунов и кметът на Гоце Делчев Владимир Москов.По-късно вицепрезидентът присъства на обявяването на инициатива за създаването на Българо-македонски бизнес клуб.„Надяваме се скоро да видим първия реализиран проект“, приветства инициативата Илияна Йотова.", "date": "2017.12.14", "title": "71 524 македонци са получили български паспорти от 2001 г. насам"}
{"url": "https://offnews.bg/ot-vas/d-r-kardzhilov-dokladat-za-aetc-belene-prestapi-nauchnite-printcipi-671207.html", "text": "Вие сте престъпили научната етика и принципи, като сте се съгласили да подпишете договор с клауза за засекретяване на вашия доклад за проекта АЕЦ „Белене“.Това пише д-р Петър Кърджилов в отворено писмо до председателя на БАН акад. Юлиян Ревалски, директора на ИИИ – БАН проф. Александър Тасев и до учените от екипа на академията, изготвили \"Национална стратегия в областта на енергетиката (с фокус върху електроенергетиката)\" с доклад относно проекта АЕЦ „Белене“.Петър Кърджилов е доктор на Софийския университет по „Обществени комуникации и информационни науки“, специалист по комуникации при рискове и кризи, член на Съюза на учените в България, мениджър Връзки с обществеността в Института за етнология и фолклористика с Етнографски музей към БАН, както и член на Националния съвет на ПП „Зелените“. През октомври д-р Кърджилов съобщи, че е  след негово прессъобщение за българското малцинство в Албания.", "date": "2017.12.14", "title": "Д-р Кърджилов: Докладът за АЕЦ 'Белене' престъпи научните принципи и етика"}
{"url": "https://offnews.bg/politika/parlamentat-ofitcialno-sazdade-novia-antikoruptcionen-organ-671209.html", "text": "Парламентът oфициално създаде днес новия обединен антикорупционен орган, който ще носи името Комисия за противодействие на корупцията и за отнемане на незаконно придобитото имущество. Тя ще контролира лицата, заемащи висши публични длъжности. Председателят на новия орган ще се избира от Народното събрание, а не от президента, както бе предложението на левицата. Депутатите гласуваха тази точка с 81 гласа \"за\", 38 \"против\" и 14 \"въздържал се\".Въпросът кой да назначава ръководителя на новия антикорупционен орган доведе до сблъсък между БСП и ГЕРБ още преди обсъждането на закона в парламента. БСП са на мнение, че председателят трябва да се назначава от държавния глава, докато ГЕРБ настояват той да бъде излъчен от Народното събрание.Президентът Румен Радев също подкрепи предложението на БСП, защото по този начин органът щял да е независим от властта. Комисията ще има председател, заместник-председател и трима други членове, които ще се избират от Народното събрание. Мандатът на всеки от членовете ще е шест години.Лидерът на БСП Корнелия Нинова обяви от трибуната на НС, че управляващите от ГЕРБ и \"Обединени патриоти\" подкрепят законопроект, в който корупцията не е престъпление, а административно нарушение. Според нея това е пълна имитация на борба с корупцията, защото управляващото мнозинство ще избира хората, които ще го контролират.Депутатът от БСП Крум Зарков заяви, че новият антикорупционен орган е опорочен. Той е трябвало да бъде изолиран от политиката, а не вкаран в нейния център, каза той.Тома Биков от парламентарната група на ГЕРБ защити управляващите, като обвини президента, че една година не може да назначи директор на пресцентъра си, камо ли да избира шеф на новата структура.", "date": "2017.12.14", "title": "Парламентът официално създаде новия антикорупционен орган"}
{"url": "https://offnews.bg/obshtestvo/sreshtu-5000-lv-garantcia-pusnaha-mazha-pregazil-studentka-v-blagoev-671226.html", "text": "Срещу 5000 лв. гаранция властите в Благоевград освободиха Илия Шопов - мъжът, който прегази 19-годишна студента на пешеходна пътека в Благоевград.Шопов заявил в съда, че не е престъпник и заявил, че иска да бъде освободен. В защита на мъжа се обяви и кметът на града Атанас Камбитов, който нарече случилото се \"човешка грешка\":„Човешка грешка. Шофьорът тръгва от тук с пълен камион, това е около 40 тона от нулева скорост, дава предимство на момичето, което означава, че той спира на пешеходна пътека, след това обаче, завивайки на дясно я завлича, просто защото той не я вижда”.Сред гражданите на Благоевград вече обикаля подписка с над 1000 имена, които искат да бъде реорганизирано движението на кръстовището.Въпреки обявените мерки за намаляване на скоростта в района на фаталния инцидент, точно до пешеходната пътека има повредена шахта, в която всеки може да се спъне и да се окаже пред колите, пише ", "date": "2017.12.14", "title": "Срещу 5000 лв. гаранция пуснаха мъжа, прегазил студентка в Благоевград"}
{"url": "https://offnews.bg/ikonomika/v-parvi-energoblok-na-belaruskata-aetc-zapochna-promivkata-na-sistemit-671212.html", "text": "В Първи енергоблок на Беларуската АЕЦ започна промивката на активните и пасивни системи за безопасност при отворен реактор. Това е една от най-важните технологични операции, които започват етапа на изпитанията и изпробването на системите и оборудването на първи контур на реактора на енергоблока. Генерален изпълнител на проекта е Групата компании ASE - инженерингово подразделение на руската корпорация „Росатом“.Беларуската АЕЦ в Островец е с два реактора ВВЕР-1200 с обща мощност 2400 МВт и се изгражда по руски проект. За първата АЕЦ в Беларус бе избран руският проект от поколение „3 плюс“ с реактор ВВЕР-1200, който вече се реализира в Нововоронежката АЕЦ 2 и Ленинградската АЕЦ 2. Първи енергоблок на Нововоронежката АЕЦ 2 вече е предаден в промишлена експлоатация, което прави проекта референтен. Това е еволюционен проект от поколение „3 плюс“ и напълно удовлетворява международните изисквания за безопасност. През 2017 г. новият руски енергоблок на Нововоронежката АЕЦ 2 бе определен сред трите най-добри АЕЦ в света според класация на влиятелното американско списание POWER.На 8 декември 2017 г. започна етапът на физическото стартиране на Първи енергоблок на Ленинградската АЕЦ 2.", "date": "2017.12.14", "title": "В Първи енергоблок на Беларуската АЕЦ започна промивката на системите при отворен реактор"}
{"url": "https://offnews.bg/sviat/isliamska-darzhava-zaplashi-s-napadenia-v-sasht-zaradi-reshenieto-na-671216.html", "text": "\"Ислямска държава\" заплаши да извърши нападения на територията на САЩ като отмъщение за решението на президента Доналд Тръмп да признае Йерусалим за столица на Израел. Групировката публикува изявление, озаглавено \"Чакайте ни\" и \"Ислямска държава\" в Манхатън\" в социалната мрежа Телеграм, съобщи Ройтерс, цитирана от БТА. В посланието ИДИЛ заявява, че ще извърши атаки, като показва снимки на \"Таймс скуеър\" в Ню Йорк и снимка, на която има жилетка с експлозиви и детонатор.\"Ще проведем още операции на ваша земя до последния час и ще ви изгорим с пламъците на война, която вие започнахте в Ирак, Йемен, Либия, Сирия и Афганистан. Само почакайте\", гласи текстът на посланието.\"Признаването от страна на вашето куче Тръмп на Йерусалим за столица на Израел ще ни накара да признаем експлозивите за столица на вашата страна\", допълват джихадистите. Решението на Тръмп да признае Йерусалим за столица на Израел беше посрещнато с гняв в арабския свят. Силите, които се борят с \"Ислямска държава\" в Ирак и в Сирия, очакват групировката да премине към партизанска тактика, след като загуби контролираните от нея територии.", "date": "2017.12.14", "title": "'Ислямска държава' заплаши с нападения в САЩ заради решението на Тръмп за Йерусалим"}
{"url": "https://offnews.bg/offtopic/ochakvate-li-gostite-vi-da-se-sabuvat-671211.html", "text": "Очакват ли българите гостите им да събуват обувките си?Този въпрос предизвика разгорещен дебат в социалните мрежи, след като профилът на българското председателство в Туитър пусна пост за българското гостоприемство.В рубриката \"България в 30 факта\" авторите пишат, че сънародниците ни са много гостоприемни и не очакват всеки път да носите подаръци, когато им отивате на гости. \"Но домакините ще са щастливи, ако свалите обувките си на входа\", добавят насоките.Оказа се, че този съвет е възмутил мнозина.\"Тук ще трябва категорично да се разгранича :). А снимката сигурна е показателна за разцвета на българската автомобилна индустрия\", написа бившият вицепремиер Ивайло Калфин.\"Опитах се да си представя какво ще се случи в главите на онези чуждоземци, които хал хабер си нямат за България и в чиито представи образът на тази европейска страна ще се изгради първоначално през ето такива малки информационни стрели от достоверни, държавни източници\", пише Мария Касимова в .\"КОЙ СЕЛЯНИН ГО ПИШЕ ТОЯ САЙТ??? Как па не ви е срам, заклевам се\", написа във фейсбук Letiashtata Kozilla Erato.\"Пляскането в самолети също не трябва да пропускат\", \"Нищо не споменават за дупки на чорапите.\", добавят други потребители.Очакваме да чуем и мнението на читателите ни коментарите под текста.", "date": "2017.12.14", "title": "Очаквате ли гостите ви да се събуват?"}
{"url": "https://offnews.bg/zvezdi/harvi-uajnstijn-zaplashil-s-ubijstvo-salma-hajek-671215.html", "text": "Известният със сексуалните си посегателства режисьор  е заплашил Салма Хайек с убийство, след като тя отказала да бъде интимна по какъвто и да било начин с него. Това разказа актрисата в интервю за вестник New York Times.През 2002 година, когато актрисата участва и съпродуцира филма \"Фрида\", Хайек работика с Уайнстийн, който притежавал компанията \"Мирамакс\". По време на снимките той си позволявал да я притеснява по всяко време на денонощието и ставал агресивен всеки път, когато актрисата отказвала да се подчини на сексуалните му желания. \"Той беше моето чудовище. Думата \"не\" го вбесяваше и той ставаше агресивен. Дори ме заплаши, че ще спре продукцията на филма. Години наред изпитвах ужас от него и сега, след като видях колко жени проговориха за поведението му, събрах смелост да разкажа историята си\", разказва Хайек.Най-отвратена била от това, че трябвало да заснеме сцена, в която е гола с друга жена. Актрисата споделя, че я е притеснила не толкова ситуацията, колкото фактът, че удовлетворява желание на Уайнстийн, тъй като той предложил да има такава сцена.Актрисата обясни, че докато няма равенство между мъже и жени, такива неща ще продължават да се случват и никой няма да бъде наказван за действията си.След публикуването на интервюто, говорителят на Уайнстийн заяви, че думите на Хайек са неверни и че Уайнстийн винаги я е уважавал и дори я избрал за ролята на Фрида пред Дженифър Лопес, която била по-популярна по онова време.", "date": "2017.12.14", "title": "Харви Уайнстийн заплашил с убийство Салма Хайек"}
{"url": "https://offnews.bg/ikonomika/iajtcata-poskapnaha-s-20-9-samo-za-mesetc-671205.html", "text": "Поскъпването на яйцата продължава. След като през лятото заради партиди фипронил  цените на яйцата тръгнаха нагоре, включително в България, сега националната статистика отчита нов скок - при това не с 4-5%, а с 20.9 на сто.Това е най-големият скок при храните през ноември, които средно за месеца са поскъпнали с 0.6%.На второ място след яйцата са краставиците с увеличение от 19.7% на килограма. На трето място е изварата - 4%, следват доматите - 3.8%, и млечните масла - 3.3%.Месечната инфлация през ноември е 0.4%, сочат още данните на НСИ. 2.4% е тя от началото на годината (ноември 2017 г. спрямо декември 2016 г.), а годишната (ноември 2017 г. спрямо ноември 2016 г.)  е 3%. Средногодишната инфлация за периода декември 2016 - ноември 2017 г. спрямо периода декември 2015 - ноември 2016 г. е 1.8%.Ето как се движат цените при наблюдаваните групи:• хранителни продукти и безалкохолни напитки - увеличение с 0.6%;• алкохолни напитки и тютюневи изделия - увеличение с 0.4%;• облекло и обувки - увеличение с 0.2%;• жилища, вода, електроенергия, газ и други горива -  увеличение с 0.5%;• жилищно обзавеждане, домакински уреди и принадлежности и обичайно поддържане на дома - увеличение с 0.1%;• здравеопазване - увеличение с 0.1%;• транспорт - увеличение с 1.2%;• развлечения и култура - увеличение с 0.4%;• ресторанти и хотели - увеличение с 0.2%;• образование - цените остават на равнището от миналия месец;• разнообразни стоки и услуги - намаление с 0.1%;• съобщения - намаление с 0.3%.При нехранителните стоки и услуги най-голямо е поскъпването на топлинната енергия за отопление - с 6.1%, газообразните и течни горива за битови нужди отбелязват ръст съответно с 1.8 и 2.0%, въглища - с 0.9%, дърва за отопление - с 1.1%.Дизелово гориво е по-скъпо с с 2.1%, бензин А95Н - с 1.5%, А98Н - с 1.0%.", "date": "2017.12.14", "title": "Яйцата поскъпнаха с 20.9% само за месец"}
{"url": "https://offnews.bg/offtopic/plovdiv-pokaza-logoto-za-kulturna-stolitca-a-to-vdahnovi-narodnia-tvo-671214.html", "text": "Преди дни Пловдив показа официалната си графична визия за европейска столица на културата. \"Както и програмата, така и новото ни лого побират в себе си всичко, което обичаме в Пловдив, и с което се гордееем – от хълмовете, хилядолетните сводове и арки, Античния театър, Римския стадион, реката, през къщите, храмовете, калдъръма, керемидите, българската кирилица и най-вече богатата ни многопластова история. И всичко това заедно в един символ. Това е и най-голямата провокация и трудност - да бъдем наистина #заедно културна столица на Европа\", гласи текстът, който анонсира новото лого на инициативата. На инициативата дори публикува кратък клип, който показва вдъхновението за новия графичен знак, а веднага след това се появиха и първите коментари - както положителни, така и негативни.Наред с одобрителните публикации, фейсбук страницата, посветена на града,  заяви, че логото е избрано без конкурс и че прилича на \"сноп макарони\". Те обвиниха фондацията, че не се е съобразила с мнението на гражданите:\"Наемаш дизайнер, за да свърши работата, която ти не можеш и не разбираш, съответно няма как хора, които не разбират материята, да гласуват кое е най-доброто. Иначе логото е потрес\", гласи един от коментарите под публикацията. \"Какво толкова се разревахте всички за едно лого не знам, живота ли ви зависи от него, та такава яростна съпротива се появи...\", гласи друг.Страницата публикува и вариации на новото лого на Пловдив, в което то е стилизирано в различни предмети - от дупе на слон до чадър. Към тях саркастично са приложени и обяснения, а авторът е анонимен графичен творец:1. \"Произлиза от старобългарската буква Д (\"Добро\"), или ни е през \"логото\" дали ви харесва логото..\", пише страницата към снимката.2. \"Заедно в инернет\" пък се казва следващото изображение.3. \"Заедно на Зоопарк (ако отвори някога)\" пише до това \"лого\":4. \"Пловдив 2019 поздравява за Ханука\"5. \"Заедно дори и в лошото време\"6. \"Заедно да се повеселим\" Градът под тепетата ще стане център на европейската култура през 2019 г.", "date": "2017.12.14", "title": "Пловдив показа логото за културна столица, а то вдъхнови народния творец"}
{"url": "https://offnews.bg/zimni/gotvi-se-bojkot-na-starta-za-sk-po-biatlon-v-tiumen-671218.html", "text": "Заплахата за бойкот надвисна над старта за Световната купа по биатлон в Тюмен догодина. Надпреварата трябва да сложи край на сезона в атрактивния зимен спорт, но заради проблемите с допинга в Русия редица отбори вече споделят намеренията си да не участват.Първи бяха канадците, които са притеснени, че на тях ще им бъде отмъстено заради работата на канадския адвокат Ричърд Макларън, чийто доклад доведе до наказанията на руските олимпийци. Нещо повече - Русия беше отстранена от участие на игрите в Пьончан, а желаещите да участват трябва да се състезават под неутрален флаг.В отбора на Норвегия също намекнаха за бойкот, а американците вече говорят открито за това поне докато не бъдат възстановени правата на руската антидопингова лаборатория. В общи линии притесненията на всички са свързани с опасенията, че в Русия може да им подменят допинг пробите, за да ги дискредитират в отговор на разкритията за употребата на допинг в Русия.Призьорът от олимпийски игри Нейтън Смит обясни причините за бойкота на канадците.\"Знам какво си мислят всички - кои са тези канадци, че да вдигат такъв шум и да бойкотират стартове. Истината е, че ние сме малка, но горда биатлонна страна, в която нито един спортист не е бил хващан с допинг. Въпросът е принципен и ще бойкотираме.Решението е на състезателите, не на федерацията. На практика ние правим лошо на себе си, но защитаваме чистотата на спорта. В Канада не е толкова престижно да си спортист. За сравнение заплатата на един биатлонист е около 2500-3000 долара, докато учител взима 10 000 долара. За нас са важни принципите\", казва Смит в интервю.", "date": "2017.12.14", "title": "Готви се бойкот на старта за СК по биатлон в Тюмен"}
{"url": "https://offnews.bg/kultura/sofia-kato-fragmenti-kak-poslanik-i-fotograf-pokazvat-skritoto-pred-o-671204.html", "text": "Кои са детайлите в София, на които не обръщаме внимание? Какъв ли е погледа на един посланик върху архитектурата на столицата ни? Какви са тайните на града?Всички тези въпроси намират своя отговор в изложбата \"София като фрагменти и картини\", която обединява фотографии, картини и колажи на съвременното изкуство с една цел - да представи невидимото в иначе познатото лице на София. Изложбата е по инициатива на посолството на Кипър у нас, а зад част от експозициите в нея стои самият посланик - Н. Пр. Ставрос Августидис. Автор на фотосите пък е Венцислав Петров - фотограф и изследовател с над 30-годишен стаж в \"улавянето\" на света. \"Проектът се фокусира върху обикновени, пропускани аспекти от обществения живот, хора, сгради, пейзажи, архитектура, улици, покриви, обекти. Всичко, около което минавате ежедневно, без в действителност да го забелязваме, да се опитаме да изследваме\", споделя Петров в Част от снимките представят места с ограничен достъп, но които показват духа на столицата и затова си заслужава да се видят, смятат авторите. Не се тревожете - влизането им на тези обекти е било с разрешението на Столична община.Метрото, летището, улиците, хората, изоставените сгради, елементи и детайли на София, интересни шарени колажи на съвременното изкуство и картини - всичко това бе показано вчера в сградата на посолството на Кипър.Снимките и картините ще се издадат в ограничено количество и ще се продават с благотворителна цел. Всички средства от изложбата ще бъдат дарени на фондация , с които ще бъдат стимулирани деца с проблеми в развитието си поради болести или увреждания. ", "date": "2017.12.14", "title": "София като фрагменти: Как посланик и фотограф показват скритото пред очите ни"}
{"url": "https://offnews.bg/sviat/ministarat-na-shtastieto-na-india-izdirvan-za-ubijstvo-671217.html", "text": "Министърът на щастието в централния индийски щат Мадхя Прадеш е издирван за убийство, съобщи местната полиция, цитирана от Би Би Си. 53-годишният Лал Сингх Ариа е в неизвестност от вторник, когато съд поиска ареста му. Той е обвинен в убийството на опозиционен политик през 2009 г. Ариа отрича обвиненията. Мадхя Прадеш е единственият индийски щат, който има министерство на щастието. То е създадено през юли 2016 г., а целта му е да се грижи за щастието на гражданите, като създаде \"екосистема, която ще помогне на хората да осъзнаят собствения си потенциал за вътрешно щастие\".Ариа ръководи министерството от неговото създаване. Той трябва да се яви в съда на 19 декември.", "date": "2017.12.14", "title": "Министърът на щастието на Индия издирван за убийство"}
{"url": "https://offnews.bg/sviat/putin-shte-uchastva-v-prezidentskite-izbori-kato-nezavisim-kandidat-671184.html", "text": "Руският президент Владимир Путин ще участва в президентските избори като независим кандидат. Това обяви той по време на ежегодната си голяма пресконференция. Путин подчерта, че за изборите през март 2018 г. ще разчита да бъде подкрепен и от партии. Очаква се той да бъде подкрепен от партията му \"Единна Русия\", които вече изразиха подкрепата си кандидатурата му, макар че това ще трябва да се гласува от партията официално. Путин обяви, че се кандидатира за нов мандат миналата седмица. Последните проучвания показаха, че Путин е подкрепян от над 80% от руснаците, така че се очаква той да спечели изборите без проблем. Мандатът му ще продължи до 2024 г.В рамките на голямата пресконференция Путин отговори на въпроса не му ли е скучно без конкуренция от опозицията. Той отговори, че политическата сцена в Русия трябва да бъде конкурентна, но няма сам да си възпитава конкуренти. По думите му опозиционерите трябва да \"не само да шумят по площадите и в кулоарите\", а да предложат конкретни мерки, на каквито хората биха повярвали.", "date": "2017.12.14", "title": "Путин ще участва в президентските избори като независим кандидат"}
{"url": "https://offnews.bg/politika/stefan-danailov-razplaka-deputati-i-zhurnalisti-no-vetoto-ne-mina-671177.html", "text": "Народното събрание отхвърли наложеното вето на президента Румен Радев върху мораториума за нови лекарства за онкоболни. Депутатите приеха мораториума с 126 гласа \"за\", 95  \"против\" и 0 \"въздържал се\".Президентът Радев наложи в петък вето върху текстовете, според които НЗОК няма да заплаща за нови медикаменти през 2018 г. Срещу промяната се обявиха депутатите от опозицията, а пациентски организации излязоха на протест.Народните представители влязоха в ожесточен дебат за промените в бюджета на НЗОК и предвидения мораториум за нови лекарства за онкологични заболявания. Най-прочувствен в дебата бе актьорът и депутат Стефан Данаилов, който страда от коварна болест, дошъл в парламента специално за гласуването. Неговата реч: Председателят на ПГ на ГЕРБ Цветан Цветанов обаче не се трогна от актьора и сметна, че Данаилов е бил употребен в дебата.„Баща ми почина на 62 години от рак и затова не искам да се спекулира с темата в пленарна зала“, посочи той. „Уважение и респект към Стефан Данаилов, но винаги трябва да се търси балансът. Можеше да излезе да говори Вежди Рашидов и той също се лекува от рак. Можехме да поканим Йорданка Фандъкова, която също преодоля онкологично заболяване“Народният представител от БСП Филип Попов, заяви, че с този мораториум се разстрелва надеждата на боледуващите:", "date": "2017.12.14", "title": "Стефан Данаилов разплака депутати и журналисти, но ветото не мина"}
{"url": "https://offnews.bg/temida/tcatcarov-preporacha-na-tcacheva-kak-da-se-grizhi-za-zatvornitcite-671189.html", "text": "Главният прокурор Сотир Цацаров е изпратил предложение до министъра на правосъдието Цецка Цачева как да бъдат подобрени условията в някои от затворите в страната. По разпореждане на Цацаров е била извършена проверка в затворите, като е направена оценка на съотношението между  затворниците и охранителния състав.Резултатите от проверката показали, че това съотношение е критично в затвора \"Хеброс\" в Пловдив - 1 служител на 97 затворници, затвора в Стара Загора - 1:84, и в Плевен- 1:102.„Това създава предпоставки за ненадеждна охрана на местата за лишаване от свобода“, пише главният прокурор. Той предлага да бъде разработен и утвърден норматив за оптимално съотношение на числеността на надзирателите спрямо лишените от свобода, да се попълнят незаетите щатни длъжности в системата на Главна дирекция „Изпълнение на наказанията“ и да се отпуснат нови щатове за социални работници и психолози в местата за лишаване от свобода.В писмото на главния прокурор се изразява загриженост от факта, че констатираните слабости са системни. Съобразно правомощията си прокуратурата е сигнализирала за проблемите в затворите и затворническите общежития и през 2015, и през 2016 г. с писма от главния прокурор до съответните министри на правосъдието – Екатерина Захариева и Христо Иванов.По време на среща с ръководителите на Синдиката на служителите на затворите в България (ССЗБ) Христо Илков и Радослав Мартинчев, главният прокурор Сотир Цацаров е изразил надежда за оптимално и скоростно решаване на натрупаните проблеми, съвместно с всички компетентни институции и с активното съдействие на работещите в Главна дирекция „Изпълнение на наказанията“.", "date": "2017.12.14", "title": "Цацаров препоръча на Цачева как да се грижи за затворниците"}
{"url": "https://offnews.bg/obshtestvo/obezopasiavat-krastovishteto-v-blagoevgrad-na-koeto-zagina-momiche-671187.html", "text": "Рано тази сутрин започна ремонт на опасното кръстовище при студентските общежития в Благоевград, където на пешеходна пътека във вторник беше .Строителни екипи поставят изкуствени неравности по пътя, съобщава БНТ. Дали обаче ще има светофар, както поискаха протестиращите жителите на квартала и студенти, предстои да бъде решено.Заради строителните дейности бяха премахнати всички неправилно паркирани автомобили по ул. \"Славянска\". Жителите на квартала обаче смятат, че това няма да продължи дълго.След заканата късно снощи по време на протеста, че ако тази сутрин не започнат реални действия в опасния участък, ремонтни дейности на мястото започнаха рано тази сутрин.Започваме най-напред с изкуствените навдигания, така наречените легнали полицаи, които искаха студентите. Те ще се направят от двете страни на улица \"Славянска\", ще се изгради пешеходна пътека срещу Второ студентско общежитие, който ще бъде надвдигната, с червено бяла маркировка, с надписите, ще се поставят и светлинни знаци. Ще се сложат и прожектори, каза инж. Емилия Тунева - зам.-кмет по строителството и сигурността на община Благоевград.В зоната от пешеходната пътека го легналия полицай ще бъде забранено спирането и паркирането на коли. Срещу второ общежитие ще се изгради надигната пътека, която ще бъде обозначена със съответната маркировка, допълни тя. Ще бъде поставено допълнително осветление. От общината до понеделник тези мерки да бъдат изпълнени.Вече са събрани подписи от 1000 души, които настояват за промени на опасното кръстовище. В 11 ч. подписката ще бъде внесена в общината.Хората настояват задължително на мястото да има светофар, както и патрули на „Пътна полиция” да дежурят в делничните дни в час пик в района на пешеходната пътека, съобщава bTV.Искат също да се сложат камери на 200 метра преди кръстовището, както и за повдигането на пешеходните пътеки и тяхното обозначаване с цветна боя.", "date": "2017.12.14", "title": "Обезопасяват кръстовището в Благоевград, на което загина момиче"}
{"url": "https://offnews.bg/112/spetcaktcia-sreshtu-pogrebalnite-agentcii-v-burgas-671188.html", "text": "Специализирана полицейска акция срещу погребалните агенции се провежда в Бургас, съобщава Нова тв.Операцията идва на фона на скандали между собствениците на местните траурни бюра. Две катафалки бяха запалени само за няколко месеца.Последният инцидент е от 8 декември, а собственичката на запалената катафалка назовава с име човека, който смята, че стои зад палежа.Войната между траурните агенции излезе наяве, след  с погребението на 16 – годишния Костадин, който бе прегазен от автомобил край Атия. Тогава близки на момчето алармираха, че трупът му е изнесен от такава фирма без разрешението на родителите.В последствие, агенцията искала колосална сума за погребението и им предлагали адвокатски услуги от страна на фондация на собственика на същата агенция.", "date": "2017.12.14", "title": "Спецакция срещу погребалните агенции в Бургас"}
{"url": "https://offnews.bg/politika/rechta-na-stefan-danailov-koiato-trogna-deputati-i-zhurnalisti-video-671193.html", "text": "Депутатът от БСП Стефан Данаилов направи по-рано днес емоционално изказване по време на дебатите около президентското вето върху мораториума за нови лекарства за онкоболни. Думите му бяха приети емоционално и от депутати, и от журналисти. Видеото беше  и от пресцентъра на БСП.Ето изказването на Стефан Данаилов:„Искам да заявя конфликт на интереси, защото ще подкрепя ветото на президента, а аз съм онкоболен“. Това каза народният представител от ПГ на „БСП за България“ Стефан Данаилов по време на дебатите по наложеното от президента вето върху части от бюджета на НЗОК за 2018 г. Той подчерта, че не обича остър тон, когато става въпрос за човешки живот. „Ако 3-4 години съм в ремисия, аз не знам Господ какво ще каже след месец-два, година. Явно тези химии, които са ми наливали през тези години, вече няма да действат и ще трябва да пробваме нова. Вие ще кажете, че имам пари и ще си купя. Аз имам, но тези хора, които нямат?“, запита Данаилов.Данаилов подчерта, че в залата има лекари и хора с такова заболяване. „Няма начин да не сте загубили близки от тази коварна, гадна, мръсна болест“, каза още той и предложи депутатите да се разделят на две групи, които да се разходят из софийската онкология и националната хематология. „Да видите какви хора са вътре. Големият процент са млади хора, които трябва да живеят, а не могат. Свидетел съм на безсилието на лекарите, които опитват всичко и не става. Затова не ме интересуват тези милиони, но дайте да направим не жест, а да изпълним задължението си“, предложи той. Данаилов припомни, че като народни представители са избрани от хората и много от тези хора също са попарени от тази коварна болест. „Едва ли ще нарушим толкова страшно бюджета и ще съсипем държавата, както казват ГЕРБ, ако дадем тези 25-30 млн.лв.“, коментира народният представител. „Обръщам се към вас като ваш приятел. Скъпи приятели, дайте да сменим политиката и да постъпим най-човешки, защото това, което, не дай си Боже, ви се случи да изживеете и не знаете дали ще оцелеете, е страшно. Изпитвал съм го и затова го споделям с вас. Разчитам на вашия разум“, призова Стефан Данаилов.", "date": "2017.12.14", "title": "Речта на Стефан Данаилов, която трогна депутати и журналисти (видео)"}
{"url": "https://offnews.bg/kultura/kak-inovatciite-stoiat-v-osnovata-na-finladskoto-chudo-671192.html", "text": "Знаете ли, че помощите за майчинство и безплатната храна в училище са финландски социални иновации? Освен с това, че Дядо Коледа живее в Лапландия, скандинавската страна днес е популярна и със своята добра социална система, включваща иновативно образование и универсално социално осигуряване. Социалната система във Финландия днес е фундамент на обществената хармония. Страната се нарежда сред държавите с най-развита икономика и с най-висок стандарт на живот в света.Благосъстоянието на Финландия и добрата ѝ социална система са взаимно свързани.За много хора по света Финландия е пример за това как колективният интелект води до социална стабилност и до гарантиране на индивидуалното щастие на човека. Но страната далеч не винаги е била толкова просперираща. През първата половина на 20-век тя е толкова бедна, че дори международната общност дарява обувки и дрехи на финландските деца. Как обаче финландците успяват да построят тази система?Пътят към финландското чудоВ началото на този месец Финландия отбеляза 100-годишнината от своята независимост. В историята финландските земи са били пет века под шведско владичество, след което са продадени на руския цар. 110 години Финландия е автономна в рамките на Руската империя. Любопитен факт е, че финландци участват и в Руско-турската война, в резултат от която се случва Освобождението на България.На 6 декември 1917 г., малко след Октомврийската революция в Русия, Финландия обявява своята независимост. Тя е призната от новото тогава комунистическо правителство. Но скоро след това страната е разделена от гражданска война, довела до няколко десетилетия разделение във финландското общество.След тази гражданска война Финландия е много бедна страна. Но благодарение на своите смели социални иновации страната постепенно се превръща в общество за пример.Според д-р Вапу Тайпале, един от авторите на книгата „100 социални иновации от Финландия“, тайните за просперитет на едно общество се състоят от няколко фактора, сред които са безплатното образование от най-ранен етап до университета, равенството между половете и неправителствените организации. „Образованието е много важно за финландците. То е средство за просперитет. Учителите при нас са много уважавани“, твърди д-р Илка Тайпале, друг автор на книгата и съпруга на д-р Вапу Тайпале.Още в началото на 20-ти век жените във Финландия могат да гласуват и да бъдат избирани – нещо, което в повечето европейски страни се случва десетилетия по-късно. Още тогава жените са равнопоставени с мъжете във всяко едно отношение.Във Финландия доброволчеството е на висока почит, а в страната има над 100 000 неправителствени организации. Повечето от тях се финансират от държавата. Във Финландия има закон, който определя, че средствата от данъци от хазарта се насочват за финансиране на неправителствените организации.Самият д-р Вапу Тайпале е основател на няколко неправителствени организации. „Има дори организация на хората, които чуват гласове, въпреки че не са шизофреници“, с чувство за хумор казва д-р Тайпале.Данъците са основата на всяка социална система. В скандинавската страна данъкът не е плосък, а прогресивен. Богатите общини като тази на столицата Хелзинки заплащат повече към държавната хазна, отколкото по-бедните общини.„В центъра на финландския социален капитал е доверието“, твърди д-р Илка Тайпале. „Това е много важно за доброто развитие и на бизнеса. Когато можеш да имаш доверие на съседите си, на полицията и на лекарите, животът е много по-лесен“, казва тя.Д-р Вапу Тайпале твърди, че огледалото на всяко едно общество са затворите и отношението към затворниците, затова финландските затвори са с едни от най-добрите условия в света.Скандинавската страна е една от водещите по медийна свобода в света. През 2017 г. „Репортери без граници“ я класират на 3-то място в своята годишна класация. В периода от 2002 до 2016 г. Финландия е била на 1-во място в индекса за медийна свобода в 12 пъти.Като проблем във финландското общество Вапу и Илка Тайпале посочват това, че много финландци, около 1 милион, живеят самостоятелно и нямат семейства. Хората без семейства са и най-бедните в страната.За книгатаКнигата „100 социални иновации от Финландия“ е наръчник за обществени рационализации. Основното нейно послание сякаш е, че волята за реформа е пътят към щастието. Преведена е на 20 езика. В нея се представят финландските иновациите в администрацията, социалната политика, здравеопазването, културата, международните отношения, гражданското общество, технологиите и развлечението.Книгата бе представена от двама от нейните автори - Илка Тайпале и д-р Вапу Тайпале. Те са експерти по социални дейности и активни участници във финландския политически живот. Събитието бе организирано от издателство \"Фабер\", от посолството на Финландия, от Атлантическия клуб в България и от Дигитални национални коалиции. Състоя се на 12 декември 2017 г. в балната зала на Царския дворец.На представянето на книгата участваха също нейният преводач – журналистът Даниел Пенев, и авторът на нейния предговор за България – д-р Соломон Паси.", "date": "2017.12.14", "title": "Как иновациите стоят в основата на финладското чудо"}
{"url": "https://offnews.bg/kultura/misteriozna-bolest-povalila-robi-uiliams-otkrili-karvene-v-mozaka-mu-671197.html", "text": "Певецът Роби Уилямс разкри, че е прекарал седмица в интензивно отделение, след като доктори открили \"кървене в мозъка\". Певецът е бил хоспитализиран и именно това била причината да прекъсне турнето си в Русия през есента.\"Лявата ми ръка изтръпна, течеше ми лига от устата. Имах главоболие и не можех да дишам\", разказа певецът пред The Sun.Лекари му казали, че може да продължи с турнето си, но той решил да отиде в Лондон за още изследвания.\"Направих си кръвни тестове, скенери, включително на сърцето и мозъка, където откриха някакви анормалности, включително нещо на мозъка ми, което изглежда като кръв. Изплаших се, така че решението бе в моите ръце да прекъсна турнето\", добави певецът. Роби Уилямс си е взел бележка от здравословните проблеми и днес вече прави йога и е веган.", "date": "2017.12.14", "title": "Мистериозна болест повалила Роби Уилямс, открили кървене в мозъка му"}
{"url": "https://offnews.bg/obshtestvo/galeria-sofia-i-bansko-na-protest-za-i-protiv-planovete-za-pirin-671194.html", "text": "Два протеста се опитаха да си \"поделят\" Пирин вчера. Демонстрации \"за\" и \"против\" нов план за управление на природния парк се проведоха в София и Банско.В столицата граждани и екоорганизации протестираха срещу разширяването на ски зоната в Пирин, промените в плана и промените в концесионния договор с \"Юлен\", които се готвят.Демонстрацията тръгна от паметника на Алеко Константинов край НДК и събра хиляди. \"Пирин е в беда, спасете го сега\", скандираха протестиращите в София.На няколкостотин километра от столицата - в Банско, граждани и местна власт, които са привърженици на плана за втора кабинка, излязоха, за да изразят позицията си.Кметове и жители на Банско, Симитли, Добринище, Петрич, Сандански и др. блокираха Е79 в знак на протест срещу временното отлагане на решението за ски концесията в зимния курорт.", "date": "2017.12.14", "title": "Галерия: София и Банско на протест \"за\" и \"против\" плановете за Пирин"}
{"url": "https://offnews.bg/obshtestvo/otkriha-zarazeno-s-trihineloza-meso-v-targovishte-671199.html", "text": "Два случая на трихинелоза са констатирани в Търговищко, съобщава БНТ.Заразеното месо е от отстреляни диви прасета от ловните дружинки в търговищкото село Кошничари и в поповското село Дриново, съобщи директорът на Областната дирекция по безопасност на храните (ОДБХ) д-р Анелия Цонева.Инспекторите на Агенцията са описали и иззели намереното количество месо - общо 234 килограма, впоследствие то е изпратено за унищожаване в екарисаж.Първият случая е от 18 ноември, при отстреляно от ловната дружинка в Кошничари диво прасе. Проба от месото е изследвана в акредитирана лаборатория в Търговище, където е установена трихинела. Наличието й е потвърдено и от референтна лаборатория в София, каза Цонева. Експерти на ОДБХ и РЗИ са иззели 31 кг месо.Вторият случая, при който са унищожени общо 203 кг месо от отстреляни шест прасета от ловците в Дриново, е от 11 декември. В една от пробите е установена трихинела, но тъй като пробата е била сборна, е иззето и унищожено всичкото месо.Д-р Цонева призова ловците и особено ръководителите на дружинките да не подценяват опасността от заразата. Месото от отстреляния дивеч задължително трябва да се изследва преди да се пристъпи към консумация.От Българската агенция по безопасност на храните информират, че от началото на годината до момента са констатирани 86 положителни за трихинела проби от диви и домашни свине. От ловните дружинки и частни стопани в различни части на страната са иззети и унищожени над 4600 кг свинско месо и субпродукти.", "date": "2017.12.14", "title": "Откриха заразено с трихинелоза месо в Търговище"}
{"url": "https://offnews.bg/obshtestvo/sofia-stava-so-s-bistrishkite-babi-i-rotondata-sv-georgi-snimki-671195.html", "text": "Комуникационна кампания \"София общува\" стартира Столична община за европредседателството ни. Тя включва система за пешеходна ориентация, за ориентация в градския транспорт и визуална - за изграждане на отличим образ на столицата ни. Кампанията бе представена от главния архитект на София Здравко Здравков, Малина Едрева, председател на комисията по култура в СО и експерти, работили по проекта. Пешеходна ориентацияВ средата на януари в центъра на София ще бъдат поставени 40 информационни обекти - те ще са голям и малък тотем и стълб с табели.Видът им е разработен след анкета с 200 български и чуждестранни гости на столицата, които идват подготвени - знаят кои забележителности искат да посетят, но не и как да стигнат до тях. Проблем е и езиковата бариера. Затова сега ще се поставят тотемите с пешеходно човече най-отгоре. От тях ще става ясно на кое място се намира човек, коя забележителност е в съответната обозначена посока, нейният номер на разположената по-ниско карта, както и пиктограми на забележителностите. Новите табели ще са двуезични, кафяви на цвят, поставени върху метални конструкции, а горната им част ще е със светлоотразително фолио, за да се вижда ясно и вечер, обясни Филип Бояджиев. Системата за ориентация в градския транспорт също става двуезична. В светлосиньо ще са тролейбусните линии, в оранжево - трамвайните, а в червено - автобусните. Отгоре ще бъде изписана спирката, нейния номер, видовете транспорт, които минават през нея, номерата на линиите и посоката на движение.По искане на анкетираните на всяка спирка ще бъде изписан целият маршрут на съответната линия - в сиво ще са вече отминатите спирки, в червено - тази, на която сме, а в синьо - предстоящите. Показана е и връзката с метрото, където има такива. Предстои да се въведе и QR код на всяка спирка, който да дава моментална информация. Първите две букви от името на града на латиница - \"So\"(толкова) са акцент във визуалната кампания с шест послания. Те са So green Sofia, So welcoming Sofia, So united Sofia, So innovative Sofia, So creative Sofia и So ancient Sofia. Посланията са в нюансирани цветове на герба на София и ще бъдат поставени на билбордове на летището, в центъра, на входовете на града, на метростанции и др. ", "date": "2017.12.14", "title": "София става So... с Бистришките баби и ротондата Св. Георги (снимки)"}
{"url": "https://offnews.bg/politika/bsp-dava-biudzheta-na-nzok-na-konstitutcionnia-sad-671200.html", "text": "След отхвърлянето на ветото на президента ще дадем параграф 6 от Закона за бюджета на НЗОК на Конституционния съд (КС). Това заяви депутатът от БСП Жельо Бойчев пред журналисти.„Считаме, че се отнемат и ограничават основни права на българските граждани-правото на живот-ясно разписано в чл. 28 от Конституцията и правото на здравно осигуряване и гарантиране на безплатно медицинско обслужване, според чл. 52 от Конституцията“, поясни Бойчев.След този унизителен дебат, на който бяхме свидетели днес, това е последният шанс и надежда за тези хора и ПГ на БСП ще го направи със сезирането на КС, каза още депутатът от левицата.", "date": "2017.12.14", "title": "БСП дава бюджета на НЗОК на Конституционния съд"}
{"url": "https://offnews.bg/sviat/4-detca-zaginaha-v-katastrofa-mezhdu-uchilishten-avtobus-i-vlak-vav-fr-671224.html", "text": "Най-малко 4 деца загинаха при сблъсък между влак и училищен автобус недалече от град Перпинян в Южна Франция днес, съобщи френското вътрешно министерство, цитирано от световните агенции. Деветнадесет души са ранени, от които 7 тежко с опасност за живота.Жетвите са измежду пътниците в автобуса, който превозвал деца на възраст между 13 и 17 години. Катастрофата станала на железопътен прелез тази вечер в Мийас, до френско-испанската граница.Министърката на транспорта Елизабет Борн описа в Туитър сблъсъка като \"ужасна катастрофа\" и добави, че веднага тръгва към мястото - на повече от 850 км южно от Париж.От офиса на префекта (областния управител) на Перпинян и от националната жп компания засега не коментират причините за катастрофата, пише БТА.", "date": "2017.12.14", "title": "4 деца загинаха в катастрофа между училищен автобус и влак във Франция"}
{"url": "https://offnews.bg/sviat/obshta-stachka-blokira-gartcia-671147.html", "text": "24 часова общонационална стачка блокира Гърция днес. В нея ще участват най-големите синдикати в страната - Съюзът на държавните служители, Общата федерацията на трудещите се, преподаватели и Общогръцката федерация по корабоплаване. Стачните действия ще обхванат и обществения транспорт в Гърция - автобуси, тролейбуси, метро, железопътен транспорт и кораби.МВнР съобщи преди ден, че дипломатическите мисии на страната ни са на разположение на българските граждани на телефони:Посолство в Атина: +30 210 67 48 105, +30 210 67 48 106, +30 210 67 48 107Генерално консулство в Солун: +30 2310 829 210; +30 2310 869 510", "date": "2017.12.14", "title": "Обща стачка блокира Гърция"}
{"url": "https://offnews.bg/obshtestvo/slantce-oshte-dva-dni-stud-i-sniag-trajno-ot-ponedelnik-671164.html", "text": "Слънчево време обещават синоптиците за днес и утре, от събота започва да вали дъжд, но остава топло за декември. Студът превзема страната от неделя. Вечерта от запад-северозапад ще започне ново заоблачаване. Вятърът ще се ориентира от северозапад, ще е слаб до умерен и с него ще проникне хладен въздух и температурите слабо ще се понижат.Максималните температури днес ще са между 10 и 15 градуса, в София – около 11. Въпреки облачната и дъждовна събота, южен вятър ще качи термометрите в източната част от страната и над 15 градуса.  облачността ще се увеличи и ще завали дъжд. Вятърът от юг-югозапад ще се усили, особено в източната половина от страната и северно от планините; дневните температури там ще са около и над 15°.През нощта срещу неделя и в неделя от северозапад ще нахлува студен въздух. Ще има и валежи, предимно от дъжд, които с понижението на температурите по високите полета на Западна България и в Предбалкана ще преминат в сняг, но до вечерта ще спрат. Трайни валежи от сняг започват от понеделник. ", "date": "2017.12.14", "title": "Слънце още два дни, студ и сняг трайно от понеделник"}
{"url": "https://offnews.bg/sviat/usa-today-tramp-ne-e-dostoen-da-chisti-toaletnite-na-obama-i-da-laska-671163.html", "text": "Вестник \"Ю Ес Ей тудей\" публикува изключително остра редакционна статия срещу президента Доналд Тръмп, в която се казва, че републиканецът не е достоен дори да чисти тоалетните на президентската библиотека на Барак Обама, нито да лъска обувките на Джордж Уокър Буш, предаде Франс прес.\"Ю Ес Ей тудей\" е единственият национален всекидневник в САЩ и е с един от най-високите тиражи в страната. Той обикновено е с по-умерен тон, но туит на Тръмп за сенаторка от Демократическата партия предизвика острата редакционна статия.Под заглавие \"Ще достигнат ли някога дъното низостите на Тръмп?\" вестникът осъжда туита от вторник, в който Тръмп твърди, че сенаторката Кирстен Гилибранд неотдавна го е \"умолявала за дарения за предизборната ѝ кампания\" и добавя, че тя била \"готова на всичко\", за да получи финансова подкрепа.\"С последния си туит, в който намеква, че американска сенаторка може да предлага сексуални услуги срещу предизборни дарения, президентът Тръмп показа, че е неадекватен да упражнява длъжността си. Стигането до дъното не спира един президент, който съумява да пада все по-ниско\", пише в редакционната статия.В статията също се говори за множеството\"лъжливи или неверни изказвания\" на Доналд Тръмп - средно по 5,5 на ден по изчисления на в. \"Вашингтон пост\" - както и за коментарите му, които подхранват обществените разделения.\"Затова пък Доналд Тръмп като човек е особено ужасен, а поведението му е отблъскващо\", пише вестникът, цитиран от БТА.", "date": "2017.12.14", "title": "USA Today: Тръмп не е достоен да чисти тоалетните на Обама и да лъска обувките на Буш"}
{"url": "https://offnews.bg/psihologia/zashtitnite-mehanizmi-na-aza-671115.html", "text": "Защитните механизми са психични стратегии, чрез които ние редуцираме или избягваме негативните състояния като , ,  и . Въпросът за защитните психологични механизми на личността за пръв път е поставен от бащата на психоанализата Зигмунд Фройд. Според него, всеки човек използва характерен за своята личност репертоар от психологични защитни механизми. Появата им може да бъде епизодична, най-вече, като реакция на травматични събития, въздействащи върху психиката, но някои от тях могат да станат част от личността на човека.Дъщерята на Зигмунд Фройд - Ана Фройд - е един от най-верните му последователи. Тя е родена на 3 декември 1895 година във Виена и е шестото, най-малкото дете на Фройд. Завършва педагогика и специализира психоанализа при баща си. От 1922 г. става член на Виенското психоаналитично общество. През 1938 емигрира заедно с баща си в  Англия, където работи в приют за деца, пострадали от войната. През 1936 г. публикува книгата „Азът и механизмите на защитата”, в която доразвива и дава имена на специфичните механизми, които Азът използва, за да се се съхрани целостта на личността в условията на външна или вътрешна заплаха. В нея Ана Фройд прави йерархична класификация на защитните механизми от психологично естество според относителната степен на зрелост на личността в нейните отделни етапи на развитие:- нарцистични защити (при децата и при някои лица с психични разстройства);- незрели защити (в детска и юношеската възраст, но се срещат и при зрели възрастни  хора);- невротични защити при хора в различна възраст, подложени на психичен стрес и при възрастни хора с невротични  проблеми);- зрели защити (в зрялата възраст на психично здрави хора).Ще се опитаме да разгледаме някои от най-разпространените защитни механизми, които Ана Фройд описва в своята книга “Азът и механизмите на защита”.При Проекцията личността не съзнава собствените си нежелани черти и емоции. По този начин тя несъзнателно ги изтласква в подсъзнанието и след това ги проектира извън себе си - върху другите. В детството този механизъм се използва особено интензивно.Механизмът на изтласкването се състои в избирателно забравяне на случката или събитието, свързана с конфликт, стрес или травмиращи състояния. При изтласкването се отстраняват чрез отхвърляне от съзнанието нежеланите и стресиращите импулси. То е безсъзнателен отказ да се признае определено психическо съдържание, което плаши, предизвиква вина, тревога или е неприятно и стресиращо.Изместването е такъв защитен механизъм, при който емоционалният конфликт се измества от една идея или обект към друга, която наподобява оригинала по някои свои качества. Обръщане срещу себе си наблюдаваме в поведението примерно на дете, което, бидейки ядосано на някого, но същевременно страхувайки се да прояви яростта си, удря или наранява себе си. Вариант на изместването е да бъдеш ядосан на съпруга си, когато всъщност си гневен на някой друг. Този механизъм позволява избягването на отговорност за собственото поведение.При отричането човек омаловажава конфликта и аспектите на конфликтната ситуация, като ги интерпретира така, че да изглеждат по-малко заплашителни и застрашаващи го. Може да се прояви в отказ да се разбере реалната причина за поведението. Например, алкохолиците често отричат своята зависимост от алкохола.Соматизацията е тенденцията за реагиране с телесни (вместо с психични) прояви. Пример за соматизация на психичен конфликт може да бъде продължителното главоболие.При механизма на регресията личността, изправена пред конфликт, стрес и фрустрация, може да се върне към по-ранен етап, в който се е чувствала сигурна и обгрижена, да се избегне актуалната конфликтна и стресогенна ситуация. В емоционално трудни ситуации възрастните могат да се държат като деца. При по-големи деца може да се изрази във връщане и поведение, характерно за ранни детски години. Реакциите при регресията са импулсивни, често придружени с неоснователни рискове и агресивни действия срещу авторитети. В ситуации на затруднение и фрустрация хората често регресират към по-ранни образци на адаптация, актуализирайки инфантилния си опит. Например, при преждевременно раждане на следващо дете в семейството, често първото реагира с регрес, тъй като се чувства ощетено във вниманието и любовта на майката. В някои случаи обаче регресът не успява да осигури защитата на Егото, и вместо да настъпи спокойствие, се появява нов конфликт, който може да доведе до патология.Агресивното поведение е вид защита, която се проявява като индиректна агресия към другите или към себе си. Манифестирането на пасивно-агресивно поведение включва провали, отлагане или заболявания.Идентификацията е защитен механизъм, при който личността приема върху себе си личните характеристики на друг човек, идентифицира себе си с някои друг. При интроективната идентификация другият се поглъща изцяло в собствения Аз, който се идентифицира с някои или почти всички качества на обекта на идентификация (другия). Вариант на идентификацията е механизмът на идентификация с агресора или нападателя. Той може да се прояви при хора, станали жертва на насилие. Те приемат образа на насилника и извършват подобно насилие върху друг, по-беззащитен от тях.При механизма на компенсация имаме изравняване на физиологични или психични дефицити чрез високи постижения в някаква област. При вродени недостатъци личността се опитва с големи достижения в други области, за да дезактуализира комплексите си. При наличие на малоценностови комплекси компенсацията може да се извърши чрез илюзорно създаване на увереност чрез материални или други външни неща или агресия.При затварянето в себе си или изолацията имаме частично изтласкване, като желанието или съответния спомен от миналото си запазват достъпа до съзнанието, а емоцията, която обикновено е болезнена, е отделена от тях и не може да достигне съзнанието.При аскетизма имаме директно отхвърляне на всички съзнателно преживявани удоволствия и елиминиране на удоволствието като един от аспектите на човешките преживявания. Забелязва се самозабрана за изпитване на радост и щастие и негативни чувства към всички, които са щастливи, доволни и хармонични в живота и взаимоотношенията си.Сублимацията е един от зрелите защитни механизми. При нея личността обръща енергиите на неприемливите импулси в социално приемлива, творческа дейност. При сублимацията е възможно и поставяне и реализиране на цели от висшите етажи от скалата на човешките потребности – професионална и социална реализация, работа за просперитета на отечеството, работа за защита на отечеството, приобщаване към идеали и каузи.Друг зрял защитен механизъм е хуморът. Tой представлява наблягане върху забавната или ироничната страна на даден конфликт или стресор. Хуморът позволява на личността да прояви толерантно отношение към онова, което по принцип би могло да бъде възприето като ужасяващо.Алтруизмът е защитен механизъм, при който личността изпитва удовлетворение от това, че може да служи, да помага на други хора с полезни за тях действия и чрез съпреживяване на техните чувства. Ана Фройд говори за т.нар. алтруистичен отказ, при който се наблюдава отказ от задоволяването на собствените инстинктивни импулси в полза на други хора. Това е възможно благодарение на механизмите на проекция и интроекция.При интелектуализацията има криене на емоционалния отговор зад думи и твърдения, отричащи проблема. Чувствата и конфликтите се описват като абстрактен интелектуален проблем. Това е ефект на вътрешно-психична съпротива", "date": "2017.12.14", "title": "Защитните механизми на Аза"}
{"url": "https://offnews.bg/koloezdene/frum-chist-sam-znam-pravilata-i-ne-sam-gi-narushil-671166.html", "text": "Четирикратният победител в Тур дьо Франс Крис Фрум говори пред BBC часове, след като беше оповестена новината, че в негова допинг проба от тазгодишното издание на Вуелтата е открито повишено съдържание на веществото салбутамол, което се използва от астматиците.То не влиза в списъка със забранени препарати, но допустимото количество е 1000 нанограма на милилитър, докато Фрум е превишил два пъти тази норма. Подобни случаи е имало вече в историята на колоезденето, като и в двата състезателите с превишени норми са получавали наказания. Едно от обясненията за повишено съдържание при еднаква употреба е дехидратацията, а тя е много голяма при колоездачите особено в тежките планински етапи.“Знам правилата и не съм направил нищо нередно”, каза 32-годишният британец от Майорка, където той и тимът му Скай са на подготовка.“Разбирам също и какъв удар е това за хората и колоезденето, което има доста мрачна слава на спорт, доминиран от употребата на допинг. През цялата си кариерата съм се борил за чистотата на спорта и съм се опитва да се промени това мнение. Важно е да се подчертае, че това не е положителен допинг тест. Аз използвам този препарат от десет години. Знам границите и никога не съм ги превишавал”, коментира Фрум.За употребата на това вещество не се изисква така нареченото терапевтично изключение за употреба (TUE), макар и руските хакери от Fancy Bears да твърдяха, че Фрум е един от елитните спортисти, които разполагат с такова. Ключова при употребата му е именно дозата, която Фрум е превишил. Нещо повече - по-рано през годината британецът каза, че е отказал такова преди Тур дьо Франс 2015, за да не се хвърля и сянка на съмнение върху представянето му.Със сигурност оповестените резултати са удар върху репутацията на Фрум, отбора на Скай, както и на колоезденето като цяло, коментира BBC.", "date": "2017.12.14", "title": "Фрум: Чист съм, знам правилата и не съм ги нарушил!"}
{"url": "https://offnews.bg/politika/borisov-potvardi-vazmozhnost-za-gaz-ot-turski-potok-ima-671221.html", "text": "\"Едната тръба от \"Турски поток\" отива в Истанбул, а другата – в България, иначе оставаме встрани от газопреносната мрежа. С това нещо съм запознал и колегата Туск, и Юнкер. В кабинета на Юнкер стои именно тази схема на \"Турски поток\". Така коментира министър-председателят Бойко Борисов публикациите в турски медии, че страната ни ще замени Гърция в газовия проект \"Турски Поток\".\"Кое ви учудва? Защо строим този интерколектор, защо мислите се готвим за този момент? Кога \"Турски поток\" е минавал през Гърция? Сега газът за Турция минава от Русия, през Украйна и България. Когато мине \"Турски поток\", този газ, който минава в момента през България, ще спре\", каза премиерът.„За да не ни останат празни тръбите, се договорихме с ръководството на Турция и с президента Путин, подписахме със Сърбия и Македония за 10 млрд. кубически метра газ за Сърбия и 1 млрд. за Македония. На 1 юли 2018 г. интерконекторът ни с Турция за 16 млрд. кубически метра ще е готов”, заяви Борисов.В Брюксел, по време на редовно събрание на Европейския съвет, той коментира и темата за концесия и втори лифт в Банско, заради която бе нападнат от своя заместник Валери Симеонов днес. „Не считам, че темата за концесията трябва да се продължава преди да имаме план за управление на Пирин. За да няма никакви спекулации, съм казал на Нено Димов – ако има възможност да се приеме точка за втори лифт на Банско, вносител ще бъда аз. Но нито в концесията, нито в плана фигурира изграждането на втори лифт\", подчерта българският премиер. Въпреки че днес заместникът му Валери Симеонов заяви, че не иска да го вижда, премиерът бе категоричен, че \"коалицията никога не е била по-стабилна\".Според Борисов границите на ЕС \"трябва да се пазят като едно време\". С това изказване той определи, че границите на Съюза трябва да бъдат силно охранявани „както навремето между Западен и Източен Берлин“.По думите му, тези, които бягат от войната, ще бъдат приемани в европейските държави, а тези, които по икономически причини мигрират, следва да бъдат спирани и приемани там, където са искани. По темата за Брекзит Бойко Борисов заяви, че все още нищо не е решено. „След като няма срокове, аз съмскептик. Нека изчакаме. Британия в момента се тресе“, каза още премиерът.", "date": "2017.12.14", "title": "Борисов потвърди: Възможност за газ от 'Турски поток' има"}
{"url": "https://offnews.bg/obshtestvo/snezhanka-praznuva-imen-den-671167.html", "text": "Днес почитаме паметта на светите мъченици Тирс, Левкий, Филимон, Ариан, Аполоний и Калиник. Имен ден празнуват Снежана, Снежанка, Снежина и всички с бяла зима в името си като Белослава и Белчо. Т", "date": "2017.12.14", "title": "Снежанка празнува имен ден"}
{"url": "https://offnews.bg/obshtestvo/vsichki-obshtinski-bolnitci-sa-zastrasheni-ot-falit-671170.html", "text": "Всички общински болници са застрашени от фалит догодина. 83 на сто от приходите на клиниките отиват за заплати, а минималната се увеличава, заяви председателят на Управителния съвет на Сдружението на общинските болници д-р Неделчо Тотев. При фиксираните приходи на общинските лечебни заведения, чийто единствен източник е НЗОК, в най-малко 10 болници от Сдружението към момента Фонд трудови разходи е по-висок от приходите. При увеличението на минималната заплата от януари за заплати ще отидат 93%. Със 7% няма как да издържаш търговско дружество, обясни Тотев. По думите му преструктуриране на болници означава на практика те да бъдат затворени. ", "date": "2017.12.14", "title": "Всички общински болници са застрашени от фалит"}
{"url": "https://offnews.bg/politika/ninova-v-blagoevgrad-imame-misia-da-osvobodim-darzhavata-671168.html", "text": "Имаме мисия и тя не е само БСП да побеждава, а да освобождаваме държавата. Тя е завладяна от една партия и един човек, който се разпорежда с нея като с бащиния. Да дадем смелост и самочувствие на хората. Ако народът се освободи от страховете си, смело ще изрази и волята си. Трябва да му дадем тази смелост, защото няма кой друг.Това заяви лидерът на БСП Корнелия Нинова в Благоевград, където партията чества 104 години от основаването си. По думите й идеите държат БСП млада, защото са актуални - както преди 104 години, така и днес - солидарност, справедливост, равни възможности, социална държава и политика и патриотизъм. Тя добави, че годината, която изпращаме, е била богата на политически събития и на емоции.„Щастливи сме, че президентът, издигнат от нас, встъпи в длъжност. Благодаря ви за усилията и работата - Румен Радев да стане президент и Илияна Йотова – вицепрезидент\", каза тя.Корнелия Нинова отбеляза, че парламентарната група на „БСП за България\" е все по-силна и отстоява идеите на левицата.\"Ние свалихме председателя на парламента Главчев, защото той грубо наруши основни принципи на демокрацията и правовата държава. Атакуват силния. Никой не атакува слаб противник. Ние сме силни в момента. Затова не спират атаките към нас. За първи път те имат истински опонент. От гласувалите един милион българи, нито един не ни е напуснал“, категорична бе тя. За следващата година, Нинова пожела на членовете на БСП - Благоевград да са здрави и да са смели, за да не се огъват пред трудностите.Общинската организация декларира пълна подкрепа към Корнелия Нинова. Пожелаха й да не отстъпва и да продължава по същия начин.", "date": "2017.12.14", "title": "Нинова в Благоевград: Имаме мисия да освободим държавата"}
{"url": "https://offnews.bg/tehnologii/piloten-proekt-za-distantcionno-otchitane-na-vodomeri-startira-v-sofia-671213.html", "text": "Първият реален проект за интелигентно измерване на потребление, който извежда София една крачка напред по пътя към умния град, вече е факт в мрежата от ново поколение LoRа. Той е реализиран за нуждите на „Софийска вода“ АД от VIVACOM и Qubiqo - инженеринговата компания, разработваща решения в сферата на управлението на водоснабдителните и канализационните мрежи и съоръжения.Пилотното технологично решение представлява система за дистанционно събиране и анализ на данни от водомери на сградни водопроводни отклонения на сградите в избран софийски квартал. Проектът е новаторски не само за столицата ни и за България, но и за цялата международна организация VEOLIA, тъй като “Софийска вода” АД е първата компания от групата, която внедрява подобна технология.Системата осигурява в реално време актуална информация за разхода на вода от всички сградни водопроводни отклонения, където са монтирани устройствата, както и от входа на избраната водомерна зона. Събирането на данните от водомерите се извършва със специално разработени сензорни устройства, които използват изградената от VIVACOM мрежа за трансфер на данни от ново поколение - LoRa. Устройствата събират и изпращат данните през определен и предварително зададен интервал от време. Информацията от сензорите се достъпва в специално разработено приложение Q Data, което освен визуализация на получените данни, осигурява и първичен анализ по предварително зададени индикатори.Иновативният проект цели да даде редица възможности за Софийска вода АД за подобряване управлението и ефективността на процесите и повишаване на качеството на услугите на компанията. Успешното му приключване ще доведе до следващата логична и планирана стъпка в развитието на компанията - изграждането на цялостна система, която да покрива основните консуматори на вода, обслужвани от доставчика на комунални услуги.LoRa e технология за безжични комуникационни мрежи от нов тип, които осигуряват свързаност и двустранна комуникация между много на брой устройства, разположени върху обширна територия, при това с изключително нисък разход на енергия. Такава мрежа, базирана на LoRA, беше изградена с покритие на цялата столица от VIVACOM в партньорство с Nokia само преди месец.", "date": "2017.12.14", "title": "Пилотен проект за дистанционно отчитане на водомери стартира в София"}
{"url": "https://offnews.bg/obshtestvo/tciala-nosht-bez-voda-v-chast-ot-tcentara-po-12-chasa-na-oshte-tri-me-671145.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. От 23:00 ч. днес до 6:00 ч. утре сутринта във връзка с подмяна на спирателен кран на ул. „Оборище\" се налага спиране на водоподаването в района на бул. „Евлоги и Христо Георгиеви“ от ул. „Шипка“ до ул. „Мърфи“, ул. „Оборище“ от бул. „Евлоги и Христо Георгиеви“ до ул. „Васил Друмев“, бул. „Мадрид“ от бул. „Евлоги и Христо Георгиеви“ до ул. „Алеко Константинов“.Във връзка с изпълнение на инвестиционен проект за реконструкция на уличен водопровод на ул. „Златица“ в жк „Хаджи Димитър“ се налага спиране на водоподаването от 9:00 до 21:00 ч. на бл. 11, бл.11А, бл. 177, ул. „Резбарска“ от ул. „Макгахан“ до река Перловска, ул. „Резбарска“ от ул. „Васил Кънчев“ до автобусен гараж „Малашевци“.Поради подмяна на водомерен възел на ул. „Акад. Петър Динеков“ в кв. „Драгалевци“ се налага спиране на водоподаването от 9:00 до 13:00 ч. на ул. „Акад. Петър Динеков“ от ул. „Професор Стойко Стойков“ до ул. „Акад. Петър Динеков“ №14, по ул. „Къпина“ от №20 до ул. „Акад. Петър Динеков“.Реконструкция на уличен водопровод по ул. „Клокотница“ в жк „Банишора“ налага спиране на водоподаването от 9:00 до 21:00 ч. на ул. „Клокотница“ от бул. „Христо Ботев“ до ул. „Княз Борис I“, бул. „Христо Ботев“, ул. „Кръстец“ от ул. „Козлодуй“ до ул. „Клокотница“.Инвестиционен проект за реконструкция на уличен водопровод на ул. „Кокиче“ в с.Войнеговци налага спиране на водоподаването от 9:00 до 21:00 ч. на ул. „Кокиче“.Във връзка с подмяна на спирателен кран и пожарен хидрант на ул. „Димитър Хаджикоцев“ в жк „Лозенец“ се налага спиране на водоподаването от 10:00 до 18:30 ч. на ул. „Димитър Хаджикоцев“ от ул. „Църноок“ до ул. „Борис Пожаров“.Заради подмяна на сградно водопроводно отклонение на ул. „Тодор Каблешков“, кв. „Сеславци“ се налага спиране на водоподаването от 10:00 до 18:00 ч. на ул. „Мургаш“, ул. „Еделвайс“, ул. „Св. Св. Кирил и Методий“, ул. „Чавдар“.", "date": "2017.12.14", "title": "Цяла нощ без вода в част от центъра, по 12 часа на още три места в София"}
{"url": "https://offnews.bg/obshtestvo/sabirat-stari-gumi-v-mladost-v-ovcha-kupel-veche-predadoha-960-671175.html", "text": "Столична община и районна администрация „Младост“ организират събиране на стари гуми от домакинствата, за да не се изхвърлят безразборно и да не бъдат палени за отопление. На 16 и 17 декември от 9.00 до 15.00ч. за жителите на район „Младост“ се откриват стационарни пунктове и мобилен пункт. Адресите на временните стационарни пунктове са: кв. „Горубляне“ – ул. „Цветна градина“ до Стадиона; ж.к. „Младост 4“, ул. „проф. Александър Танев“, терен срещу колелото на автобуси с № 213, 76; ж.к. „Младост 3“, ул. Жечо Гюмюшев“, терен преди пресечката с ул. „инж. Георги Белов“; ж.к. „Младост 1“, ул. „митрополит Серафим Сливенски“ на терен до дърводелски цех; ж.к. „Младост 1“, ул. „проф. Марко Семов“ и ул. „Андрей Сахаров“. За кв. „Горубляне“ и ж.к. „Младост 2“ има мобилен пункт, като на телефон: 0882- 271- 215 може да се подаде информация за точния адрес, от които трябва да се вземат гумите. От проведената инициатива в район „Овча купел“ през изминалата седмица бяха събрани 960 бр. гуми, предадени от гражданите. Търговските обекти /автосервизи и пунктове за смяна на излезли от употреба гуми/ са задължени да имат сключен договор с лицензирана фирма, на която да предават събраните гуми.Всеки обект, който нарушава разпоредбите на законодателството подлежи на санкция в размер от 1400 до 4000 лв.", "date": "2017.12.14", "title": "Събират стари гуми в Младост, в Овча купел вече предадоха 960"}
{"url": "https://offnews.bg/sviat/samolet-s-25-dushi-na-borda-se-razbi-v-kanada-ima-raneni-671165.html", "text": "Самолет с 22 пътници и тричленен екипаж се разби близо до летището на канадския град Фон-дю-Лак в провинция Саскачеван, съобщи Франс прес, като се позовава на местната полиция. Има ранени, но точният им брой не се посочва.Двумоторният самолет АТР-42 на регионалната авиокомпания Уест уинд авиейшън паднал на километър от летището малко след излитане за град Стоуни Рапидс в същата провинция.Всички пътници и екипажът са евакуирани от мястото на катастрофата.На снимки, публикувани в социалните мрежи, се вижда, че самолетът е паднал в гората край летището.Канадското управление за транспортна безопасност е започнало разследване.", "date": "2017.12.14", "title": "Самолет с 25 души на борда се разби в Канада, има ранени"}
{"url": "https://offnews.bg/obshtestvo/bivsh-prokuror-za-podslushvaniata-mi-v-balgaria-ne-stavat-takiva-str-671172.html", "text": "Извадените от шефа на Националното бюро за контрол на СРС  данни за нарушения на закона за специалните разузнавателни средства не отговарят на истината. Това смята бившият зам. градски прокурор на София Роман Василев. В интервю за bTV експрокурорът, който претърпя сериозен провал по делото срещу  и когото нарече \"абсолютен престъпник\" по време на ареста му, заяви, че Рашков говорил неистини. Една от тях била, че имало незаконни подслушвания. Той освен това иска да вмени, че в България стават страшни неща. Ми, в България не стават такива страшни неща. Страшни неща стават, когато се говорят такива неистини и създават впечатление, че става нещо страшно в службите, смята Василев.Според него няма масово незаконно подслушване на политици, журналисти и магистрати и практически няма как да стане. Искането за започване на едно подслушване преминава през доста хора, няма как някой да реши да отиде да използва една техника, която е с определени параметри, с риск да бъде хванат, заяви той.Василев защити главния прокурор Сотир Цацаров без да споменава името му. Поводът е именно делото срещу Цонев, при което Софийската градска прокуратура поиска разрешение за подслушване от Окръжния съд в Пловдив. По това време негов председател е именно Цацаров. „Едната неистина е, когато се коментира, че имаме нарушение при дадено СРС от председател на Окръжен съд – Пловдив. Да, от председател на Окръжен съд – Пловдив (Сотир Цацаров, бел. ред.) има дадено разрешение, но то е дадено законно, в рамките на действащото законодателство. А към онзи момент законът казва: „Разрешение за ползване се дава предварително от председател на окръжен съд“. Точка по въпроса“, заяви Василев.В предаването се включи и самият Рашков, който заяви, че Василев е позор за прокуратурата в последните години и го попита дали се явява като адвокат на Цацаров. От своя страна Василев пък заяви, че Рашков не е \"емблема на етичността\".В същото време в интервю за Нова тв Рашков каза, че още от 2015 г. главният прокурор е издал заповед, с която се забранява на своите подчинени прокурори на националното бюро да се предоставят: документите, на които се основава искането за използване на СРС-тата, резултатите, получени в хода на прилагане на СРС-та, получените веществени доказателствени средства, обясни Бойко Рашков.", "date": "2017.12.14", "title": "Бивш прокурор за подслушванията: Ми, в България не стават такива страшни неща"}
{"url": "https://offnews.bg/analizi-i-komentari/a-makak-balgaria-da-ne-e-evropa-kratka-spravka-za-evrochinovnitci-671148.html", "text": "Броени дни остават до европредседателството ни. И предстои в София да кацнe армия от еврочиновници. Повечето от тях, обосновано можем да предположим, хал хабер ще си нямат къде са попаднали. Следващите редове са кратък наръчник за актуалния дневен ред в 1300-годишната балканска държава, член на ЕС вече от две петилетки. Ще пропуснем тричането на кучета, непочистените тоалетни и традицията боклукът да се изхвърля директно през балкона. Това може и да го знаят. Затова ще откроим само съществената, обществено значима и актуална информация с български адрес и то със съвсем обозрим хоризонт - от последните две-три седмици:1. Лъжа е, че Деспасито е  - твърдение, което е ярко доказателство, че по изкуствения интелект на \"Епъл\" има какво още да се работи! Далеч по-подходяща е \"Шушана\". Не вярвате - .2. Веднага след финала на турнира на шампионите в Лондон, на който наш Гришо (вероятно най-конвертируемата БГ марка в днешно време) срази Давид Гофен, тръгна виц, че за белгиеца остава утехата, че е по-красив от Мис България. Броени дни по-късно се оказа, че вицът не е виц. Щом няма проблем тв водещият от бТВ Светослав Иванов да стане Мис България, защо един толкова добър тенисист да не може. .3. И пак за \"Всичката Тамара втасала\". Българската прокуратура е изключително дейна институция. Разкрила е всички корупционни схеми в държавата, повдигнала е обвинения на всички апаши, събрани са годни доказателства... Престъпниците са на топло зад решетките. Затова Цацаров и ко могат да се занимаят и с по-дребни несправедливости като например 4. А какво направи Цацаров по доклада на турската служба за борба с организираната престъпност и контрабандата, който описва контрабанда на цигари на \"Булгартабак\" в Турция? Много ясно - това е фалшива новина!5. Ройтерс излиза със заглавие \"България замразява активи на независим медиен издател\". Даже пишат, че страната ни била най-бедната, най-корумпираната и последна в ЕС по свобода на словото! Обяснението и за това е логично - октоподът Прокопиев е купил и тях. С пари на Сорос и \"Америка за България\". 6 Левент с гордото име Джино Бианкалана се оказа любимата риалити звезда на България. Юнакът със стайлинг на селски гъзар от 80-те, носещ латвийски касетофон ВЕФ на рамо, роден под по-незвездното име Георги Ташев, спечели симпатиите на зрителите на Нова телевизия, признавайки че не прочел една книга през живота си... Само си представете какво щеше да е, ако беше прочел \"Винету\" например.7. Българите си нямат майка. Бе направен опит за входиране на такава преди година, но дори и \"Сълзата на комсомолката\" не помогна. Все пак като компенсация Цачева получи едно от най-маловажните министерства - това на правосъдието. И вчера тя обясни в национален ефир как ексцарят Симеон трябвало да получи имане, щото то било на татко му - Борис ТРИ.Проблемът с четенето на римските цифри в ГЕРБ явно се превръща в системен. Преди време нейна колежка прочете седем римско ( VII ) като Ви Ай Ай, а за награда я пратиха зам.-шеф на КФН. Така че някои недостатъци в тая партия са си ачик-ачик предимство.Иначе Симеон ДВЕ вероятно се е засегнал от прочита на бащиното си име като Борис ТРИ от Цецка ЕДНО. Ама не много, след като се яви екскурзовод на бившия си бодигард в Саудитска Арабия.8. Председателят на парламентарната комисия по бюджет и финанси Менда Стоянова, която е икономист, бе удостоена със званието \"Доктор хонорис кауза\" на Академията за музикално, танцово и изобразително изкуство - Пловдив.  А Митко Щерев, който е написал едни от най-великите български песни и е възпитаник на тази академия, не е \"Доктор хонорис кауза\". Все пак още не е късно, нищо чудно и той да стане такъв - в УНСС или Селскостопанската академия.9, 10 и всички следващи могат свободно да се дописват....", "date": "2017.12.14", "title": "А макак България да не е Европа (кратка справка за еврочиновници)"}
{"url": "https://offnews.bg/sviat/naj-malko-6700-rohingi-izbiti-samo-prez-parvia-mesetc-na-voennata-kamp-671178.html", "text": "Най-малко 6700 рохинги са били избити само през първия месец на военната кампания в Мианма - между 25 август и 25 септември, съобщиха Лекари без граници, цитирани от Франс прес и БТА.Сред тях са 730 деца под пет години. Според организацията обаче броят на убитите вероятно се подценява. Над 640 000 рохинги са избягали в съседен Бангладеш от края на август, търсейки спасение от насилието.Военната кампания срещу рохинги в Мианма беше окачествена от ООН като \"етническо прочистване\".В края на ноември Мианма и Бангладеш се споразумяха за връщане на бежанците. ", "date": "2017.12.14", "title": "Най-малко 6700 рохинги избити само през първия месец на военната кампания в Мианма"}
{"url": "https://offnews.bg/sviat/putin-otgovaria-na-vaprosi-na-zhurnalisti-na-goliamata-si-ezhegodna-pr-671181.html", "text": "Голямата ежегодна пресконференция на руския президент Владимир Путин ще се проведе днес. В рамките на пресконференцията Путин отговаря на журналистически въпроси в рамките на часове, като рекордът му е 4 часа и 40 минути на пресконференцията през февруари 2008 г.За пресконференцията са се акредитирали рекорден брой руски и чуждестранни журналисти - 1640, съобщиха руските медии. Това е 13-ата такава пресконференция. За първи път се провежда през 2001 г. с прекъсване през четирите години, когато Путин е премиер на Русия. Пресконференцията се предава на живо по много руски медии и се гледа от милиони. Днешната пресконференция ще има допълнителен \"предизборен\" привкус, тъй като Владимир Путин обяви преди дни, че се кандидатира за нов мандат. Това е и първата проява, на която журналисти ще могат да му задават въпроси след обявената кандидатура. Освен това сред акредитираните журналисти е и опонентът на Путин за президентските избори през март 2018 г. Ксения Собчак, която е журналист в опозиционната телевизия \"Дождь\".Говорителят на Путин Дмитрий Песков обяви по този повод, че се надява Собчак ще задава въпроси, без да превръща пресконференцията в предизборен дебат. Песков каза също така, че Путин ще внесе яснота по много теми и се е готвил за пресконференцията \"от сутрин до мрак\".", "date": "2017.12.14", "title": "Путин отговаря на въпроси на журналисти на голямата си ежегодна пресконференция"}
{"url": "https://offnews.bg/knigi/dali-vsichko-e-talash-671185.html", "text": "Чували сте (а може даже сте яли) за ястието гулаш. Но гулаш с турул няма как да си сготвите. Просто защото турулът е митична за унгарците птица, странна кръстоска на орел с гъска, която е олицетворение и на унгарските мечти, и на унгарските комплекси, и не става за готвене. Има един писател и интелектуалец, който обаче го е докарал някак в книга. Впрочем, неговата по-рационална рецепта е:   При дебютното му гостуване по покана на издателите му от  у нас, вече имахме шанса да го разпитваме за неговата представа за времето и личностите, останали в историята – от Лайош Кошут, през адмирал Хорти до Янош Кадар, - които са ту сладки, ту солено-кисели на вкус. Но в това е силата на големите автори – да създават от реалността метафори. Дали само такива шантави за съвремието неща им идват в главите на централно-европейските писатели, изследващи наследените стереотипи и житейския манталитет на сънародниците си, като за по-интересно превръщат хрониката от миналото в сънувано бъдеще… В друга своя книга, този същият, избира за репортажно време 2070 г., а героят си припомня живота на баба си и дядо си, оженили се през 2005 г., и на родилото им се година по-късно отвратително детенце, оказало се впоследствие негова майка. Завръщане в бъдещето е литературният ключ към този изключителен роман, който побира и примирява в себе си някак и Джордж Оруел, и Айзък Азимов. Гледната точка е доста неочаквана – на днешния ден се гледа като на отдавна отминала история, но.... като всяка история и тя има своя неизбежна проекция в бъдещето и носи собствената си историческа отговорност за него. Базата е песимистичния футуризъм на автора, пресъздаден с невероятно чувство за хумор.Така стигаме и до третата му книга (роман?, репортаж?, нова журналистика?; читателят може и сам да си хареса определение, а доколкото жанрът е код за предварителна нагласа за разбирателство между автор и аудиторията, добавяме фикшън, социален репортаж, гротеска; писателят е и журналист, все пак, и като не пропускаме тъжния смях, ще получим очерк в измислено месечно списание в рубрика „Съдби”). Романът „Талаш” и поредния Панаир на Книгата са минимум-доводите издателство „Парадокс” да го доведат отново в София (днес в 17 ч. в „Ориндж”) за да ни запознае с новия си герой. А той е Пьотър, петдесетинагодишен търговски пътник с разрушително отношение към всичко и всички: досадниците във влака, миризмата на пържено по стълбището на блока, тийм билдингите, селските тарикати и гражданите от селски тип, еволюирали до висящи в кафенетата юпита. Не липсва поанта на деградацията: Пьотър убива колега, ръководен единствено от девиантна антипатия. Констатацията на автора не е лишена от мизантропията на героя му:  Ами, така си е; като (въпреки „тауърите” в Дубай) не можем да вдигнем една ръкотворна Хеопсова пирамида днес. Както издателите му твърдят, Кшищоф е поляк, Варга – унгарец (род.във Варшава през 1968 г.) освен писател, той е литературен критик, журналист. Завършил е полска филология във Варшавския университет. Работил е в културния отдел на „Газета Виборча” (Gazeta Wyborcza).Дебютира със сборник разкази „Пиян ангел на кръстовището“. Автор на 11 книги, романи и сборник есеистика, между които „Момчетата не плачат”, „Текила”, „Каролина”, „Булевардът на независимостта”. Лауреат е на наградата на читателите НИКЕ 2009 за книгата „Унгарски гулаш” (оригиналното заглавие е „Gulasz z turula”), която достига до финала на Литературната награда на Централна Европа Angelus и до финала на II-то издание на Наградата на публичните медии Cogito. Критиката обръща внимание на характерното усещане за присъствието на духа на Полша в унгареца – той пише малко небрежно, така както поляците за себе си. Книгите на Кшищоф Варга са преведени на унгарски, български, словашки, сръбски, украински и хърватски. Живее в полската столица.Днес следобед от 17 ч. в клуба на „Ориндж Център” (ул.”Граф Игнатиев” 18) Кшищоф Варга гостува на „Парадокс” и любопитните читатели. А в събота, 16 декември, в Мраморното фоайе на НДК (2 ет.) от 18 ч., заедно с колегата му Захари Карабашлиев ще дискутират литературния репортаж.", "date": "2017.12.14", "title": "ДАЛИ ВСИЧКО Е ТАЛАШ?"}
{"url": "https://offnews.bg/kultura/koe-e-zhurito-izbiralo-kulturnite-proekti-za-predsedatelstvoto-671174.html", "text": "Бившият ректор на софийския университет проф. Боян Биолчев е председателствал журито, определило кои културни проекти да се финансират по време на българското председателство на ЕС.В списъка са общо . Това са Красимира Величкова от Българския дарителски форум и Юрий Вълковски от фондация \"Промяната\". Величкова сподели пред OFFNews, само с един телефонен разговор се убедила, че конкурсът \"намирисвал\" от самото начало.Много от кандидатите са отпадали по административни критерии - например защото срокът им за изпълнение е февруари-май, въпреки че периодът съвпада с европредседателството.Има няколко случая, в които проекти са отпадали заради непредставена автобиография на някой от организаторите, при положение че при добро желание тя би могла да се поиска само с един телефонен разговор или имейл. Още по-куриозно са отрязани проекти, непредставили пълни автобиографии на артистите, на сцената. По всичко личи, че не е правен опит на кандидатите да бъде шанс да коригират този дребен пропуск, без значение дали проектите им са стойностни.Общото впечатление е, че формалните критерии често са били по-водещи от творческите. Не става ясно защо проект с хубав замисъл и потенциал трябва да отпадне заради липсваща биография.Прави впечатление и друга любимка формулировка на журито - на музикални проекти се отказва финансиране с мотива, че \"са фокусирани основно върху авторска музика без да предвиждат музикална европейска интеграция\". Вече писахме и причината, поради която от отказано финансиране на аниматора с \"Оскар\" Теодор Ушев. Неговата анимационна кино симфония е порязана в две изречения: Освен професор Боян Биолчев, литератор и писател, в журито влизат още:Аве Иванова - театрален критикАлбена Спасова - преподавател в Художествената академияВелизар Соколов-Заки (дует \"Авеню\")Даниела БояноваДимитрина Кауфман - професор, изследовател на българска народна музикаКрасимира Величкова - отказала сеНиколай Поляков, режисьорПламен Тотев - литературовед, журналист, текстописецЮрий Вълковски - отказал сеАсен Аврамов - композитор.", "date": "2017.12.14", "title": "Кое е журито, избирало културните проекти за председателството"}
{"url": "https://offnews.bg/temida/tcatcarov-zadade-dneven-red-na-parlamenta-iska-izslushvane-na-bojko-r-671202.html", "text": "Главният прокурор Сотир Цацаров е поискал от парламента да се занимае с изнесените данни и обстоятелства от председателя на Националното бюро за контрол на СРС (НБКСРС) Бойко Рашков. В писмо до председателите на вътрешната комисия Цветан Цветанов и на комисията за спецслужбите Димитър Лазаров главният прокурор предлага цялото ръководство на бюрото да бъде изслушано на отделно заседание. Според Цацаров дебат в парламента нямало да има политическа окраска.\"Считам, че отправените за пореден път от него (Бойко Рашков) сериозни обвинения следва да бъдат обсъдени на заседание на ръководените от вас комисии, защото имат пряко отношение към спазването на закона и правата на гражданите, а също и към вътрешната сигурност. Предлагам да обсъдите необходимостта от такова заседание - на ресорната комисия или съвместно на двете комисии.  Моето разбира е, че само в хода на такъв институционален диалог българските граждани могат да получат информация, която отговаря на истината и не е изкривена от лични амбиции и партийни пристрастия\", се посочва в писмото на главния прокурор. Цацаров предлага на заседанието да присъстват и шефовете на служби и предлага то да бъде открито за медии.", "date": "2017.12.14", "title": "Цацаров зададе дневен ред на парламента: Иска изслушване на Бойко Рашков"}
{"url": "https://offnews.bg/obshtestvo/ne-balgaria-niama-da-zakriva-universiteti-naprotiv-otkriva-oshte-e-671191.html", "text": "На фона на все повечето  и , българската държава се кани не да закрие, а да открие филиал - на Националната художествена академия (НХА) - София. Проектът за откриването на филиал в Бургас е създаден по искане на Академията и е внесен за обсъждане в Министерския съвет от министъра на образованието Красимир Вълчев след като е бил оценен положително на 5 октомври 2017 г. от ръководената от проф. д-р Петя Кабакчиева Национална агенция за оценяване и акредитация към Министерския съвет.Очаква се точката да влезе в дневния ред на правителствено заседание и да бъде гласувана през второто шестмесечие на 2018 г.МотивиВ мотивите си от МОН уверяват, че предложението за откриването на филиал е израз на усилията, които МОН полага \"за разширяване на достъпа до висшето образование, за увеличаване дела на завършилите висше образование и за създаване на устойчива връзка между висшите училища и пазара на труда и за постигане на съответствие между търсене и предлагане на специалисти с висше образование\".\"Основната цел, която си поставя нормативната промяна, е да се обучават повече квалифицирани кадри с висше образование за индустрията и услугите като стратегически сектори за икономическото развитие на Източна България. Ще се подготвят квалифицирани кадри с висше образование в областта на изкуството за нуждите на фирми в региона, свързани с динамично развиващите се туризъм и индустрия\", се казва още в доклада на министър Вълчев.Постановлението съответства на стратегическата цел за висше образование в Стратегия „Европа 2020“ – до 2020 г. (най-малко 36% от хората на възраст 30—34 години да са завършили някаква форма на образование над средното), пишат още от министерството.От Академията пък посочват, че откриването на филиал е обосновано от \"изразената обществена потребност от творчески кадри в община като Бургас – статистически с голям брой млади хора, културно средище, с динамично развиващи се туризъм, производство и услуги\".Според доклада ако не се открие филиал, това би породило \"рискове и отрицателни последици в социален и икономически аспект\".\"Ще продължи наличието на дефицит по отношение на кадри за нуждите на редица фирми в региона на гр. Бургас в сектора на услугите (в областта на туризма), както и в сектора на индустрията\", пише в текста.СтруктураОт НХА подчертават също, че общината подкрепя проекта и осигурява материалната база - над 1050 кв. м площ от ремонтирана сграда в пристанищен комплекс Бургас Изток. Пространството ще бъде разпределено на 13 ателиета, 7 кабинета за преподаватели и необходимите служебни помещения и комуникационни площи.Предвижда се във филиала да учат до 300 студенти в 7 бакалавърски специалности („Живопис“, „Графика“, „Стенопис“, „Книга, илюстрация и печатна графика“, „Плакат и визуална комуникация“, „Рекламен дизайн“ и „Мода“) и една магистърска – „Арттерапия“.Обучението ще осигуряват пътуващи преподаватели на основен трудов договор в академията и още 10 лектори, които ще бъдат назначени във връзка с откриването на филиала.СтановищеВ становище експертите от дирекция „Модернизация на администрацията“ към Министерския съвет настояват МОН да докаже с конкретни статистически данни, че откриването на филиал на НХА в Бургас е необходимо.ПротивВ коментар към проекта, публикуван за обществено обсъждане в , към момента има само един коментар и той е негативен за предложението. \"Няма никаква обосновка по целесъобразност за увеличаване на капацитета на НХА. Това се прави, за да има лесна възможност за придобиване на образователен ценз при занижени критерии и възможност за формиране и разпределяне на щатове при недоказана необходимост\", пише потребител, регистриран като Михаил Праматаров.", "date": "2017.12.14", "title": "Не, България няма да закрива университети. Напротив - открива още един филиал"}
{"url": "https://offnews.bg/kultura/sting-se-vrashta-v-balgaria-s-dva-kontcerta-dogodina-671182.html", "text": "Британската поп и рок легенда Стинг се завръща с два концерта у нас, които са планирани през лятото на 2018 г. След грандиозния успех на концерта на Стинг в България през септември 2017, част от световното турне по повод последния му поп/рок албум 57th & 9th, световно признатият музикант се връща в България с два специални концерта в Пловдив на 19 и 20 юни. Те ще се осъществят с подкрепата на Община Пловдив, като част от Календара на културните събития на града за 2018 година, съобщават организаторите Sofia Music Enterprises.Поради лимитирания капацитет на Античния театър, билетите за всеки от концертите на Стинг са само 3 000 броя и ще бъдат на цени от 110 до 190 лева.Те могат да бъдат закупени в мрежите на Тикетпро и Иветним, както и онлайн на www.ticketpro.bg и www.eventim.bg.Продажбата на билети стартира на: 15 декември (петък) 2017 г. от 10:00 ч.", "date": "2017.12.14", "title": "Стинг се връща в България с два концерта догодина"}
{"url": "https://offnews.bg/sviat/putin-za-opozitciata-ne-iskame-rusia-da-stane-ukrajna-vtori-saakashv-671190.html", "text": "Руският президент Владимир Путин отговаря близо четири часа на въпроси на журналисти в рамките на голямата си ежегодна пресконференция. Путин отговори на 73 въпроса на 54 журналисти. Той отговори на въпроси за ситуацията в Украйна и Сирия, отношенията между САЩ и Северна Корея, както и на въпроси, които засягат вътрешнополитическата ситуация в Русия.  За ежегодната голяма пресконференция на Путин са се акредитирали 1640 журналисти. Опозицията Един от първите въпроси към Путин беше за опозицията в Русия - каква е причината за 20 години да не се появи силна опозиция и дали не му е скучно без силен конкурент. На това Путин отговори, че няма си възпитава конкуренти и че те трябва не само да \"шумят по площадите\", а да дадат позитивни предложения за развитието на страната. В Русия трябва да има балансирана политическа система, а това няма как да стане без конкуренция, каза Путин. С опозицията беше свързан и въпрос за бившия грузински президент и настоящ украински опозиционер Михаил Саакашвили, който беше арестуван по обвинение в подпомагане на престъпна организация, за което той твърди, че е изфабрикувано, за да се спре кампанията му за сваляне на президента Петро Порошенко. По този повод Путин заяви, че Саакашвили \"плюe в лицето на грузинския народ и в лицето на украинския народ\". \"Не знам как го търпят, толкова е жалко. Беше президент на Грузия, сега ходи и крещи, че е украинец, няма ли украинци в Украйна. Сърцето ми се облива в кръв\", каза той. Въпрос за опозицията зададе и телевизионната водеща и кандидат за президент Ксения Собчак. Собчак напомни, че ще се кандидатира за президент и на коментара на Путин дали не е решила да прави дебат, тя отговори, че това е единствената ѝ възможност да му зададе въпрос, тъй като той не участва в дебати. Собчак заяви, че всички опозиционери са пораснали и няма нужда някой да ги възпитава, и се оплака, че опозиционерите срещат спънки, в това число и за предизборната ѝ кампания, тъй като хората отказват сътрудничество. Тя спомена и Алексей Навални, на когото не беше позволено да се кандидатира за президент, защото беше осъден на 10 години условно за финансови злоупотреби по делото \"Кировлес\", което според него е политически мотивирано.Да си опозиционер в Русия е страшно - ще те убият или ще те вкарат в затвора, властта бои ли се от честна конкуренция, попита Собчак. На това руският президент отговори, че опозицията не е незряла, но трябва да излезе с ясни и понятни за хората позитивни предложения. С лозунга \"Срещу всички\" какво предлагате за решение на тези проблеми, които обсъждаме тук, попита Путин Собчак по повод лозунга, който издига за кампанията си. Искате да бягат такива Саакашвили по нашите площади, да дестабилизират ситуацията в страната, да скачаме от един Майдан в друг, каза той, намеквайки за Навални. \"Конкуренцията трябва да я има и ще я има, въпросът е в радикализма\", каза Путин, като даде за пример движението \"Occupy Wallstreet\".Не искаме Русия да стане втора Украйна, подчерта той и допълни, че въпросът какво е демокрация се нуждае от дискусия.Властта от никого не се бои и не се е страхувала, заяви Путин. Тръмп и руската намеса на изборите в САЩНа въпрос за това как оценява Доналд Тръмп почти година след поемането на президентския пост Путин заяви, че работата му трябва да бъде оценяван от неговите избиратели. По думите му Тръмп има големи постижения, сред които по отношение на пазарите, което говори за доверие на инвеститорите, а за други промени, които иска да направи, все още не е имал тази възможност. Путин подчерта, че се надява Тръмп все още да има желание за подобряване на отношенията между САЩ и Русия, тъй като двете страни имат общи цели, сред които борбата с тероризма, справяне със световните кризи, включително в Близкия изток, с които могат да се справят по-добре с обединени усилия. Руският президент отговори и на въпрос за руската намеса в американските избори. Той отново подчерта, че това е измислено от опозицията в САЩ, за да придадат на работата на Тръмп нелегитимен характер. За мен е странно, прави се без разбиране за това, че се нанася ущърб на вътрешнополитическото състояние на страната и без уважение към избирателите му, каза Путин. По думите му контактите между представители на различни държави са нормални и не е ясно защо не трябва да се случват и по време на предизборна кампания. Нормално е да има срещи с всички кандидати, за да разберат какво ще се случи, ако този кандидат спечели, а на такива нормални контакти се придава шпионски характер, посочи Путин. Той коментира и разследването, свързано със социалните мрежи и обявяването на чужди агенти на руски медии. По думите на Путин рекламите на руски компании в социалните мрежи са много малък процент в сравнение с останалите. По отношение на РТ и Спутник, които по искане на САЩ се регистрираха като чужди агенти, руският президент посочи, че информацията, предоставяна от двете медии, е нищожна част на фона на информацията на американските медии. Къде остава свободата на словото, попита той и допълни: \"Трябва всички да се научим, че на някои им се получава, а на други - не, а не да се нахвърляме един срещу друг\". На друг въпрос за Тръмп Путин отговори, че се обръщат по име един към друг, но според него биха минали на \"ти\". САЩ и Северна КореяВладимир Путин предупреди САЩ да не използват сила срещу Северна Корея, защото последиците от това ще бъдат катастрофални.Той посочи, че изявлението на американския държавен секретар Рекс Тилърсън за готовност за разговори с Пхенян говори за процеси на осъзнаване на реалностите. Русия не признава ядрения статут на Северна Корея, каза Путин, но добави, че някои минали действия на Вашингтон са провокирали Пхенян да наруши споразумението от 2005 г. за прекратяване на ядрената програма.УкрайнаПо повод ситуацията в Украйна Путин заяви, че Минските договорености не се изпълняват, като голяма вина за това има неконструктивната позиция на Киев. По думите му от страна на киевските власти няма желание за истински политически процес, в това число за реализация на особения статут на Донбас, за което вече е постигнато споразумение. Той подчерта, че регулирането трябва да стане с международно участие, в това число от САЩ, макар да не е част от Нормандската четворка, но няма как да се случи без договорка между Киев и Донбас. Путин допълни, че вчера отново е имало нарушаване на мирното споразумение, макар че не е ясно дали е от страна на украинската армия, или от националистите. Президентът отново посочи, че в Донбас няма руски войски, но там действат местни формирования, които са самодостатъчни и са способни да отразят всякакви мащабни военни акции срещу региона.Ако местните хора бъдат лишени от възможността да се защитават, т. нар. националистически батальони ще извършат в Източна Украйна клане, по-лошо и от това в Сребреница, категоричен е Путин. СирияПутин разказа за изненадващата си визита в руската авиобаза Хмеймим в Сирия, откъдето обяви изтеглянето на руските войски.Той обясни, че безопасността му е била обезпечена от руски изтребители, които са прикривали самолета му.„Отдавна знаех за необходимостта от това посещение. Въпросът беше дали ще има съответните условия, въпросът беше кога за завършим ликвидацията на тези терористични организации и каква ще бъде обстановката там“, каза Путин.По думите му Сирия не би могла сама да се справи с проблема с бежанците и се нуждае от международна подкрепа, а Русия е готова да помогне в рамките на общи международни усилия.", "date": "2017.12.14", "title": "Путин за опозицията: Не искаме Русия да стане Украйна, втори Саакашвили да бяга по площадите"}
{"url": "https://offnews.bg/politika/enp-sezira-komisiata-za-zashtita-ot-diskriminatcia-za-moratoriuma-za-i-671183.html", "text": "Зам.-председателят на Единна народна партия Емил Мечикян внесе сигнал в Комисията за защита от дискриминация срещу Мораториума за иновативни лекарства, наложен от Министерски съвет в Закона за бюджета на Националната здравноосигурителна каса за 2018 г. и приет от Народното събрание на 29 ноември 2017 г., съобщиха от пресцентъра на партията.Единна народна партия атакува предложението на Министерски съвет заради принципа, че в зависимост от заболяването си пациентите в България няма да имат равни възможности за получаване на най-доброто лечение, въпреки че са здравноосигурени. Според Закона за защита от дискриминация това е форма на непряка дискриминация.Партията е сезирала комисията за производство по установяване на дискриминация по признак „увреждане\" с цел да се постанови спиране на нарушението и равно третиране на всички, както и налагане на санкции или принудителни административни мерки срещу нарушителя – Министерски съвет.След като поискахме вето от страна на президента на републиката Румен Радев и подкрепихме протестите на пациентските организации това е поредната стъпка, за да спрем безумието, което се предлага на българския народ срещу неговите интереси и здравето му, заяви зам.-председателят на ЕНП Емил Мечикян.Предупреждаваме управляващото мнозинство, че това е поредната, но не последна стъпка, която сме готови да направим, защото всички имат право на живот и ние сме готови да защитаваме тази ценност на всяка цена, каза още Емил Мечикян.", "date": "2017.12.14", "title": "ЕНП сезира Комисията за защита от дискриминация за мораториума за иновативни лекарства"}
{"url": "https://offnews.bg/futbol/vratariat-nikolaj-mihajlov-stava-podchinen-na-petev-671210.html", "text": "Новият треньор на Омония (Никозия) Ивайло Петев е на път да вземе български вратар. Според кипърските медии днес след обяд в клуба трябва да пристигне Николай Михайлов.29-годишният българин ще премине медицински прегледи и ако се представи успешно, ще подпише договор. Михайлов трябва да замени в Омония Константинос Панаги, който е аут до края на сезона заради контузия.Според информациите кипърският клуб се е спрял на Николай Михайлов още преди да назначи Ивайло Петев. Бившият вратар на Левски и Твенте е бил избран от предишния треньор Памбос Христодуло.Петев със сигурност няма да е против привличането на българския вратар. Той познава качествата на Михайлов от съвместната им работа в националния отбор, допълват медиите от Острова на Афродита.Както е известно, в началото на сезона Николай Михайлов беше на проби в друг кипърски тим - АПОЕЛ (Никозия). Той обаче не беше одобрен от клуба, където играе зет му Живко Миланов.", "date": "2017.12.14", "title": "Вратарят Николай Михайлов става подчинен на Петев"}
{"url": "https://offnews.bg/ikonomika/danachni-pod-prikritie-shturmuvaha-panaira-na-knigata-671196.html", "text": "Издатели се оплакаха от данъчен терор на Панаира на книгата. От друга компания също се оплакаха от грубо отношение от страна на инспекторите на НАП и дори твърдят, че инспектор се обърнал към тях с думите \"Глави ще хвърчат тука\".От столичната НАП потвърдиха за проверките, но отрекоха, че в тях има каквото и да било извънредно, както и да е имало грубо отношение от страна на техни служители.Според данъчните на откриването на Панаира на книгата били направени четири проверки, една от които била на дружеството, което организира форума.Проверката е осъществена от данъчни под прикритие, които са констатирали неиздаване на касов бон от едно от издателствата.", "date": "2017.12.14", "title": "Данъчни под прикритие щурмуваха Панаира на книгата"}
{"url": "https://offnews.bg/politika/vitceto-simeonov-borisov-ne-iskam-da-go-vizhdam-angelkova-govori-glu-671208.html", "text": "Вицепремиерът Валери Симеонов премина в яростна атака срещу прекия си началник Бойко Борисов и намекна за разваляне на управляващия управленски формат заради отлагането на решението за изграждането на втори лифт в Банско.Той разкри и любопитни подробности около това как е било взето за решението за отлагане на точката, разрешаваща застрояване на Пирин.След това вицепремиерът открито заговори за това, че не е от тези, които слушкат и папкат - явна заплаха за  разваляне на коалиционното споразумение с ГЕРБ.И добави по адрес на Борисов:Симеонов нападна и министъра на туризма Николина Ангелкова.Той коментира и атаките на опозицията и в частност лидера на БСП Корнелия Нинова.По въпроса за вота на недоверие от БСП и ДПС, той заяви: „Аууу какъв ужас! Нищо няма да направят – ще чакаме до 17-и януари, пък тогава да коментираме има ли смисъл този вот“.", "date": "2017.12.14", "title": "Вицето Симеонов: Борисов не искам да го виждам, Ангелкова говори глупотевини"}
{"url": "https://offnews.bg/medii/delian-peevski-s-prizovka-za-sadeben-spor-ot-hristo-komarnitcki-e-671180.html", "text": "Известният карикатурист Христо Комарницки потърси тв предаването \"Съдебен спор\" като последна инстанция, за да реши проблемите около разпространението на сатиричния вестник \"ПРАС-ПРЕС\".Комарницки е сред основателите на изданието.Карикатуристът обяви във фейсбук, че е изпратил писмо до рейтинговото предаване на Нова телевизия, тъй като всичките му опити да получи съдействие от официалните институции в България са ударили на камък.  Комарницки призова като ответници в студиото на \"Съдебен спор\" да бъдат поканени управителите на фирма \"Национална дистрибуция\" АД и техния господар Делян Пеевски, които злоупотребяват с монополното си положение и възпрепятстват разпространението на \"ПРАС-ПРЕС\".Ето и цялата публикация на карикатуриста в социалната мрежа:", "date": "2017.12.14", "title": "Делян Пеевски с призовка за Съдебен спор. От Христо Комарницки е"}
