{"url": "https://m.offnews.bg/news/Politika_8/Nadzorat-na-NOI-odobri-180-leva-minimalna-pensiia-ot-1-iuli_656242.html", "text": "Надзорният съвет на Националния осигурителен институт (НОИ) утвърди увеличението на минималната пенсия на 180 лева. Надзорът на НОИ е одобрил проекта за изменение на Закона за бюджета на държавното обществено осигуряване за 2017 г., с който минималната пенсия се увеличава от 161,38 лева на 180 лева от 1 юли и на 200 лева от 1 октомври. В резултат на промяната със същите проценти - 11,1%, ще се повишат минималните размери и на останалите пенсии за трудова дейност, които се определят в процент от минималната пенсия за осигурителен стаж и възраст. Това са пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии.Общата сума на средствата за двуетапното увеличение на минималната пенсия за осигурителен стаж и възраст е около 100 млн. лв. за 2017 г.Надзорният съвет на НОИ утвърди и проект на Постановление на Министерския съвет за определяне на нов размер на социалната пенсия за старост, която от 1 юли 2017 г. ще се увеличи от 118,14 лв. на 120,98 лв. В резултат на промяната ще се повишат и размерите на пенсиите, които не са свързани с трудова дейност – пенсията за военна инвалидност, пенсията за гражданска инвалидност, социалната пенсия за инвалидност и персоналната пенсия, както и добавките към пенсиите, които се определят в процент от социалната пенсия за старост.", "date": "2017.05.22", "title": " Надзорът на НОИ одобри 180 лева минимална пенсия от 1 юли"}
{"url": "https://m.offnews.bg/news/Obshtestvo_4/Vsichki-testove-ot-vtorata-matura-i-vernite-otgovori_656243.html", "text": "Публикуваме всички тестове и верните отговори по предметите, по които 42 хил. зрелостници днес държаха втора задължителна матура.От тях най-много се явиха на изпита по биология - над 12 500 души, вторият най-масов изпит беше по английски език (11 460).Пет писмени работи бяха анулирани заради преписване или скрит в явяващия се втори телефон.Ето и тестовете и верните отговори, публикувани от Министерството на образованието и науката:;;;;;;;;;;;;.", "date": "2017.05.22", "title": " Всички тестове от втората матура и верните отговори"}
{"url": "https://m.offnews.bg/news/Kultura_33/Karnavalat-v-Gabrovo-v-15-kadara_656233.html", "text": "Хиляди се включиха в габровския карнавал през уикенда, който тази година е под мотото \"Да изкукуригаме от смях\".Шествието обиколи централните градски улици, като сред живите карикатури бяха световни политически лидери - Тръмп, Обама, Тачър, Индира Ганди, Наполеон Бонапарт, Кадафи, Кастро, и български политици, магистрати и знаменитости - Румен Радев, Сотир Цацаров, Слави Трифонов.Паралелно с карнавала, в Габрово се проведе и първият международен фестивал за градски изкуства и щастие „6Fest“.В „6Fest“ взеха участие „Цирк де ла Люлин“, „Куку Брадърс“ (Венецуела), Тио Тео от Испания, Ashton Ka (Белгия, България), Театър на огъня и сенките „Fireter“, Мим формация „Жар театър“.Часове преди шествието в центъра на града се проведоха традиционните Биг бенд парад на открита сцена, както и Детския мини карнавал.Фестивалната нощ завърши с 3D мапинг шоу, празнична заря и концерт на Б.Т.Р.", "date": "2017.05.22", "title": " Карнавалът в Габрово в 15 кадъра"}
{"url": "https://m.offnews.bg/news/Temida_18762/Otstraniha-ot-dlazhnost-profesorite-iskali-podkup-ot-studenti_656244.html", "text": "Окръжният съд в Пловдив отстрани от длъжност двамата професори от Университета по хранителни технологии в Пловдив, които бяха задържани заради искане на подкуп от студентите си.Ако Симеон Василев и Николай Банков останат на работните си места, те ще могат да попречат на следствието, като окажат влияние върху студентите и колеги от университета. Прокуратурата обяви, че Василев и Банков са писали положителни оценки в протоколите, без да са провеждали изпити. Единият професор е трябвало да получи чрез посредници 600 лева, за да пише оценки на двама студенти, а другият е трябвало да получи 650 лева, за да пише оценки за два изпита на един студент, съобщи БНТ. Защитата на Банков твърди, че някой друг е искал подкуп от негово име и това е атака срещу него. Василев също посочва, че е оклеветен. Той е решен да събере доказателства за своята невинност. Двамата професори бяха пуснати под гаранция от 5000 лева на 19 май. Те могат да обжалват отстраняването си от длъжност в тридневен срок. ", "date": "2017.05.22", "title": " Отстраниха от длъжност професорите, искали подкуп от студенти"}
{"url": "https://m.offnews.bg/news/Obshtestvo_4/Lukojl-podari-Porshe-na-dama-ot-Sofiia_656252.html", "text": "Генералният директор на „Лукойл България\" Валентин Златев връчи ключовете за чисто нов автомобил Porsche cayenne на победителката в играта „Влез в ЛУКОЙЛ Клуб – спечели PORSCHE Cayenne!\" Силвия Красева от София.\"Това е една от най-мащабните промоции, които нашата компания е провеждала, като в рамките на й бяха регистрирани над 350 хиляди карти „Лукойл Клуб\". Участието на тези 350 хиляди човека приемаме като знак на доверие към високото качество на нашите горива и стандарти на обслужване\", коментира Златев при връчването на голямата награда.Официалният представил на „Порше\" за България Ина Аврамова награди втория победител в играта на „Лукойл България\" – Ралица Костова.Третата награда връчи Дмитрий Флорински, директор „Продажби на дребно\" в „Лукойл България\" – луксозен комплект от „Порше\", а победителката, която го грабна, беше Ваня Стефанова.", "date": "2017.05.22", "title": " \"Лукойл\" подари Порше на дама от София"}
{"url": "https://m.offnews.bg/news/Gimnastika_18776/Tcveti-Stoianova-otkaza-da-prosti-na-naj-dobrata-si-priiatelka_656213.html", "text": "В раната на разрушеното приятелство бръкна Цвети Стоянова във втората част на интервюто, което bTV излъчи. Бившата гимнастичка, която оживя по чудо след скок от шестия етаж,  беше най-близка с Цвети Найденова. Двете съотборнички не си говорят.\"Не исках публично да го оповестяваме. Не знам къде се пропука нашето приятелство. Не ѝ се сърдя за нищо. Даже съм ѝ благодарна, че тя ми даде важен урок в живота. Както и много други хора, които ме оставиха в най-тежкия ми момент. Те ми показаха, че никога не са били с мен.В болницата се борих за живота си, а след излизането вече се борех с живота. Трябваше да проходя, беше ми трудно дори до тоалетната да отида. Предстоят ми още операции.\"Запитана дали би простила на бившата си най-добра приятелка, Стоянова отговори: \"Съмнявам се. Преди месец бих казала да, но сега вече не.\"Както е известно, Найденова взриви преди време Фейсбук с недвусмислен статус. „Жaл ми e зa дeлфинчeтaтa в Дyбaй, чe ca пpинyдeни дa плyвaт c лeĸи мoмичeтa“, нaпиca Цвeтeлинa Haйдeнoвa.Припомняме, че Цвети Стоянова промени тотално външния вид, след като оживя. Пусна си снимки и от почивка в Дубай..", "date": "2017.05.22", "title": " Цвети Стоянова отказа да прости на най-добрата си приятелка"}
{"url": "https://m.offnews.bg/news/Zdrave_18753/Georgi-Ivanov-e-poluchil-insult-oshte-ima-opasnost-za-zhivota-mu_656215.html", "text": "Първият български космонавт Георги Иванов е получил исхемичен мозъчен инсулт. Той е паднал при битов инцидент снощи и е с травма на рамото и главата.  Георги Иванов се е чувствал добре вечерта след падането, но в 5 часа тази сутрин му е станало зле и е постъпил превъзбуден и объркан във ВМА и не е можел да контактува. В момента Иванов е стабилизиран, но животът му все още не е извън опасност. Той е поставен в медикаментозен сън, обясни доц. Евелина Одисеева, началник на Клиниката \"Интензивно лечение\" към ВМА. Тя смята, че още вечерта при удара Иванов е получил мозъчно кръвонарушение вследствие на микротромбози.  Иванов има и сърдечна патология - аритмия, което също е предпоставка за инсулт, обясни още доц. Одисеева от ВМА на специална пресконференция за състоянието на първия ни космонавт. Предстоят още изследвания - ще му бъде направен и скенер, но това ще се случи след 24 часа, когато се събуди от медикаментозен сън. Тогава ще стане яснo и какви са пораженията на мозъка на Георги Иванов. ", "date": "2017.05.22", "title": " Георги Иванов е получил инсулт, още има опасност за живота му"}
{"url": "https://m.offnews.bg/news/Obshtestvo_4/Zhenite-i-podaratcite_656219.html", "text": "подаръкът е само допълнение и проявление на любовта ниДоколко ? Доколко ние живеем в схеми и илюзии по въпроса, които убиват искреното общуване и обичта?Трябва да започнем с това, че малко или много в днешното общество се прекъснаха традициите и се заличи едновремешният „етикет“, който всеки млад господин, дори най-бедният, е спазвал, когато има интерес или уважение към някоя дама. Някога не само поводите, по които се е поднасял (или не се е поднасял) букет, а дори видът на цветята в него, са говорели доста.В повечето руски филми от миналия век този етикет е запазен и ни навява носталгични нотки или напротив, притеснява ни, че „тогава жените са искали доста скъпи знаци за внимание“.  Бижута от злато, скъпоценности, истински кожени палта са били само начин да се покаже от страна на мъжа, че не жали средства, за да зарадва определена жена. А благородството на кавалера е проличавало в това, че й дава свободата, въпреки тези скъпи знаци на внимание, да предпочете друг.Какво се получава днес? Момичетата днес станаха по-смели, по-самостоятелни, а често са не по-малко кавалери от момчетата. Обикновено, усещайки доколко може да отвърне на нечии чувства, момичето с достойнство ще отклони прекалено скъпите  или прибързаното предложение за задгранична екскурзия. Равноправието на половете има и своята честна страна. Да не говорим за това, че докато младият господин прави подаръци с парите на родителите си, никоя жена не може да е спокойна, че ще избегне коментари и обиди от страна на хората.Какво тогава? Да не подаряваме нищо на жените ли? Това би било най-голямата грешка. Естествената нужда на мъжа да подарява е доста силна, тя е подобна на нуждата у жената да се погрижи за любимия си. Да му сготви, да направи така, че да му е хубаво. Не е добре да потискаме естественото си усещане за преливаща обич или благодарност, или дори уважение, ако ни хрумне правилния подарък за случая. Нерядко това ще е нещо по-различно от стандартното, което няма да струва хиляди, но ще стопли сърцето, ще бъде полезно или ще разсмее. Понякога този подарък ще бъде пазен с години и жената няма да може да обясни неговата стойност, нито да я пресметне. Но като го вземе в ръка, ще усеща сърцето му...За съжаление, има много изключения от горните случаи. Има жени, възпитани и дори „подковани“ от своите майки и близки, че всяка дружба трябва да започва с подаръци и те задължително трябва да бъдат над определена сума. Има също и жени, които не подбират желанията си, като използват нечие меко сърце, което се нуждае от тях. Тогава подаръкът, който жената иска от мъжа, може да бъде дори прекрачване на определени норми, дори престъпление.А може ли това да се промени? Да, може. Дори чрез неочаквани за жената подаръци ние можем да изявим себе си, да дадем друга посока на нещата, които тя смята, че харесва. Дори подарявайки, мъжът може да остане силна личност със свои ценности и Принц – със свои принципи.  Нека не губим доверие в своето вътрешно чувство кое е уместно, кое е прекалено, а за кое още е рано. Нека не забравяме, че .", "date": "2017.05.22", "title": " Жените и подаръците"}
{"url": "https://m.offnews.bg/news/Obshtestvo_4/7-dushi-s-obvineniia-za-reket-otvlichaniia-i-porachkovi-ubijstva_656245.html", "text": "Специализираната прокуратура внесе обвинителен акт срещу седем участници в организирана престъпна група за разпространение на наркотици, отвличания, рекет, побои и поръчкови убийства. Групата е била ръководена от Иво Иванов, по-известен с прякора Иво Гела. Тя е действала в областите Варна и Добрич, съобщи БГНЕС.Членовете на групата бяха арестувани през април 2015 г. Иванов и други двама от групата - Валентин Христов и Янко Живков, се укриха. Материалите срещу тях са отделени в друго наказателно производство, което предстои да приключи след издирването им.Според доказателствата по делото групата е създадена от Иво Гела през 2001 г. Основната дейност на групата е била разпространение на наркотици - главно кокаин, хероин, марихуана и амфетамини. Наркотиците са пристигали от Турция, Доминиканската република и други и са били разпространявани на едро и дребно в страната. За тази дейност са отговаряли Николай Иванов, Янко Живков и Добрин Димитров, а Иво Иванов я е контролирал. Групата е поддържала широка мрежа от дилъри. Разпространителите на дрога извън групата били принуждавани да работят за нея или да делят печалбата си чрез побоища и рекет. Така групата е установила контрол на разпространението на наркотици в региона. Друг основен източник за приходи на престъпното сдружение било събирането на „такса спокойствие“ от бизнесмени, развиващи дейност във Варненско и Добричко. Собствениците на по-големи търговски обекти били принуждавани да плащат еднократна „такса“ от 100 000 евро при откриване на търговските си обекти. По-дребните бизнесмени трябвало да се „отчитат“ с по-малки суми, но периодично. Рекетирани са били и автокрадци да връщат отнетите автомобили на собствениците им срещу част от получената сума за връщането. Наблюдавани били действията и приходите на други престъпници в региона, от които били искани отчисления, за да продължат работата си.Чрез Иво Гела престъпната група е приемала поръчки и за отвличания и убийства на бизнесмени - често от техни съдружници или конкуренти.Получените от дейността на групата пари са влагани в хотелиерство, ресторантьорство, рекламни агенции и друг легален бизнес.", "date": "2017.05.22", "title": " 7 души с обвинения за рекет, отвличания и поръчкови убийства"}
{"url": "https://m.offnews.bg/news/Temida_18762/Nadprevarata-za-nov-predsedatel-na-VAS-zapochna_656218.html", "text": "Мандатът на сегашния председател на Върховния административен съд Георги Колев изтича през ноември тази година. Очаква се Висшият съдебен съвет да гласува новия председател на 11 септември. Мандатът на самия състав на ВСС изтича на 3 октомври.Предложения за кандидатури за председател могат да правят не по-малко от трима от членовете на съответната колегия на Висшия съдебен съвет, министърът на правосъдието, както и Пленумът на Върховния административен съд.Все още не е ясно кои ще бъдат кандидатите, но сред съдиите във Върховния административен съд вече се работи за издигане на фаворит, научи редакцията ни.Става въпрос за Георги Чолаков – семеен приятел на Георги Колев. За кратко е бил съдия в районните съдилища на Сливен и Котел, след което адвокат и нотариус в Балчик. През 2012 г. се класира на единствената бройка за съдия във ВАС от външен конкурс. Почти веднага след встъпването му в длъжност е назначен от Колев за председател на Второ отделение на ВАС, където заменя Галина Солакова.Още преди месеци започва презентирането на Чолаков като достоен за председател на ВАС. Дали поради липса на особена положителна реакция и от двете противостоящи си групи в Съдийската колегия на ВСС, или поради по-добрите преимущества на избрания подход, започва постепенна работа сред съдиите от ВАС за номинирането на Чолаков от пленума на съда.Очаква се подкрепящите Чолаков, да предложат и подкрепят процедурни правила за явно гласуване на номинациите от Пленума на съда, тъй като вярват, че по този начин ще може да се осигури вота на колебаещите се съдии.Изразяващи съмнения в качествата на Чолаков да бъде административния ръководител, от който ВАС се нуждае споделят, че им се заявява, че евентуалната му кандидатура вече е съгласувана и одобрена от политическите лидери на парламентарно представените партии и от почти всички членове на двете колегии на ВСС.Дали това ще се случи, наистина ли има вече фаворит и какви ще са кандидатурите предстои да видим в близко бъдеще.", "date": "2017.05.22", "title": " Надпреварата за нов председател на ВАС започна"}
{"url": "https://m.offnews.bg/news/Futbol_18793/Balakov-izvezhda-Etar-v-klasikata-s-Loko-Gorna-Oriahovitca_656221.html", "text": "Забравете смешните ни професионални групи, истината за футбола е в сряда в Горна Оряховица. Тогава е звездното издание на старата класика между местната гордост Локомотив и големия съперник Етър.  Трима от героите, достигнали до бронзовите медали на световното първенство по футбол в САЩ ще излязат отново на терена за емблематичен сблъсък между ветераните, съобщава regnews.net. Става въпрос за Красимир Балъков, Ивайло Йорданов и Бончо Генчев.Срещата е по случай празника на Горна Оряховица и ще се проведе на 27-ми май от 20.00 часа в железничарския град. Входът за „Нощта на легендите” е свободен, а организаторите обещават много емоции и изненади по време на уникалната среща.Съботният мач на легендите ще бъде своеобразен бенефис на Красимир Балъков пред феновете от региона. Гениалният футболист на Етър не е обличал виолетовата фланелка повече от 20 години, а тимът от Велико Търново е единственият, с който е бил шампион във впечатляващата си кариера.Ивайло Йорданов пък ще радва феновете на „Локомотив”. Двамата с Балъков бяха съперници на терена в края на 80-те и началото на 90-те, когато дойдоха и най-големите успехи на двата отбора. В събота Бончо Генчев ще облече както черно-бялата, така и виолетовата фланелка.За Етър ще излязат звезди от няколко поколения като Георги Цингов, вечният голмайстор Цеков, Аргиров, Сашо Христов, рекордьорът с най-много мачове в „А” група Георги Георгиев, Георги Трендафилов, Генчо Генчев. и още други величия от виолетовия тим.За отбора на „Локомотив” черно-бялата фланелка отново ще облекат Нако Дойчев, Манол Манолов, братята Гавазови, Филип Филипов. Тениските на всички ще бъдат с номер 29, символизирайки празника на Горна Оряховица.„От дълги години градския стадион на „Локомотив” не е приемал такива звезди, каквито ще бъдат на този мач. Искам да благодаря на кмета инж. Добромир Добрев, който помогна за организацията. Смятам, че феновете ще изпълнят стадиона”, сподели председателят на местния парламент в Горна Оряховица и председател на УС на Локомотив Даниел Костадинов.Треньори на двата отбора ще бъдат не по-малко легендарни имена. „Виолетовите” ще бъдат изведени от Георги Василев, а „черно-белите” от Петър Кирилов. За радост на мъжката част от публиката мачът ще бъде ръководен от дамско трио, сподели Бончо Генчев.", "date": "2017.05.22", "title": " Балъков извежда Етър в класиката с Локо Горна Оряховица"}
{"url": "https://m.offnews.bg/news/Futbol_18793/Hubchev-obiavi-natcionalite-otnovo-sme-bez-veseliaka-Bozhinov_656225.html", "text": "СписъкътНикакви изненади не предприе Петър Хубчев, който обяви имената на националите, играещи в чужбина, за предстоящата световна квалификация  с Беларус. Мачът е в град Борисов на 9-и юни.В него не попадна отново нападателят Валери Божинов, който ни весели с клипчета от Китай, а понякога и бележи голове. Националният отбор се събира на лагер на 1-и юни в Национална футболна база \"Бояна\".Имената на повиканите играчи от родните клубове ще бъдат обявени по-късно. България определено е в подем след гръмкото 2:0 като домакин срещу Холандия.", "date": "2017.05.22", "title": " Хубчев обяви националите, отново сме без веселяка Божинов"}
{"url": "https://m.offnews.bg/news/Futbol_18793/Berbatov-obiavi-i-legenda-na-Valensiia_656248.html", "text": "Наближава шоуто на 14 юни и Димитър Бербатов обяви името на поредната звезда. Гайска Мендиета ще пристигне в София за благотворителния мач, организиран от българина на стадион \"Васил Левски\".Халфът е една от най-големите фигури в историята на Валенсия. През 1999 г. печели Купата на краля и Суперкупата на Испания. Следващият сезон му е още по-силен - стига до финал в Шампионската лига срещу Реал (Мадрид).През тази 2000 г. е избран от УЕФА за халф номер 1. През следващата година Валенсия отново стига до финал в най-престижния клубен турнир, този път губи от Байерн (Мюнхен) след изпълнение на дузпи.Но моторът на отбора е избран за най-добър халф и през 2001 г. И неслучайно е купен от Лацио за 48 млн. евро. Играе и за Барселона. С английския Мидълзбро печели Купата на лигата.Участник на световно и европейско първенство с националния отбор на Испания. Гайска Мендиета ще бъде в отбора на Фиго за Мача на годината в София на 14 юни.", "date": "2017.05.22", "title": " Бербатов обяви и легенда на Валенсия"}
{"url": "https://m.offnews.bg/news/Temida_18762/Prokuraturata-pravi-proverka-na-NZOK_656228.html", "text": "Прокуратурата извършва проверки в НЗОК. Това стана ясно от думите на главния прокурор Сотир Цацаров. По думите му се проверяват сигнали за сключени неизгодни договори. Работи се и по сигнал, подаден от бившия здравен министър Петър Москов. \", обясни Цацаров в Бургас.Съвсем скоро се очакват и резултати от проверките. Цацаров отказа повече подробности, тъй като има следствена тайна. \"\", каза още главният прокурор.В средата на март Москов обяви, че е подал сигнал до прокуратурата срещу НЗОК. Като причина той посочи, че Касата е платила 20 млн. лева на болници за последните два месеца на 2016 г., без системата за регистрация с пръстов отпечатък да е потвърдила реално извършени дейности. От НЗОК обвиниха Москов в клевета и подчертаха, че плащанията за последните два месеца на миналата година са извършени през януари, когато министър все още беше Москов.Цацаров бе в Бургас, заедно с вътрешния министър Валентин Радев и министърът на туризма Николина Ангелкова, за да обсъдят мерките за предстоящия летен сезон. Ще има засилено полицейско присъствие, както и проверки на различни институции по курортите и основно - в „Слънчев бряг“. В комплекса ще бъде въведени отново и КПП-та. Цацаров гарантира, че към момента няма напрежение между групировки в „Слънчев бряг“, след стрелбата през миналата година и че няма да допуснат подобни сцени:„“, добави главният прокурор. В Бургас той анонсира, че БАН ще извършва експертиза за наличието на уран във водата в Хасковско.", "date": "2017.05.22", "title": " Прокуратурата прави проверка на НЗОК"}
{"url": "https://m.offnews.bg/news/Obshtestvo_4/Invalidna-kolichka-dadena-ot-darzhavata-osakati-dete_656185.html", "text": "Дете е получило тежко увреждане от инвалидна количка, дадена му от Агенцията за социално подпомагане. Майка му Красимира Обретенова е изпратила писмо до Нова телевизия, в което обяснява за случая. На 10 години нейната дъщеря получава инвалидна количка от социалните служби, вследствие на която получава тежко изкривяване на гръбначния стълб - сколиоза. Детето е подложено на операция, която се поема от Фонда за лечение на деца и струва 35 хиляди лева.След това приятел на семейството дарява на семейството и на детето нова количка, която струва 7000 лева и която детето и в момента ползва.                                               Новият социален министър Бисер Петков коментира, че е запознат със случая и обясни: \"Конкретно за този случай – самата оценка на тези медицински изделия според нуждите на всяко дете с увреждане трябва да се извършва от медицински специалисти в Министерство на здравеопазването, защото в момента това се прави от социални работници, които нямат такава квалификация. Затова се е получило, че на това дете е предоставена количка, която не отговаря на нуждите му\". Петков обаче добави, че това не е единственият случай и смята да заложи тази промяна експертите от Министерство на здравеопазването да правят тези оценки за в бъдеще. По повод исканията на родителите на деца с увреждания Бисер Петков каза, че в социално министерство ще се дискутира какво може да им осигури държавата и какво може да си позволи, за да подобри условията им на живот. ", "date": "2017.05.22", "title": " Инвалидна количка, дадена от държавата, осакати дете"}
{"url": "https://m.offnews.bg/news/Futbol_18793/Chelsi-pribra-20-miliona-evro-ot-titlata-na-IUventus_656246.html", "text": "Това е пример как се правят пари, докато почиваш. Новият шампион на Англия Челси заработи 20 милиона евро от титлата на Ювентус. Чиста работа!Парите ще дойдат от клауза в договора за преотстъпване на Хуан Куадрадо. Общата сума, която \"сините\" прибраха от трансфера на колумбийския национал, вече възлиза на 25 милиона евро.Куадрадо беше преотстъпен в Ювентус в началото на миналия сезон с договор за наем за срок от 3 години, а за неговото подписване италианците платиха 5 милиона евро. Според клауза в него, трансферът става постоянен при титла за торинците, а сумата на трансфера е точно 20 милиона.Според различни непотвърдени информации, това е точно половината от нужната сума за привличане на нападателя Алваро Мората от Реал Мадрид. Той е любимец на треньора Конте.Говори се, че Челси ще засили за рекордни пари в Китай голмайстора си Диего Коста. Така ще бъде освободено място за Мората.", "date": "2017.05.22", "title": " Челси прибра 20 милиона евро от титлата на Ювентус"}
{"url": "https://m.offnews.bg/news/Sviat-_12/Fejsbuk-blokira-profila-na-zhurnalist-obvinil-maltijskiia-premier-v-k_656193.html", "text": "Фейсбук профилът на малтийския журналист Матю Гализия бе блокиран, след като репортерът написа серия от публикации, в които обвинява премиера на Малта Джоузеф Мускат в корупция.Гализия бе част от мащабния екип журналисти, които стояха зад разследването \"\" през миналата година. Публикациите му в социалната мрежа срещу Мускат идват няколко седмици преди в Малта да се проведат парламентарни избори.Малтийският журналист решил да разпространи информацията, която има, през социалните мрежи, тъй като в традиционните медии тя не била посрещната с голям интерес, пише The Verge.След постовете в социалната мрежа премиерът на Малта отговари, че ще съди журналиста. Няколко дни по-късно Гализия вече не може да влезе в профила си, а някои от публикациите са изтрити.В изявление по темата от Фейсбук коментираха, че ще проучат случая и ще направят необходимото, за да може Гализия да публикува отново. Те подчертаха, че профилът е свален, тъй като в постовете имало лична информация.", "date": "2017.05.22", "title": " Фейсбук блокира профила на журналист, обвинил малтийския премиер в корупция"}
{"url": "https://m.offnews.bg/news/Obshtestvo_4/Udalzhavat-peshehodnata-zona-po-Vitoshka-do-Sv-Nedelia-tramvaite-o_656197.html", "text": "Пешеходната част на столичния бул. \"Витоша\" да бъде продължена до площад \"Св. Неделя\", предвижда Столична община. Това заяви главният архитект на София Здравко Здравков. Той обясни, че целта на заданието, което се подготвя в момента и ще бъде подложено на обществено обсъждане, е да се осъществи възможност на пешеходците да се придвижват спокойно до ларгото или към Градската градина. Трамваите обаче няма да бъдат спирани, между \"Ал. Стамболийски\" и \"Алабин\" ще е забранено само за автомобили. Арх. Здравков разкри още, че е водил разговори с ръководството на съда за паркираните коли пред Съдебната палата. В момента се подготвят и симулации на трафика в района. До месец ще проведем общественото обсъждане, след което заданието ще бъде преработено и ще се търси проектант. „Възлагането на проекта очаквам да бъде факт до края на годината, след което да стартира и реализацията му, каза още арх. Здравков, цитиран от Фокус. ", "date": "2017.05.22", "title": " Удължават пешеходната зона по Витошка до \"Св. Неделя\", трамваите остават"}
{"url": "https://m.offnews.bg/news/Interviu_66/Stenogramata-KTB-triabva-da-e-publichna-i-pri-nesaglasie-na-ucha_656214.html", "text": "Адвокат Кашъмов, колко са делата, които са заведени срещу президентството по случая с КТБ?Делата, за които аз знам, са повече от две, но са по две различни стенограми. Това, което ми се струва интересно, е, че за отказа за достъп до стенограмата от другата среща не се претендира просто професионална тайна, а тя е класифицирана с гриф за сигурност „Поверително“, който предполага защита от пет години. Тоест, там явно е имало някаква сериозна причина за полагането на този гриф, която обаче ние не знаем каква е, защото от президентството не дават достатъчно информация до момента.Точно така, първото ни дело беше дело по жалба на журналиста Лъчезар Лисицов от в. „Десант“, който беше поискал достъп до стенограмата от срещата между президента Георги Първанов и Владимир Путин, който по това време беше министър-председател. Първоначално достъпът беше отказан пак под претекст, че информацията е защитена. Но след осъдително решение на Административен съд София – град, което излезе един петък на 2010 година, на следващия ден, още в събота сутринта, президентството публикува тази стенограма.Едната разлика е в това, че Първанов веднага публикува стенограмата – още на следващия ден след съдебното решение. Сега вече са изтекли 10 дни и президентът обещава евентуално в края на тази седмица ще оповести стенограмата.По-съдържателната и съществената разлика е, че сега президентът е тръгнал към това да пита за съгласие. Да пита частни лица – директори на банки, ако е имало такива на срещата, експерти и т.н. - това да. Но не може да се питат за съгласие министри, народни представители, управител и подуправители на БНБ, защото те са органи на държавна власт. Сами по себе си те са длъжни да предоставят информация. А има една такава разпоредба в Закона за достъп до обществена информация – чл. 31, ал. 5, според която, когато самите лица са задължени субекти по закона, те не следва да бъдат питани дали са съгласни да предоставят информацията. Иначе къде отиваме, ако ще се съгласяват народни представители, министри и т.н?Това е следващият интересен въпрос. Президентът правилно е посочил, че има институт на мълчаливо съгласие. Тоест, ако и в този срок не реагират, се приема, че те са съгласни. Ако обаче те изрично откажат, тогава вече, първо, според мен, това ще е незаконно да се отказва на тази основа. За мен, от юридическа гледна точка, единствената стойност на това съгласие е, така да се каже, един жест на почтеност от президентството към хората, за да може те да са информирани какво предстои. Но изразеното несъгласие за публикуване на стенограмата е правно нерелевантно в случаите на министри, народни представители, управител и подуправители на БНБ и други представители на държавни, ако е имало такива.Второ, дори в случаите, когато това е релевантно, тоест отказалите са частни лица, според ал. 4 на същата разпоредба от ЗДОИ информация се предоставя, но в обем и по начин, така че да бъдат защитени само данните на третото лице.Това означава, че като се заличи името би трябвало да остане цялата дискусия и това, което е казал този човек.Дори един от мотивите, с които съдът отмени отказа, е точно това, че не е разгледана изобщо възможността за частичен достъп. А това е нещо, което те () не могат да преодолеят по никакъв начин. Те са длъжни да предоставят частичен достъп.Решението не е окончателно и в това отношение прави добро впечатление, че президентът е решил да не се бори, а да отговори на обществения интерес. Същият беше случаят от 2010 година с Първанов. Аз мисля, че това заслужава висока оценка. Разбира се, че държавният глава се ръководи от конституцията, но и от обществения интерес също така.Не мога да кажа, защото винаги, когато става въпрос за информация, редом с този въпрос стои и въпросът за компетентността да бъде четена такава информация и да се свързва с друга информация. Но за мен, за обществото е много важно, защото първо, то все пак ще получи някаква информираност какво се е коментирало.Второ, на самите хора във властта ще стане ясно, че, в крайна сметка ограничаването на достъпа до информация е ограничение от принципа и не може току така да се поставят ограничения. Това е много важно послание и освен това винаги трябва да се взима предвид надделяващият обществен интерес.Това е сигурно. Независимо какво ще се случи през следващите дни, със сигурност това е една сериозна заявка. Това, което казва държавният глава, е послание и към другите институции. Това със сигурност според мен ще способства за повече култура на прозрачност в бъдеще време, но, разбира се, ние призоваваме президента да разгледа и въпроса с класифицираната стенограма, защото там има един двугодишен срок, в който трябва да се преразглеждат такива документи, класифицирани като държавна тайна. И там също трябва да се направи една преценка дали продължава да има вреда от евентуалното предоставяне. Ако преценят, че – да, добре. Обаче ако преценят, че вече няма какво да се пази – нека да бъде оповестена информацията.Аз нямам съмнение, че тези консултации преди три години при толкова нагнетено напрежение в обществото, са щели да имат вероятно непредвидимо влияние. Но сега вече, мисля че има една времева отдалеченост, която ще способства хората спокойно да приемат, това, което ще видим.Ние смятаме, че са нужни мерки за крачка към закон за откритото управление - това, което в някои държави се нарича „управление на слънчева светлина“, и това да бъде ясно записано, че заседанията и официалните срещи на институциите на власт са обществена информация. Респективно, да има задължение да се води запис на определени обстоятелства за тях. Помните имахме казуси, а сега виждаме и тук случая с главния прокурор с кого, къде се среща и т.н. Хубаво е да има един регламент, който предварително да изяснява на хората, които заемат висши длъжности или вземащи колективни решения, че техните заседания по принцип са публични. Разбира се, може да има ограничение, но то трябва да е изключение от принципа.Може да се каже, че запазва нива засега. Все още стоят ключови проблеми, които ние отдавна сме посочили, които не се адресират, за съжаление. А именно, че липсва координация и контрол в рамките на изпълнителната власт върху практиките на администрациите и за това сме свидетели например на много различни практики на сходни институции. Да речем при публикуване на документи в интернет. Отделните 265 общини в това отношение са страшно различни. Две-три общини например публикуват списък с разрешителните за строеж, да речем, където може да се види пълен достъп до всяко едно разрешително. Други общини отказват достъп по заявления за достъп до информация.Има и проблеми с контрола, тоест, продължава да не се налагат никакви санкции при положение, че по-голям брой от отказите падат в съда, има и мълчаливи откази, където със сигурност трябва да има санкции. Но такива не виждаме да се налагат...Да, разбира се. Не е единственият инструмент, естествено. Виждате, че законът работи и така, но той би бил един важен инструмент.Двата нови проблема, които констатираме, са повече свързани с административното правосъдие. Нашата оценка е много висока на качеството на работата на съдилищата по дела за достъп, но за съжаление тук се появяват два фактора, които са отрицателни.Първият е много голямото забавяне в графика на Върховния административен съд, където тези дела се разпределят на едно отделение – пето отделение, и в момента се насрочват за края на 2018 година. И вторият проблем това са присъжданията на разноски, най-често във формата на юристконсултски възнаграждения, които се налагат на заявителя. Ако това е журналист, на когото това му е работата – имахме няколко случая на журналисти миналата година, които бяха осъдени да плащат разноски – това са много опасни негативни тенденции. В нормалния свят е дори обратното – може на заявителя да се присъдят разноски, а не обратното - държавната институция да си покрива разноски, които не е направила.Тази практика има възпиращо въздействие спрямо други журналисти, които биха се замислили дали да атакуват в съда отказ от информация. Получава се една специфична цензура.", "date": "2017.05.22", "title": " Стенограмата „КТБ“ трябва да е публична и при несъгласие на участници в нея"}
{"url": "https://m.offnews.bg/news/Ikonomika_59/BNB-razreshi-slivaneto-na-OBB-i-SIBANK_656217.html", "text": "БНБ издаде предварително одобрение собственикът на СИБАНК - белгийската банково-застрахователна група , са придобие 99.91% от Обединена българска банка.ОББ ще стане дъщерно дружество на КВС, каквото сега е СИБАНК.Предстоящата сделка бе обявена в края на 2016 г. Тя е за 610 млн. евро.KBC Bank е поела агажименти за осигуряване на стабилно и надеждно развитие на ОББ, като при запазване на бизнес модела ѝ ще бъдат въведени груповите политики, прилагани от KBC, се казва в прессъобщение на БНБ.Банката е основана е през 1998 г. след сливането на две белгийски банки - Kredietbank и CERA Bank и белгийската застрахователна компания ABB Insurance. Сега KBC Bank има повече от 10 милиона клиенти. Основните ѝ пазари са Белгия, Чехия, Словакия, Унгария, България и Ирландия. Банковите ѝ клонове са 1 456. За банката работят 36 000 служители на пълно работно време.", "date": "2017.05.22", "title": " БНБ разреши сливането на ОББ и СИБАНК"}
{"url": "https://m.offnews.bg/news/Futbol_18793/Deputat-ot-Dumata-zapodozria-tima-na-Ivelin-Popov-v-ureden-mach_656196.html", "text": "Новият руски шампион Спартак, в чиито редици е и българинът Ивелин Попов, беше заподозрян в уреден мач. Съмнението изрази самият Игор Лебедев, голяма клечка в Думата и член на Изпълкома на футболния съюз. По негово мнение московчани са полегнали на Арсенал в Тула. И даде своето обяснение:\"Не смятам, че Арсенал може да заинтересува Спартак финансово. По-скоро става въпрос за приятелски жест\", продължи политикът.\"Просто президентът на Арсенал Гурам Аджоев е обещал, че ако останат, следващия сезон ще дадат шест точки на Спартак. За съжаление, тези неща никога не сме ги хващали\", сподели Лебедев.Съмнителният мач се игра в неделя.  Арсенал победи 3:0 Спартак, който си беше гарантирал титлата още на 7 май. Домакините обаче избегнаха директно изпадане. Те излизат на бараж срещу Енисей от Красноярск.", "date": "2017.05.22", "title": " Депутат от Думата заподозря тима на Ивелин Попов в уреден мач"}
{"url": "https://m.offnews.bg/news/Intcidenti_6/45-godishna-ritna-vazrastna-zhena-na-stolichniia-bul-Mariia-Luiza_656200.html", "text": "45-годишна жена ритна и повали възрастна столичанка днес на бул. \"Мария Луиза\". Нападателката е задържана, според първоначалните данни няма видима причина за нападението. Сигналът за инцидента е подаден към 10,15 часа, съобщи МВР. Нападателката е с регистрации за кражба и унищожаване на чуждо имущество. Тя е била без документи за самоличност и във видимо нестабилно състояние. Отведена е в Трето РУ-СДВР за изясняване на обстоятелствата по случая, след което ще бъде отведена за преглед в Център за психично здраве.Блъснатата жена не е пострадала и не се е наложило да бъде транспортирана за преглед.От МВР обявиха по-късно, че нападателката е ударила шамар и на още една жена на улицата, която отминала. Мъж направил забележка на агресивната жена, а тя се ядосала, минала на отсрещния тротоар и ударила 79-годишната жена, която паднала на земята. ", "date": "2017.05.22", "title": " 45-годишна ритна възрастна жена на столичния бул. \"Мария Луиза\" (обновена)"}
{"url": "https://m.offnews.bg/news/Izvan-terena_18817/Futbolistite-na-Real-Pike-kozel-pozdravi-shampiona_656199.html", "text": "Новият шампион на Испания Реал Мадрид отпразнува бурно по улиците на столицата първата си титла в Испания от 2012 година насам.Традиционно \"белия балет\" се събра на площад \"Пласа де Сибелес\", където има статуя на богиня на плодородието Кибела, наричана още Великата майка.На това място възпитаниците на треньора Зинедин Зидан бяха посрещнати от хиляди развълнувани фенове, които не пропускаха да се подиграват на подгласниците в Ла Лига Барселона и Атлетико Мадрид.Защитникът на каталунците Жерард Пике бе най-голяма жертва на словесните атаки. Според испанското издание \"Марка\", футболистите на Реал са скандирали: \"Пике, козел, поздрави шампиона\", а феновете са пригласяли.Разбира се, всичко е било в рамките на шегата, а причината за това е, че защитникът не пропуска да нападне Реал при всеки удобен момент.", "date": "2017.05.22", "title": " Футболистите на Реал: Пике, козел, поздрави шампиона"}
{"url": "https://m.offnews.bg/news/Knigi_18808/Preporachvame-Vi-Proleten-panair-na-knigata_656182.html", "text": "На 23 май, в навечерието на Деня на българската просвета и култура и на славянската писменост, започва най-голямото пролетно книжно изложение у нас – Пролетният базар на книгата.Събитието тази година ще представи повече от 100 български книгоиздатели и книготърговци на три етажа в Националния дворец на културата. Официалното откриване е в 11.00 ч. в Централното фоайе на НДК. В рамките на шестте дни на изложението, на щандовете на издателствата, както и на сцената на културната програма, ще се състоят близо 50 премиери на най-новите книжни заглавия у нас, а също четения и срещи с чуждестранни и български автори, сред които Александър Секулов, Антон Стайков, Бойка Асиова, Божана Апостолова, Владо Даверов, Владимир Попов, Георги Господинов, Димана Йорданова, Емил Андреев, Здравка Евтимова, Ивинела Самуилова, Йордан Велчев, Йорданка Белева, Константин Трендафилов, Милен Русков, Петър Чухов, Тони Николов, др. Гости на официалното откриване ще бъдат и спортните феномени Стефка Костадинова и Валентин Йорданов, които също ще представят юбилейни албуми, посветени на спортните им върхове.Сцената на културната програма ще бъде разположена на Мраморното фоайе (над Централния вход на НДК).Програмата е съпътствана от изложбата „Под езика“ на Дамян Дамянов - мащабен проект, посветен на кирилската азбука. Графичният експеримент на художника стартира онлайн през 2016 г., но във второто си издание излиза извън мрежата и се пренася на хартия. След като изобразява нови 30 идеограми, Дамянов кани 60 представители на българската култура – известни писатели, журналисти, художници, преподаватели и др., да дадат кратко определение или интерпретация на шейсетте думи. Официалното откриване на изложбата „Под езика“ е на 24-ти май от 14:00 часа на сцената на Пролетния базар. По-рано т.г .Дамян Дамянов бе отличен и с Националната награда „Константин Константинов” за принос в книгоиздаването за деца – в категория „Илюстратор“.Работно време е 23-27 май (вторник-събота) от 10:00 ч. до 20:00 ч. и 28 май (неделя) от 10:00 ч. до 19:00 ч., а цялата програма можете да видите .Пролетният базар на книгата е организиран от Асоциация \"Българска книга\" и е част от Календара на културните събития на Столична община за 2017 г. и се осъществява с медийното партньорство на БНТ, бТВ радио, „Джаз ФМ”, „Енджой”, „Зирок”, „Мелъди”, „Класик ФМ”, \"радио 1\", „Аз чета“.", "date": "2017.05.22", "title": " Препоръчваме Ви: Пролетен панаир на книгата"}
{"url": "https://m.offnews.bg/news/Kultura_33/Remontirat-za-polovin-milion-Narodniia-teatar-zaradi-predsedatelstvoto_656191.html", "text": "Ремонт за над половин милион лева без ДДС ще подготви Народния театър \"Иван Вазов\" за следващия театрален сезон и културните събития около председателството ни на Съвета на ЕС.Това става ясно от четирите обявени обществени поръчки, . Най-много средства - близо 270 хил. лв., ще бъдат отделени за претапициране на столовете в Голямата и Камерната зала на театъра.За 70 000 лв. ще бъдат ремонтирани баните и тоалетните.100 хил. лв. са предназначени за подмяна на инсталациите на театъра - вентилационна и електрическа. В цената е включена и подмяна на изолациите.Главното разпределително табло на театъра също се предвижда да бъде подновено с ново за 115 хил. лв.Краен срок за подаване на оферти и заявления от страна на фирмите е 7 юли. ", "date": "2017.05.22", "title": " Ремонтират за половин милион Народния театър заради председателството на ЕС"}
{"url": "https://m.offnews.bg/news/Temida_18762/Nova-republika-sadi-Goranov-za-KTB_656194.html", "text": "Министърът на финансите Владислав Горанов да се отчете по процеса на осребряване имуществото на КТБ искат бившите депутати от Нова република и Групата за натиск в миналия парламент Петър Славов, Мартин Димитров и Методи Андреев.Те са категорични, че събираемост от под 5% от някогашните активи на банката е \"безобразие\".Те са изпратили и писмо със същото искане до Министерство на финансите по Закона за достъп до обществена информация, на което все още нямат никакъв отговор. \"Пътят е ясен - по примера с данъчните складове за горива, където Групата за натиск по съдебен ред принудихме задължените длъжностни лица да отговорят на въпросите ни, заведохме дело срещу министъра\", заявиха от Нова република. Групата за натиск осъди Министерство на финансите през април, за да изнесе за картела на горивата у нас. Сега групата е поела и дело, пак срещу министъра на финансите, за отчетността на КТБ. 1. На колко възлиза масата на несъстоятелността на KТБ към 31/03/2017г. и от какви активи се състои?2. Какъв е общият размер на предявените от синдиците на КТБ съдебни искове към 31.03.2017 и за каква част от тях са наложени обезпечителни мерки – запори на средства и възбрани върху реални активи – имоти, налични средства по банкови сметки и др.?3. По какви критерии синдиците са решавали кои прихващания да бъдат оспорени и кои да не бъдат?", "date": "2017.05.22", "title": " Нова република съди Горанов за КТБ"}
{"url": "https://m.offnews.bg/news/Obshtestvo_4/Vazhno-za-zemedelskite-stopani-Onlajn-registratciia-za-ednodnevnite-d_656222.html", "text": "Земеделските стопани, които все още нямат потребителско име и парола за достъп до системата за онлайн регистрация на трудовите договори по чл. 114а от Кодекса на труда – за краткотрайна сезонна селскостопанска работа, могат да се обърнат към дирекциите „Инспекция по труда“, за да получат такива.За целта стопаните трябва да имат регистриран имейл, който да предоставят. Когато образците на договорите са заверени онлайн през системата, не е необходимо същите да бъдат носени в дирекциите „Инспекция по труда“ за подпис и печат, тъй като те се идентифицират чрез Уникалния идентификационен код, който се генерира от софтуера. Запазва се и възможността образци на еднодневни трудови договори да се заверяват на място в дирекциите „Инспекция по труда“ по местонахождение на имота. Всички земеделски стопани, които са предоставили имейл адреси при регистрацията си като такива в Министерството на земеделието, храните и горите, получиха потребителско име и парола автоматично. От февруари те вече използват функционалностите на надградената система за регистрацията на еднодневните договори. Практиката обаче показва, че не всички земеделски стопани са запознати с облекченията на новата система, поради което не могат да оценят в цялост ползите от нея, както и да направят предложения за подобряване на функционалността им на базата на практическото приложение. За повече информация за използването на системата, както и за договорка за нейното демонстриране на практика, всеки земеделски стопанин може да се обърне към дирекциите „Инспекция по труда“ по местонахождение на имотите. Консултирането на земеделските стопани е едно от основните задължения на част от назначените по проект „Оптимизация и иновации в ИА ГИТ“ помощник-инспектори. Инструкции за работа със софтуера, достъпът до системата и до ръководството е осигурен чрез специален банер на сайта на  и през рубриката .Достъп до Ръководството за работа със софтуера е осигурен и през сайта на проект . По този проект е разработен софтуерът за онлайн регистрацията на еднодневните договори като част от дейност „Подкрепа на практики, насочени към борба със сивата икономика и недекларираната заетост в предприятията“. Проектът се финансира по оперативна програма „Развитие на човешките ресурси“, съфинансирана от Европейския съюз чрез Европейския социален фонд.От началото на годината до момента са регистрирани над 45 000 образци на еднодневни трудови договори от около 500 земеделски стопани. Най-много образци са заверени от земеделските стопани в област Стара Загора – почти 14 500 бр. По отношение на културите най-много са заверените образци от производителите на розов цвят – почти 17 000 бр., следвани от стопаните на лозя – към 13 000 бр.", "date": "2017.05.22", "title": " Важно за земеделските стопани: Онлайн регистрация за еднодневните договори"}
{"url": "https://m.offnews.bg/news/Nashite-avtori_2490/Iz-delnitcite-na-edin-lud-15-19-maj_656204.html", "text": "Понеделник, 15 майАнка и Виктор разпитват министър Нено Димов. Анка го пита верно ли е политически номад. Щото нали е бил в СДС, при Костов, при Кунева, ГЕРБ… Не, не било верно. „Всъщност, вика, ако погледнете, всичките тези организации, през които съм минал в периода 1997-2001, бяха част от ОДС. Така че това не е някакво излизане от политическо пространство, това е перманентно стоене на едно и също място в така наречената тогава десница... Това е просто израстване на политическия процес у нас.“Политическият процес израства и с него и израства и Нено Димов.Едно магаре паднало в дълбока яма. Събрали се американец, руснак и българин да умуват как да го вадят. Американецът казал, че ще докара кран и ще го извади. Руснакът предложил да му заповядат и то ще излезе. Инж. Ганев обяснил българския подход. Не трябва нищо да се прави, освен да се храни магарето. То ще яде, ще сере и ще се издига.Това е най-проникновеният български политически виц. Не случайно беше №1 в класацията “Златна решетка” няколко години. Изгубихме им бройката вече на магаретата, които се издигнаха. Да вземем например . Министър на правосъдието, преди това председател на НС, за малко и президент да стане. Вика: \"В съвремието, в което живеем, реалността е навсякъде около нас.\" Чутовно! Цветанов ѝ диша праха или каквото там се носи след нея. И гледаше с поглед, за който нямаме определение. Реалност дебне отвсякъде! Ебати късмета да ни се случи точно в такова съвремие да живеем… Тетка ще го каже това в петък в „Панорама“, но нямах търпение да чакам дотогава, за да ви го кажа.Като стана дума, да не пропусна да ви съобщя. Чета, че в събота по БНТ 1 ще дават  с . Има го в програмата на телевизията - в събота от 21:45 часа.Големи подлеци са тия в БНТ! Чакаха десет години. А междувременно Борисов вече израсна тая проблематика. Надавам се, де…Но да довършим Нено. Виктор, колко е наивен, мисли си, че може да го засрами, като му цитира негово изказване срещу Борисов и ГЕРБ: \"Политическите бандити оправдават престъпленията си с икономическата криза. Коренът на злото е в мутренското управление на страната, в използването на репресивния апарат за кражба на бизнес, за фалиране на конкуренти. Управлението започна с рекет към фирмите, завършва със скандал за незаконно подслушване. На финала Борисов мина в опозиция сам на себе си - за такава диагноза лекарите дават жълта книжка. В страната на Борисов не можеше да си предприемач, ако не знаеш телефона на Бойко Борисов\".Обаче Нено е перде, тенеке сурат. Тия думи не се броели, защото били казани в кампания през 2013 г. Но реалността се променила, старата десница залязла, наложило се ново разделение… Пък и Борисов се променял дори по-бързо от реалността: „Всички анализатори, включително и медиите го казваха, че Борисов 1 е имал едно лице, Борисов 2 е имал второ лице и в момента се очаква Борисов 3 да покаже третото си лице...“Това е големият проблем на българските политици. Мислят си, че лицето е като гащите. Като го изцапаш и го сменяш. Ама не е така. Човек има само едно лице. Тези с две лица се наричат двуличници.Той ли, пита Виктор, е преживял катарзис или вие?„Всички! Това е нормално. Ние се развиваме в една среда и съпреживяваме...“Съпреживяваме, съпреживяваме... И, както е казано отколе, с какъвто съпреживявяш, такъв ставаш.Тричленен състав на ВАС обяви за нищожно постановлението на МС за националната здравна карта. Преди това КС отмени разделянето на пакета на здравната каса на основен и допълнителен. Пак във ВАС падна пръстовия отпечатък… Изобщо всички промени, приети по времето на , паднаха в съда. От което излиза, че последните две години са били напълно загубени. Поне за здравеопазването. Имам известни подозрения, че не само за него…Във \"Фейсбук\" се завъртя снимка на зам.-министърът в МРРБ Павел Тенев отпреди 9 г. на, на която той позира с изпъната по хитлеристки ръка край восъчни фигури на нацисти в музея \"Гревен\" в Париж. Снимал се и се похвалил във Фейсбук.Воле за червените.  веднага се възползва:\"Прясно назначеният зам.-министър се оказа обикновен нацист… моментално уволнение.“ Хора, незапознати с коалиционното споразумение, според което само политическата сила издигнала даден кадър може да го уволни, тормозят премиера с въпроси няма ли да уволни тоя нацист. Премиерът, естествено, си мълчи., чиято кандидатура е Тенев, обаче яростно го защитава. Рекъл пред репортер на „Сега“: \"Несериозни работи... Нацистки ли е поздравът наистина? На база на кое да го оттеглим - че е хитлерист или член на нацистка партия? Глупости. Не вярвам да паднете до нивото на Симов.\" Малко по-късно телефонирал на репортера и допълнил мнението си: „През 70-те години на миналия век като студент бях в лагера \"Бухенвалд\". Като се замисля, кой знае какви майтапчийски снимки сме си правили там... Дали някой не може сега да каже: Подавай оставка и се прибирай на село.\"Може, може. И не само може, ами много хора вече го казаха! На село, байо, на село. И там да си правиш каквито си искаш майтапчийски снимки. С магарета, с кози, с кокошки дори…Селото не е месторождение, селото е манталитет.Като бивш председател на дружеството за приятелство с Израел сме длъжен да протестираме срещу тази гавра. Не се шегуваме, докторът верно е бил председател на това дружество. Той какво ли не е бил… Обаче навремето в „Демокрация“ и Сидеров е писал статии за спасяването на българските евреи. Такива бяха времената. Но ние случайно оглавихме това дружество. Тогавашният председател трябваше да влиза в затвора за малко и ни помоли да поемем дружеството, за да не се затрие. После предадохме дружеството на министър Петканов, но той го пропи... Както и да е.Голям шегаджия е и тоя Валери Симеонов. Притежава онова чувство за хумор, което възпрепятства средно интелигентния човек да се смее с него и го принуждава да се смее на него. С една дума шегоубиец. Те с премиера гаче от един такова са правени. От един кавак имам предвид…Кой беше казал, че “малцина радикали имат добро храносмилане”? Няма значение. От патриотите само Каракачанов прави изключение. Сидеров и Симеонов приличат точно на хора с лошо храносмилане. Егати киселите типове.Отново „неуправляем пътник“ на борда. 46-годишен нашенец си купил билет за „Райънеър“, взел и бутилка узо, която гаврътнал набързо. И в самолета почнал да скандалничи. Та се наложило принудително приземяване в Линц с цел сваляне на неуправляемия. При разпита в полицията нашенецът, чието име не се споменава, обяснил, че е безработен и отива в Лондон, защото „искал да се поразходи“.Веднага се появиха хипотези, че Волен Сидеров е излязъл от ремисията. Но не, не е Волен. Той наистина единствен от патриотите остана без работа, пък и обича да се разхожда по света, но от сигурен източник научихме, че по това време си е бил в София. Освен това той не лети с нискотарифни и не пие узо от бутилката…Австрийските власти са в шок. Това ли са, рекли, бедните българи? Уж най-бедната страна в ЕС, пък безработните им ходят на разходка в Лондон?!Да, изглежда че се оправяме, ако че не изглежда така…Според „Стандарт“ в края на март 700 души държат в банки 1,796 млрд. лв. Увеличили се депозитите между 10 000 и 200 000 лв. Демек и средната класа забогатява. Само при най-бедните положението не било съвсем розово. Влоговете до 10 000 лв. били намалели с 350 000.Ами ще намалеят. То не може да си развяваш задника по Пикадили Съркъс, пък и депозитите да седят.Столичният общински съвет се беше нагласил да удължи договора за 14 автобусни линии в София на фирма \"Карат С\" на Миролюб Столарски за още две години. Което щеше да струва на общината по 18 млн. годишно, общо 36 млн. лв. За тоя Столарски отдавна се говори, че е приятел на премиера, „котарак“, спонсор на ГЕРБ. Не знам дали е вярно, но със сигурност е един от най-видните стипендианти на столична община.Ето какво сме записал на 23 юли 2012 г.: „Столична община трябва да плати на фирма \"Карат - C\" на Столарски, която експлоатира 16 линии от градския транспорт, 3.8 млн. лева лихви, щото му забавила 10 млн. лв. 3 г. Според БСП общината максус не плащала, та да се натрупат лихви. Щото нема банка, която да дава 13%. Даже най-богатият арабски фонд не давал такъв дивидент.Но лихвата е по-дребната работа. Столарски возел на 3.60 лв./км., докато другите возели на 2.88, а общинската, която кара по най-скапаните линии, на 3 лв. Та излиза, че и една голяма част от тия 10 млн. са подарък на бизнесмена от столичани, с посредничеството на тогавашният кмет Борисов.И колко са прости! Хвалят се, че щели да му прекратят предсрочно договора (ама някога, не веднага), от което общината щяла да икономиса 20 млн. лв. А колко е пропуснала да икономиса от 2008 г.?!“През октомври същата година мнозинството на ГЕРБ в СОС реши да прекрати договора на \"Карат-С\" на Миролюб Столарски и да му плати над 13 млн. - 9.8 млн. главница и 3.2 млн. лихви за забавени плащания.Куче влачи рейс, диря няма, няма, ей…И сега Фандъкова пак ни пробутва Столарски! Имал нови автобуси със стандарт Евро 4. Ами има, купили сме му, има. И ужка щял да свали цената от 3,56 лева, колкото вози сега, на 3 лева, което е с 6 стотинки по-евтино от цената на Столичен автотранспорт.Слава Богу, част от съветниците от ГЕРБ се засрамиха или се уплашиха, че се вдигна патърдия и номерът не мина. Което не значи, че няма да опитат пак.Лондонският финансист Окон Анянихи, родом от Нигерия, се разхождал из София около Руски паметник. Изведнъж към него се приближил някакъв „патриот“ и му шибнал един в лицето. Анянихи вика, че с нищо не бил предизвикал агресията и затова предполага, че е ударен, защото е чернокож. После се опитал да хване такси до Пирогов, но бакшишът отказал да го качи. След това отишъл да се оплаче в полицията. И там срещнал същата отзивчивост: \"Когато отидох до полицейското управление, никой не поиска да ми помогне. Трябваше да стоя навън час и половина.”От СДВР обясняват, че се е наложило да чака, докато намерят преводач, който за го разпита на английски.И само по този дребен факт можете да разберете колко сме изостанали. С 50 г. поне. В Америка преди половин век престанаха да бият негрите. Дори си избраха и преизбраха негър за президент. А ние сега започваме. При това обърнете внимание, че патриотите едва са седнали в министерските кресла. Какво ли има да става занапред…Преди много години, в „разцвета“ на социализъма, неизвестен милиционер забеляза, че колкото и езици да знаеш, не можеш да се оправиш у нас, ако не знаеш български. Сега сме 2017 г. и в 6 РПУ, което трябва да се грижи за реда в район с около 250 хил. жители, няма нито един полицай със сносен английски. Което не е за чудене, ако се вземе „в напредвид“ че с идването на милиционерите на власт монолингвизмът беше издигнат в държавна политика. Нямам предвид само Борисов, макар че и него имам предвид. Милиционерщината се настанява по всички етажи, пълзи отгоре надолу. Кметът на Пловдив Иван Тотев назначил зам.-шефа на ДАИ Пловдив Александър Държинков за зам.-кмет по културата. Държинков вика, че това, че не се е занимавал професионално с култура, няма да е пречка да изпълнява новата си длъжност. Вероятно международното жури, което избра Пловдив за „Европейска столица на културата“ ще бъде приятно изненадано.Междувременно във Варна акостирал американски боен кораб, разрушителят \"Оскар Остин\", въоръжен за всякакви бойни действия, който се ръководи от две жени - кап. II ранг Джанис Смит и нейната заместничка кап. II ранг Саманта Дютили. И мани, че са жени, ами са и черни, поне капитанката. Има я на снимка и няма съмнение.Сега се сещам и друго. Тоя Павел Тенев, всички му разнасят снимката, дето прави „Хайл Хетлер“. Но почти никой не споменава, че има и снимка, на която е пред фигурата на окован роб, негър естествено, и прави насреща му маймунски физиономии. Ама то е нормално ако си нацист, да си и расист.Борисов много съжалява за Тенев. Бил най-подготвеният от всички зам.-министри, предложени от патриотите. И изгорял за нема нищо. „Човешко е, вика Борисов, по време на командировки да се правят такива шеги…“Във всеки случай е българско. Това са някакви такива особености на българския национален туризъм.И същевременно никой вестник не се занимава с назначенията на Борисов. Например с Георги Костов, главният секретар на МВР, който оглави митниците. Миналата седмица сайтът „Афера“ публикува едно писмо от движение „За активен контрол“ – неформална общност на бивши и настоящи служители на митниците, ГДБОП, СДВР, Дирекция „Вътрешна сигурност“ към МВР. Писмото беше адресирано до Олаф, ФБР, ЦРУ, Интерпол, до посолства, до Борисов и т.н. В него пише такива работи за Костов, че, без преувеличение, Дрангетата ряпа да яде. Костов покровителствал каналите за наркотици, оръжие, нелегални цигари, мигранти, бандите на квартирните крадци… И получавал проценти от съответните ОПГ-та. И всичко е описано конкретно, материалите са изпратени в СДВР и ДАНС. И там са потънали…Една десета от всичко това да е вярно, Костов заслужава всичките награди, предвидени в НК в чл. 321 и във връзка с чл. 142, чл. 142а, чл. 143а, чл. 243, 244, 253, 280, 337, чл. 339, ал. 1 - 4, чл. 354а, ал. 1 и 2 и чл. 354б… А, бе, целия НК.Валери Симеонов щял да съди в. „Сега“, щото му турили в устата работи, които той не бил казал. „Никога, по никакъв начин не съм произнасял думите, че съм правил майтапчийски снимки в Бухенвалд...“ От „Сега“ са категорични, че написаното е казано. Дано да имат запис, защото иначе като нищо ще ги осъди.Още едно псевдонаци изхвърча - шефът на Дирекция \"Социална политика\" към МО Иво Антонов, снимал се как прави „Хайл Хитлер“ пред германски танк “Майбах”.Хвърчат като пуканки в микровълнова. Но и още много остават. Щото, дето вика Марко, (5:9), „Легион ми е името!“Няма по-добро доказателство, че на власт са дошли абсолютно случайни хора. Те никога не са си представяли, че могат да станат министри и затова са се правили на интересни във ФБ и навсякъде. Човек, който има по-големи планове за себе си обмисля поведението си. Ние например винаги сме обмислял. През далечната 1992 г. проведохме едно обсъждане с госпожата каква данъчна политика ще държим спрямо демократичната ни държава. И тогава докторът обясни, че ще си плаща съвестно данъците, защото може някога да реши да стане президент и желае да има чисто досие в НАП. Е, докторът не реши това, пък и ситуацията се разви накъм обратната страна на интелекта, но в случая това не е важно.В Медиапул се поразровили из профила на зам.-министъра на МВР Стефан Балабанов от ВМРО. През по-голямата част от съзнателния си (дано не преувеличавам!) живот той е бил милиционер и искрено вярва, че това, което не се оправя с бой, се оправя с много бой. Вика за „джихадистите“ в Пазарджик: „Един хубав бой и няма да се сетят за джихад!“ (Само да вметна, че господинът пише само с главни букви, което знаете какво означава.) Изобщо мярката, която предвижда за циганите, е бой: „Според мен трябваше да ги понабиете малко тези наглеци…“, пише в друг пост. Наглостта, вика, е една от „типичните цигански черти“. Но боят, според него, не е ексклузивно право на циганите. Някои българи също подлежат на набиване. Като ренегата от ВМРО Костадин Костадинов от Варна. Същия тоя, дето съди Марешки за побой. Та Балабанов пише: „Някой може ли да ми даде телефона на Марешки, за да го почерпя, че наби това мекере.“Истински патриот, ако ме разбирате. За емигрантите вика: „Тези примати нямат място тук“. И е прав. Тук има място за съвсем други примати.Знаете ли какво е екзоним? Не се потискайте, ако не знаете, то и ние скоро научихме. Екзоним е дума, отнасяща се до група хора, която не съвпада с думата, с която тя нарича себе си. Управляващите ни се наричат политици. И това е екзоним. Щото думата, която заслужават и им приляга е съвсем различна.Ало, пенсиите, извинявайте, че ще се самоизтъкнем, но вие иначе няма да забележите с колко любов пишем за вас и проблемите ви. Щото то какви ги има… Вчера слушам Карбовски по телевизора. Коментираше случая с наританата от оня психар в Бургас бабичка. Аз, вика, също много не харесвам стари хора. Аз съм ги ритал доста често, дали вербално, дали така... Не мога да ги понасям. Обаче аз не мога да упражня насилие! Все едно да риташ кокершпаньол... Защото аз имам цензура, която се нарича \"социалистическо възпитание\". Аз съм възпитан да уважавам хората! Дори да ставам в автобуса на тия хора. Мога да ги ненавиждам, но аз трябва да проявя уважение към тях.\"Да, така е. Учеха ни и като чавдарчета, и като пионерчета да сме учтиви. Даже виц имаше такъв - Дреме ми на дедовия дали кихаш или кашляш, чавдарчето трябва винаги да е вежливо! Казвал съм ви го.Братя от последната възраст, никога и през ум не ми е минало да мисля за вас като за кучета, еле па кокершпаньоли. Ако ми беше хрумнало, щях да използвам друга порода, например шар пей. Но, честно, не ми е хрумвало.Мисля, че на 47 г., на колкото е Карбовски, е време да се откаже от ейджизма. Трябва да си даде сметка, че е превалил хълма. Вчера прочетох, че американски учени изчислили, че остаряването започва след навършването на 39 г. И после годините тръгват много бързо. Доде се усети и ще се е сурнал на 55, после на 60 и те ти го пенсия, като омразниците… Пък и трябва да си даваме сметка, че на този терен никой не може да се конкурира с правителството.Репортер на „Дневник“ засякъл в четвъртък (18 май) малко след 17 часа члена на ВСС и председател на етичната комисия на прокурорската колегия Ясен Тодоров да влиза с чанта в офиса на Васил Божков на улица \"Московска\" 43. След половин час излязъл без чанта. После от офиса на Божков излязъл и бившият зам.-председател на НС Явор Хайтов и двамата се качили в един \"Мерцедес\". Източник на \"Дневник\" коментирал, че е виждал и друг път Тодоров да влиза в офиса на \"Нове Холдинг\".Няма да ви занимавам с дългите и много тъпи обяснения на Тодоров как не знаел, че там е офисът на Божков, как бил приятел с Хайтов, в което нямало нищо лошо…Разбира се, Васил Божков е почтен гражданин, с чисто съдебно минало. И няма нищо осъдително един член на ВСС да се среща с него. Или бъркам?А, бе, май бъркам. У нас някои хора дължат доброто си име на добрите си връзки с магистратите.Ще свършвам вече. Вчера една Ваня написа във Фейсбук, че имало ергасиофобия – страх от работа. Предизвиквала тревожност и депресия. Явно сме я прихванали от някъде тая фобия. Или по-точно музата ни. Тая от месеци не идва на работа. Даже сме се замислил да я обявим за национално издирване. Но пък, като гледаме, май и на други колеги музите им избягват да работят. Може би да има нещо като национална стачка на музите. Ама добре, че ние сме работлив, ако чакаме на нея…", "date": "2017.05.22", "title": " Из делниците на един луд (15-19 май)"}
{"url": "https://m.offnews.bg/news/Sviat-_12/Trima-alpinisti-zaginaha-na-Everest-edin-e-v-neizvestnost_656167.html", "text": "Трима алпинисти загинаха при изкачване на връх Еверест в неделя. Единият е 50-годишният американец Роланд Ервуд, доктор по физика от Алабама, който е преживял падане на лавина под най-високия връх в света по време на земетресението през 2015. Тази година той решил да се качи на Еверест още веднъж, но малко пред да изкачи върха, е починал, пише \"Вашингтон пост\". Словакът Владимир Щърба също е загинал в неделя. Третата жертва, според вестник Himalayan Times е австралийският алпинист Франческо Енрико Марчети, който се спускал надолу заради изтощение от планинска болест.На Еверест е изчезнал и индийски алпинист, чието издирване тече.\"Времето беше много лошо, с огромни снегонавявания\", е написала във Фейсбук Тенди Шепра, която е шеф на базата под Еверест. Първият българин, качил се на Еверест през 1984 г. - Христо Проданов, остана завинаги в т.нар. \"зона на смъртта\" на Еверест при спускането си обратно към базовия лагер на 22 април същата година. Той успя да достигне сам до върха без кислороден апарат по най-трудния и дълъг път – западния (непалски) склон, наричан още „Жестокия път“. Тялото му не е открито и до днес. На върха са се качвали още няколко българи. Сливенският алпинист Атанас Скатов тръгна също към Еверест, след като покори съвсем скоро хималайския осемхилядник връх Лхотце (8516 метра).През тази година броят на желаещите да се качат на Еверест е рекорден. На Еверест за първи път стъпва човешки крак през 1953 година. Тогава на него се качват ноовзеландецът Едмънд Хилари и шерпът Тенсинг Норгей.", "date": "2017.05.22", "title": " Трима алпинисти загинаха на Еверест, един е в неизвестност"}
{"url": "https://m.offnews.bg/news/Futbol_18793/Naj-smeshnata-duzpa-na-sezona-e-za-Barselona-video_656169.html", "text": "Барселона и Реал М често се обвиняват кой е по-съдийски отбор. Отговорът за останалите фенове е ясен - един кръг столичани, друг кръг - каталунците.Най-смешната дузпа на сезона в Испания обаче беше свирена снощи в самия му край. Получи я Жорди Алба от Барса срещу гостите от Ейбар.По това време скромният тим водеше 2:0 на \"Камп ноу\". Алба направи некадърно изпълнение да ритне топката, после пък падна доста некадърно. Най-близкият защитник беше на около метър.Съдията обаче даде дузпа. Дори и играчите на Барса много не повярваха накъде сочи бедният рефер. Случайно или не, Лео Меси я пропусна.После Барса все пак обърна резултата до 4:2 с още една дузпа и червен картон на Ейбар. Това не помогна на каталунците, които останаха втори след Реал в крайното класиране. ", "date": "2017.05.22", "title": " Най-смешната дузпа на сезона е за Барселона (видео)"}
{"url": "https://m.offnews.bg/news/Leka-atletika_18783/Svetkavitcata-sakrushen-na-pogrebenieto-na-Dzharmejn-Mejsan_656170.html", "text": "Юсейн Болт не спря да плаче на погребението на своя приятел Джърмейн Мейсън. Състезателят на скок височина умря на 20 април в катастрофа в Кингстън, Ямайка. Беше погребан миналата седмица, като снимки от церемонията се появиха днес.Светкавицата носеше ковчега на Джърмейн заедно с други спортисти - бившият футболист на Болтън - Рикардо Гарднър, както и Ян Гудисън, минал през Транмиър. Болт лично участва в копаенето на гроба, каквато явно е традицията.Припомняме, легендата на лека атлетика беше част от групата, която пътуваше с коли и мотори в Кингстън във фаталната нощ. Джърмейн се удари челно, а Болт беше един от първите, които се опитаха да му помогнат.Двамата са приятели от 2002 година, когато често тренират заедно. После Мейсън прие да скача за Великобритания. Той спечели сребро на Олимпиадата през 2008 в Пекин.", "date": "2017.05.22", "title": " Светкавицата съкрушен на погребението на Джърмейн Мейсън"}
{"url": "https://m.offnews.bg/news/Ikonomika_59/Zapochva-vzemaneto-na-probi-ot-hranite-ni-shte-gi-sravniavat-s-evrope_656171.html", "text": "Вземането на проби от различни храни, които се продават в България, започва от днес. Причината е, че има съмнение, че тези храни са с по-ниско качество от същите, които се предлагат в други европейски държави. Ще се проверяват стоки, предлагани от едни и същи фирми на различните пазари.В списъка инспекторите от Агенцията по храните са включени шоколадови изделия, безалкохолни напитки, плодови сокове, млечни и месни продукти, както и детски храни. Вземането на проби ще продължи повече от месец.Те ще се сравняват със същите храни в Германия, Швейцария, Холандия, Дания, Франция, Италия и Австрия.Инициативата започва по заповед на министъра на земеделието, храните и горите Румен Порожанов.", "date": "2017.05.22", "title": " Започва вземането на проби от храните ни, ще ги сравняват с европейските"}
{"url": "https://m.offnews.bg/news/Zdrave_18753/Spirane-na-sistemite-pri-mozachna-smart-niama-obshto-s-donorstvoto-ob_656166.html", "text": "Спиране на системите при мозъчна смърт няма общо с донорството. Това обясни пред Нова тв зам.-министърът Мирослав Ненков. Той коментира репортаж на телевизията, от който става ясно, че той е  при пациенти с мозъчна смърт, чиито близки не са съгласни да дарят органите му, да се спират поддържащите системи. Според репортажа Ненков това е европейска практика и би увеличила донорите у нас два пъти. Предложението предизвика реакции от пациентските организации заради поставянето на такъв ултиматум. В писмо до медиите те определиха евентуалната промяна в закона като „изнудване на близките на пациентите, изпаднали в мозъчна смърт\".\"Никога не съм казвал подобно нещо\", обясни зам.-министърът. Д-р Ненков обясни, че идеята му е свързана с това да се спестят страдания за близките на такива пациенти, както и да се облекчи работата на медицинските екипи. По думите му става въпрос за изключително малко случаи. При тях има тежка процедура, като смъртта се констатира от комисия. След като бъде издаден документ за констатирана смърт, до 48 часа той се изпраща до общината за издаване на смъртен акт. \"През това време системите продължават да поддържат пациента. Близките казват: \"Изключете апарата\", а колегите нямат право да направят това\", обясни Ненков и допълни, че тази ситуация няма нищо общо с донорството и увеличаването на брой на донорите. Той поясни, че това е негова лична идея и тя не е свързана с ултиматум. По думите му става въпрос за правен вакуум за ситуации, които са специфични и са изключително малко.", "date": "2017.05.22", "title": " Спиране на системите при мозъчна смърт няма общо с донорството, обясни д-р Ненков"}
{"url": "https://m.offnews.bg/news/Drugi_18773/Sportat-v-efir-dnes_656174.html", "text": "11:00 Футбол, СП до 20г., Франция – Хондурас Eurosport 211:00 Тенис, Ролан Гарос (кв.) Eurosport 114:00 Футбол, СП до 20г., Виетнам – Нова Зеландия Eurosport 217:30 Футбол, Нефтохимик – Монтана Диема18:00 Баскетбол, Лукойл Академик – Берое БНТ HD20:00 Футбол, Славия – Локомотив (ГО) Диема спорт03:00 NHL, Нешвил – Анахайм Mtel sport 204:00 NBA, Сан Антонио – Голдън Стейт Диема спорт 2", "date": "2017.05.22", "title": " Спортът в ефир днес"}
{"url": "https://m.offnews.bg/news/Obshtestvo_4/Atanas-Skatov-izkachi-Everest_656175.html", "text": "Българският алпинист Атанас Скатов изкачи Еверест рано тази сутрин. Скатов е покорил върха точно в 5:45 ч местно време (3:00 ч българско време) тази сутрин.Българинът е осъществил изкачването по класическия маршрут от южната, непалска страна на върха и вече е слязъл в Лагер 4.„Пристигнахме в лагера! Всичко е наред!“. Това е съобщението, което алпинистът е изпратил през сателитния си предавател в 7:35 ч. тази сутрин.Това е второ изкачване на Скатов на Еверест, след като за първи път той стъпи на връхната му точка през 2014 г. от север.Само 6 дни след като изкачи връх Лхотце Атанас Скатов се завърна на Еверест.Това е 6-тото изкачване на осемхилядник от Атанас Скатов. В актива си той е записал два пъти Еверест, Лхотце, Макалу, Манаслу и Анапурна и достигна на 167 м. под връхната точка на Дхаулагири.Намерението на алпиниста беше да изкачи двата близки един до друг върха в рамките на 24 часа, но силният вятър осуети неговите намерения.Проектът на д-р Атанас Скатов за изкачване на 14-те осемхилядника на планетата без консумация на храна от животински произход продължава.След връх Лхотце Атанас Скатов слезе до втори височинен лагер ( 6500м.) и в изчакване на добро време, прекара там 3 нощувки. На 18.05 около 250 човека (алпиниста и шерпи) са се отправили към върха от лагер 2. Скатов изчаква един ден повече и според най-добрата прогноза на времето на 19.05 поема към Еверест.След 2 нощувки в два поредни височинни лагера тази нощ е започнал атаката си към върха около 17.30 ч. непалско време.След 10-часов преход нагоре по южния ръб на склона с първите лъчи на слънцето Атанас Скатов се завърна след две години за втори път на най-високия връх на планетата.                                               Той вече слиза надолу, като целта му ще бъде да достигне до възможно най-нисък лагер.Скатов прави изкачването на фона на тежко време, силен вятър, които взеха три жертви.Както OFFNews вече писа, в опит да се изкачат на върха, в неделя са загинали американец, австралиец и словак, а индийски алпинист е в неизвестност.", "date": "2017.05.22", "title": " Атанас Скатов изкачи Еверест"}
{"url": "https://m.offnews.bg/news/Obshtestvo_4/Ne-me-e-bolialo-pri-butaneto-na-dvojnata-kashta-zaiavi-Kiro-IAponet_656172.html", "text": "Боил БановКирил Киров - Японеца не чувства вина за  в София. Пред bTV той коментира случая, който получи голям обществен отзвук. \"Не ме е заболяло. Това не е паметник на културата\", заяви Киров, който е собственик на имота и има намерение да вдигне на мястото бизнес сграда. Той обясни, че къщата е била със статут за сведение, но държавата не я е въвела в статут \"паметник на културата\". \"Когато една сграда от 80-та година е за сведение, държавата трябва да я въведе в статут\", каза той и допълни, че през 2014 година е искал да запази фасадата на къщата, но Столичният общински съвет (СОС) не позволил.  \"Не съм купил паметник на културата, това е къща, която е за сведение, тя няма категоризация\", каза Киров и даде пример с Австрия, където за фасадите на сградите се грижи общината. \"Нека съберат по 20 стотинки от всички градждани на месец и да се поддържат паметниците на културата\", предложи бизнесменът.Той коментира и твърденията на бившия министър на културата , че му е предлаган подкуп за събарянето на къщата. По-късно Стоянович промени позицията си и каза, че не е твърдял такова нещо. \"Не съм го и чувал, не му знам името на този министър. Никога не съм виждал на живо и Вежди Рашидов, не го познавам\", отговори Киров.Той обясни, че през 2015 г. с молба до Столичната община е поискал промяна на статута на \"двойната къща\". След като платил за имота 680 хил. евро, той имал проблеми с клошари и самонастанили се хора. \"Какъв натиск, кой съм натиснал и от кой съм взел къщата? Тя е платена по банков път, за което са платени данъци. За какъв грабеж ми говорите. Кой е тоя беден гражданин на когото му криете лицето?\", обърна се той към водещите по повод репортаж на bTV, в който свидетели, пожелали анонимност, твърдят, че са били изнудвани от хора на Японеца за продажбата на къщата.По думите му собствениците сами са искали да продадат къщата. \"Не съм оказвал физически и психически натиск за нещо за 680 хил. евро. Ако аз искам да купя апартамента ви за 2 млн. евро, ще ви натискам ли?\", попита той. Бизнесменът обясни, че няма как държавата да го задължи да възстанови сградата. Такова намерение  . На въпрос дали е бил потърсен от институциите Киров отговори: \"Няма кой да ме потърси, няма за какво да ме потърсят\".Киров отговори и на въпроси за миналото и бизнеса му и за твърденията, че той е свързан с разпространение на наркотици. \"Къде има наркотици?\", попита той и отказа да отговаря на подобни въпроси, тъй като това щяло да навреди на имиджа му и съответно - на бизнеса му.  От последното покушение срещу него в главата му останал куршум. \"Наистина съм с куршум в главата, но здравословното ми състояние е отлично\", разказа Киров и допълни, че нищо не помни от атентата. \"Просто се събудих от кома в болница. Претърпях 4-5 операции в чужбина. Погледнах се тази сутрин в огледалото и мисля, че изглеждам добре\", каза Японеца. Той смята, че се знае кои са извършителите на нападението, но разследването продължавало и до днес. По думите му нападението над него нямало нищо общо с . \"В България няма да ви прострелят и да ви убият, защото дължите пари, а защото искат да вземат вашите\", каза той. Киров обясни, че се страхува за живота си и за това не живее в България.\"Не съм доволен от тази държава, администрацията е огромна, тромава. Живеем в такава държава в момента и да кажа колко пари имам в банковата си сметка? Целият бизнес не е доволен от държавата\", допълни той. Японеца каза, че 30 лв. на ден са му достатъчни. \"Аз не харча пари\", обясни той. Прозвището му Японеца било дадено от дядо му, който му казвал, че има японска дисциплина и възпитание. \"Искам да си направя ДНК-експертиза и да видя дали съм циганин\", каза Киров.  Той каза още, че има план да изкупува стари паметници на културата и да ги възстановява. \"Ако купя някоя друга къща, която е с категория с национално значение, няма да направя нищо за бутане\", каза той. Киров обясни, че е готов също да даде средства за възстановяването на къщата на поета Пейо Яворов на столичната ул. \"Раковски\". \"Готов съм лично аз да го направя\", каза той.", "date": "2017.05.22", "title": " Не ме е боляло при бутането на \"двойната къща\", заяви Киро Японеца"}
{"url": "https://m.offnews.bg/news/Futbol_18793/Beroe-se-razbra-ofitcialno-s-treniorite-na-Vereia_656177.html", "text": "Берое се договори официално с треньорите на Верея. Новината, която обикаляше Стара Загора от две дни, беше потвърдена пред OFFNews и от двата клуба.Преговорите са се развили светкавично след отпадането на Берое от плейофите. Клубното ръководство е потърсило веднага Александър Томаш,  който не мърда никъде без своите помощници и бивши съотборници от ЦСКА Константин Мирчев и Тодор Кючуков.Тримата са дали положителен отговор на Берое. За да бъдат коректни напълно, те са разговаряли веднага и с клубния президент на Верея Галин Михайлов. Томаш, Мирчев и Кючуков дали дума, че ще направят и невъзможното  да класират отбора за евротурнирите. Екипът вече преизпълни задачите от началото на сезона.Верея не само се спаси, но потегли успешно в плейофите за Лига Европа, където елиминира Пирин, а следващ съперник е Ботев. Победителят играе срещу последният отбор, осигурил си европейска квота от първата шестица.Припомняме, във Верея не са взимали пари от 5 месеца. Обстановката е трудна, но момчетата стиснаха зъби и направиха чудеса. Отборът игра и полуфинал за Купата на България, където отпадна от Ботев.Томаш, Мирчев и Кючуков стартираха в Банско като треньори. После получиха покана от Локо Горна Оряховица. През последния сезон работят във Верея, като за месеци сглобиха отбор от нулата.", "date": "2017.05.22", "title": " Берое се разбра официално с треньорите на Верея"}
{"url": "https://m.offnews.bg/news/Obshtestvo_4/Fondatciia-dava-po-200-leva-ako-si-krastite-deteto-Asparuh-ili-Kubrat_656198.html", "text": "Българската фондация \"Въздигане\" дава по 200 лева на родител, решил да кръсти детето си с име на български владетел. Кампанията бе обявена във Фейсбук и освен парично поощрение, хората ще получат и комплект комикси с български владетели, детска енциклопедия на България, тениска с лика на владетеля, на който е кръстено детето и две книги за Хан Кубрат. Освен описаните във Фейсбук имена, родителите могат да избират и между други, одобрени от фондацията, като например Тервел и Вълчан, разказаха от \"Въздигане\" пред OFFNews.Кампанията върви от декември, но за момента все още никой не се е възползвал от нея. Все пак обаче има родители, които са изпратили бъдещата дата на раждане на децата им и са дали заявка за участие. От \"Въздигане\" добавиха, че подготвят и списък с женски имена.\"Въздигане\" е създадена от група група ентусиасти за запазване на бългаския дух и култура, споделят от самата фондация.\"Решихме да не чакаме положението в страната да достигне до точка от която няма връщане, а да обединим усилия и се погрижим за духа в нашата страна. Зад фондацията стоят обикновенни българи, на които им пука за България\", казаха от \"Въздигане\" пред OFFNews.Сега имат и кампания за изграждане на паметник на ген.Никола Иванов в Свиленград. Монументът ще бъде открит на 5 октомври.\"Въздигане\" са си поставили и голяма цел да изградят паметник на хан Кубрат и синовете му. Те искат да го поставят в Малая Пересчепина, Украйна, но \"ако не стане там, ще го направим в България\", казват още от Фондацията.", "date": "2017.05.22", "title": " Фондация дава по 200 лева, ако си кръстите детето Аспарух или Кубрат"}
{"url": "https://m.offnews.bg/news/Obshtestvo_4/Iskat-ostavkata-na-kmeta-na-Iskar_656181.html", "text": "Оставката на кмета на район \"Искър\" Ивайло Цеков искат от обществения съвет на \"Дружба\" 2. Затварянето на пътя между \"Дружба\" 1 и 2 е ставало със знанието и активното съдействие на Цеков, твърдят недоволните. Според проверка в сайта на \"Архитектура и градоустройство\" на Столична община, одобрената кадастрална карта на район \"Искър\" и администрацията на СО - район \"Искър\" се установява:   За урегулиран поземлен имот (УПИ) II-792,2301 (ПИ с идентификатор 68134.1500.2772 частна собственост), кв. 5, местност Комуникационна връзка между \"Дружба\" I част и ж.к. \"Дружба\" II част са издадени следните влезли в сила строителни книжа: Разрешение за строеж №5 от 16.02.2010 г. на главния архитект на СО - район \"Искър\" за ограда плътна с метални решетъчни платна: разрешение за строеж №84/09.12.2011 г. на главния архитект на СО - \"Искър\" за временна ограда, разрешение за строеж №15 от 19.04.2013 г. на гл. архитект на СО - район \"Искър\" за едноетажна сграда за заведение за бърза закуска. Заповед № 1279/07.11.2014 г. за допълване на разрешително за строеж №15 от 19.04.2013 г. на гл. архитект на СО - район \"Искър\", разрешение за строеж №3/06.03.2014 г. на гл. архитект на СО - район \"Искър\" за външно електрозахранване с кабел HH - 1 kV.", "date": "2017.05.22", "title": " Искат оставката на кмета на \"Искър\""}
{"url": "https://m.offnews.bg/news/Gimnastika_18776/Novata-kralitca-na-gratciite-mechtae-za-skok-s-parashut_656179.html", "text": "Едно момиче от Плевен си извоюва тази година правото да се нарича новата кралица на българската художествена гимнастика. Короната със сигурност тежи и Невяна Владинова го знае. Носили са я Мария Гигова, Диляна Георгиева, Лили Игнатова, Мария Петрова, да не изброяваме всичките ни златни момичета.Неви взе Световната купа в София, а на Европейското първенство в Будапеща вчера добави бронз, като преди това помогна и за бронза в отборното. Плевенчанката, която мнозина оприличиха на Нина Добрев, разкри пред beautyinsport.com някои свои тайни.Неви няма прякор, но пък се гордее с няколко талисмана, които носи на състезания. Обича всички уреди, а най-много цени последната победа в София.Мария Петрова е неин пример в художествената гимнастика, но идолът й в спорта се казва Ивет Лалова. Освен художествена гимнастика обича да гледа лека атлетика и волейбол.Като любими градове посочва родния Плевен и Рим.  Харесва музиката на Дженифър Лопес и филмите с Джони Деп.Мечтаният подарък за ЧРД? Скромен. Скок с парашут.Ако иска нещо повече от себе си, то това е да бъде-по-нахална. Да, новата кралица на грациите ни е скромна, затова и се притеснява да дава интервюта.", "date": "2017.05.22", "title": " Новата кралица на грациите мечтае за скок с парашут"}
{"url": "https://m.offnews.bg/news/Obshtestvo_4/Zapazete-Bedechka-prizova-da-se-glasuva-s-da-na-referenduma-i-s-d_656220.html", "text": "Защитниците на парк „Бедечка“ в Стара Загора призоваха да се гласува с „да“ на предстоящия на 18-и юни местен референдум.На референдума старозагорци ще трябва да решат дали да се инвестира в запазване на съществуващия парк или в инфраструктура за нов квартал. С почти единодушно решение преди половин година Общинският съвет започна процедура по запазване на парка. Кметът Тодоров обаче настоя и за референдум.Групата „Запазете Бедечка“ разпространи до медиите специална декларация. В нея се подчертава, че ДА значи \"да\" на запазването на парка, но и \"да\" за ревизията на нарушенията през годините. Защитниците на парка предупреждават, че опитите за зависим вот срещу „Бедечка“ ще бъдат разпознати от старозагорци.В парка терени имат няколко сериозни фирми. „Ако някой се надява, че чрез референдума ще убие каузата и утре ще каже \"ето - няма активност\", нека не подценява старозагорци”, пише още в декларацията.„Бедечка“ е зелена площ от близо 400 декара с над три хиляди картотекирани ценни дървета, естествени влажни зони, храсти и свободни пространства, много алеи. След \"смущаваща\" реституция в зелените площи сега действа план за застрояване.\"Целта не е да си откупим обратно зелената площ за сметка на старозагорци и да напълним джобовете на едрия бизнес, целта е да има ревизия и справедливост\", подчертават от \"Запазете Бедечка\".", "date": "2017.05.22", "title": " \"Запазете Бедечка\" призова да се гласува с \"да\" на референдума и с \"да\" за ревизия"}
{"url": "https://m.offnews.bg/news/Obshtestvo_4/Parviiat-ni-kosmonavt-Georgi-Ivanov-priet-vav-VMA_656186.html", "text": "Първият български космонавт Георги Иванов е приет в интензивното отделение на ВМА, съобщи БНТ. Най-вероятно Иванов е получил инсулт, няма данни за травми в главата и мозъка, според пресцентъра на клиниката. Генерал-лейтенант Георги Иванов е първият български космонавт. На 1 март 1978 г. e избран за космонавт във втората група от програмата Интеркосмос. На 10 април 1979 г.,е изстрелян в орбита около Земята космическият кораб „Союз-33“, с международен екипаж, с командир на полета Николай Рукавишников.В Космоса Георги Иванов прекарва 1 ден, 23 часа и 1 минута.Той е бил депутат в 7-ото Велико народно събрание.", "date": "2017.05.22", "title": " Първият ни космонавт Георги Иванов приет във ВМА"}
{"url": "https://m.offnews.bg/news/Ikonomika_59/Edin-rabotesht-shte-osiguriava-edin-pensioner-v-Balgariia-prez-2060-g_656173.html", "text": "В България в момента има 2.7 милиона работещи и 2.1 млн. пенсионери. Тенденцията е на сближaване на броя на работещите и пенсионерите, като прогнозно 2060 година се очаква двете страни да са изравнени.Това коментира новият социален министър Бисер Петков пред Нова телевизия. \"Наблюдава се влошаване на тази зависимост и през 2060 г. този дял ще бъде близо до 1. Всеки един работещ ще осигурява пенсията на един пенсионер\", обясни Петков. От Министерството на труда и социалната политика готвят изменение на начина на отпускане на инвалидни пенсии, тъй като се смята, че от тях има фалшиви. А след премахване на фалшивите инвалидни пенсии, правителството се надява да остане излишък за повишаване на минималната пенсия. \"Направени са няколко стъпки за ограничаване, но трябва да се промени моделът на експертизата\", каза Петков и обясни: „Броят на пенсионерите с водеща инвалидна пенсия, са 518 000 души в края на 2016 г. А броят на инвалидните пенсии е 945 000. Разликата идва от това, че един пенсионер може да получава повече от една инвалидна пенсия. Тук разликата се дължи на социалните инвалидни пенсии, които се получават от лица с процент на загубена работоспособност над 71%. Това са още 435 000 втори пенсии”. По думите му обаче на този етап не може да се каже колко от инвалидните пенсии са фалшиви, само се знае, че общият разход от бюджета за инвалидни пенсии за миналата година е 1. 7 млрд. лева. ", "date": "2017.05.22", "title": " Един работещ ще осигурява един пенсионер в България през 2060 г."}
{"url": "https://m.offnews.bg/news/Kultura_33/Balgarsko-selo-letiashti-bezhantci-i-GMO-prase-na-festivala-v-Kan_656183.html", "text": "„Студената война“ между Кан и американския гигант за онлайн прожекции „Нетфликс“ навлезе в гореща фаза. Филмите продуцирани от платформата ще могат да се видят на екран в Южна Корея, САЩ и Великобритания, но не и във Франция.На прожекцията на дългоочаквания  залата се взриви от бурни викове и дюдукане още при появата на началните продуцентски надписи - в Кан това е прието като директно и неподправено отношение, но винаги шокира. Кулминацията дойде, когато към 10-та минута прожекцията изведнъж беше спряна. Нещо ставаше – помислих, че оттеглят филма. След още 10 минути обаче филмът започна отначало и на финала дойдоха аплодисментите. В комюнике организаторите обясниха, че инцидентът се дължи единствено на техническата служба, която поднася извинения на режисьора, екипа, продуцентите и зрителите. Оказа се нещо не било наред със формата, със завесата.Парадоксално, но лошите „Нетфликс“ са финансирали всъщност една убийствена антиамериканска сатира-антиутопия, изобличаваща късния капитализъм с неговия глобалистки хищнически подход. Това обаче идва до публиката като завладяваща любовна история между едно 13-годишно момиче и едно ГМО-създание, приличащо на хипопотам, добродушно и интелигентно, което всъщност е суперпрасе. Тук критиците се сещат за Извънземното на Спилбърг и са на прав път. Историята всъщност проследява Миджа, която от 10 години се грижи за Окжа в идилична атмосфера, някъде из планините на Южна Корея. Двете живеят свободно сред природата, но това, което Миджа не знае е, че Окжа е част от гигантски експеримент на мултинационална корпорация за отглеждане на суперпрасета, маскирана като грижа за борба със световния глад. И когато идва времето на истината се намесват медиите, анархистична организация за защита на животните, полиция. Мижа отива в Ню Йорк на конкурса за най-красиво суперпрасе и попада в ужасяваща ферма, където нещастните създания се транжират суперпрофесионално. Но тя успява да се пребори с всичко и в крайна сметка да откупи своята приятелка. Защото в страшния свят на суперпрасетата печалбите са най-важното.Забавен, вълнуващ, напрегнат, с фантастична компютърна анимация и майсторско съвместяване с реалните персонажи, „Окжа“ предава универсални послания в увлекателна и дори забавна форма. Изпълнението на 13-годишната Ан Сео Хиун, избрана сред повече от 2100 момичета, е впечатляващо с динамизма и искреността си – тя е трябвало да си партнира с въображаемо създание, създадено от компютърният маг Ерик-Ян Де Боер, отличен с \"Оскар\", направил страховито-симпатично и невъобразимо реалистично изображение на Окжа.„След филма ще погледнете природата с други очи. В него се преплитат най-доброто и най-лошото в отношението човек-природа. ОК, в центъра е едно необикновено животно, но всички животни са еднакви, навсякъде по света. Корейските кучета не лаят по-различно от американските. Исках да направя филм, който надхвърля ограниченията, поставени от граници, етноси и култури“ – обяснява Бонг Джун Хо. А възхитителната Тилда Суинтън, която тук играе нарцистична психопатка, шефка на корпорация за ГМО-суперпрасета и е сред продуцентите, добавя: „Окжа“ е голям приключенски филм. Това е road movie. Това е любовна история. Това е историята на срутването на една корпорация. Той е невероятно красив и невероятно заснет от големия Дариуш Конджи. Той ще накара хората сериозно да се замислят върху произхода на храната си. Мисля, те ще се замислят и за животинското в себе си и какво всъщност означава да си част от човешкия род.“В по-актуален аспект концепцията за човешкото е разгледана в два филма, които третират по коренно различен начин темата за мигрантите и сблъсъка на етноси и култури. разглежда бежанския проблем в неочакван алегоричен план. Там един млад сирийски бежанец, убит при преминаване на границата, възкръсва и получава необикновена дарба да лети. Корумпиран, но жертвоготовен лекар-евреин се опитва на негов гръб да спечели пари, за да поправи своя медицинска грешка от миналото. Циничният полицай-националист, прострелял момчето, не вярва в чудеса и се опитва да го залови и изкара терорист. Но новият Христос се издига над всичко. С него левитира и камерата, с умопомрачителни движения и гледни точки. Визуалният стил на Мундруцо е радикален и неподражаем - да припомним, че за „Белият бог“ той получи наградата на „Особен поглед“ за 2014. Тук обаче алегорията и християнското послание не са развити последователно и органично. Мистичният пласт и грубо-реалистичното битие на мигрантите трудно се стиковат. Хуманното послание остава двусмислено и неизбистрено – мигрантите са страдалци и трябва да събудят нашата чувствителност, но ние способни ли сме да се покаем за греховете си и да разберем чудото?  слага сблъсъка на различни етноси и култури в реалистична плоскост и разиграва в строго документална стилистика една история, която може да бъде наречена по-скоро „Ийстърн“.Младата немска режисьорка Валеска Гризбах е направила суров мъжки филм, разказващ без пренебрежение с какво се сблъскват група немски работници в България и хората от едно българско село, близо до обекта им. И едните и другите не разбират езика и нравите си, изпитват взаимно недоверие и страх, бият се, стрелят се, яздят коне, ухажват местните жени, но в крайна сметка българските мъжаги се оказват победители. Най-симпатичният германец, самотен и мълчалив мъж, бивш член на Чуждестранния легион, в крайна сметка се приобщава към местните, приемайки ги с цялата им недодяланост, но и човещина, с чалгата, дребните хитрости и бабаитлъци. Разбира се, това минава и през любовта с едно момиче. Голямата заслуга на режисурата е непринуденото и внимателно вглеждане в бита и отношенията - както на германските работници, така и на българите. И най-вече работата с непрофесионални актьори. Осем от тях, хора от Западните Родопи, където е заснет филмът, се качиха на сцената на фестивалния дворец в Кан и се поклониха пред най-взискателната публика в света. На прожекцията на \"Уестърн\", разказващ всъщност за новите граници на Европа и как те могат да се преодоляват с доверие и човещина, присъства и посланикът на България във Франция и Монако г-н Ангел Чолаков.", "date": "2017.05.22", "title": " Българско село, летящи бежанци и ГМО-прасе на фестивала в Кан"}
{"url": "https://m.offnews.bg/news/Sviat-_12/Zapochva-protcesat-sreshtu-Fethullah-Giulen-i-oshte-nad-200-dushi-v-Tu_656189.html", "text": "Процесът срещу ислямския проповедник Фетхуллах Гюлен и още над 200 души започва в Анкара. Сред обвиняемите за опита за преврат от 15 юли в Труция има 26 генерали. Делото ще се гледа в затвора в Синджан и ще продължи до 16 юни. Първи в списъка на подсъдимите е Гюлен, който продължава да живее в американския щат Пенсилвания. Турските власти настояват за екстрадицията му, засега обаче без резултат. Всички, които се изправят пред съда, са обвинени в погазване на конституцията, опит за премахване на републиканския ред чрез използване на принуда, насилие и жестокост, както и в ръководство и членство в терористична организация. От подсъдимите 200 души са в затвора, 9 са на свобода срещу подписка, а 12 са бегълци. ", "date": "2017.05.22", "title": " Започва процесът срещу Фетхуллах Гюлен и още над 200 души в Турция"}
{"url": "https://m.offnews.bg/news/Stil_18811/Zhenata-na-Tomislav-Donchev-kato-Melaniia-Tramp_656178.html", "text": "Съпругата на Томислав Дончев се появи в зашеметяващ вид на габровския фестивал. Тоалетът й бе копие на този, който първата дама на САЩ Мелания Тръмп носеше по време на инаугурацията на президента във Вашингтон, съобщи „Барак Обама, желязната лейди Маргарет Тачър (в ролята - зам.-кметът Нела Рачевиц), Индира Ганди, Наполеон Бонапарт (в ролята Светослав Славчев, актьор от Драматичен театър „Рачо Стоянов“) също бяха част от парада. Не липсваха и тоталитарни лидери от миналото като Сталин, Хитлер и др.Дончева обра овациите със син жакет и рокля с яка – шал, изработени по модела на дизайнера Ралф Лорън.Дамата се беше постарала дори в малките детайли, като прическата и обиците.", "date": "2017.05.22", "title": " Жената на Томислав Дончев като Мелания Тръмп"}
{"url": "https://m.offnews.bg/news/Kultura_33/Podem-v-kulturata-hodim-po-chesto-v-muzej-na-kino-i-teatar_656188.html", "text": "ТеатриПодем в българската култура през 2016 година отчете Националният статистически институт.Повече хора разглеждат музеите и галериите, увеличава се броят на читателите в библиотеките, както и производството на български пълнометражни филми. Българинът по-често ходи и на кино, и на театър.Политиката за привличане на повече посетители в музеите чрез обявяване на ден със свободен вход очевидно дава положителен резултат - посещенията са с 9.8% повече през 2016 г. спрямо 2015-а, а 1/4 от тях са точно в дните без такса.У нас функционират 195 музея - 88 общи и 107 специализирани, включително художествените галерии. Посещенията в тях през миналата година са 5.23 млн. Сериозен е ръстът при чужденците - годишното увеличение е с 271 хил. посещения на чужди граждани. В проценти ръстът е с 36.8%.Приходите на музеите се увеличават с 12.5%, общо те са 56.375 млн. лева. От тях бюджетната субсидия е 43 млн. лева (76.3%), събраните такси - 7.69 млн. лева (13.6%), а по европейски програми и проекти са дошли още 745 хил. лева (1.3%).Работещите в тях са се увеличили с 4.3% за година и към края на 2016-а са 3 150 души.75-те театъра са организирали 15 162 представления, а зрителите им са били 2.295 млн. души. За година представленията се увеличават със 7 на сто, а посещенията - с 5.8%. Средно на представление има 151 зрители, с двама по-малко, отколкото през 2015 г.Годишните приходи на театрите са 79.008 млн. лева. От тях 19.585 млн. (24.8%) са приходи от билети и участия в турнета у нас и в чужбина.Имаме 58 музикални колектива - 5 филхармонии, 29 професионални ансамбъла за народни песни и танци и 24 оркестъра. Представленията им намаляват със 7.8%, а посещенията - с 3.3% в сравнение с 2015 г.1 079 е броят на концертите у нас през 2016 г., а зрителите им са 443 хил. От тях поп, рок и фолк концертите са 383, а зрителите им - 204.1 хил. (46.1% от всички посетители на концерти).Библиотеките през 2016 г. са с една по-малко, отколкото през 2015 г. - 47. Фондът им се състои от 33.823 млн. документа - книги (55.7%), вестници, списания, бюлетини, графични и картографски издания, патенти и стандарти.Читателите в тях са с 1.8% повече от 2015 г. - общо 239 хил. Посещенията (общо 4.315 млн.) също са повече - ръстът е с 3.1%. Читателите заемат средно по 29 книги годишно, колкото и през 2015 г.Фондът в Националната библиотека \"Св. св. Кирил и Методий\" става все по-богат - през 2016-а броят на документите се увеличава с 44 хил. Не такава е картината в 26-те регионални библиотеки в областни центрове. Там фондът намалява с 58 хил. (1.5%) спрямо 2015 г.Видим ръст има при производството на пълнометражни филми. Те са 35 (33 за киномрежата и 2 за телевизията), с 34.6% от 2015 г. При късометражните и среднометражните има намаление - общо те са 71 (8 игрални, 46 документални и образователни и 17 анимационни). Намалението е с 21.1%.В края на 2016 г. кината в страната са 59, а киноекраните - 220, съответно с 4 и 14 повече от 2015 г. Мултиплексите са 11 и в тях са осъществени 65.5% от всички прожекции и 71.5% от посещенията.Прожекциите в кината се увеличават с 5.2%, а посещенията - с 3.9%. Прожектирани са 7 396 филма, от които 650 са български, 1 874 - европейски, 4 306 - от САЩ и 566 са от други страни.Най-много кина има в Югозападна България - 20 със 168 хил. прожекции и 3 млн. зрителски посещения. В София работят 16 кина със 101 екрана, в които са прожектирани 3 011 филма.През 2016 г. в страната извършват дейност 84 лицензирани и регистрирани радиооператори, които са излъчили 710.3 хил. часа радиопредавания, или с 0.8% (5.7 хил. часа) повече в сравнение с 2015 година. Най-голям е делът на излъчените музикални предавания - 44.5%, следвани от новините (бюлетини, коментари, спортни новини и прогнози за времето) - 12.2%, и информационно-тематичните - 12.0%. Делът на програмите за изкуство и култура е 2.2%, а на образователните програми - 1.3%. Излъчените реклами са 5.7% (40.3 хил. часа) от всички предавания.Българските тв оператори са 121, с 5 повече от 2015 г. Телевизиите са излъчили 783.5 хил. часа - със 7.1% повече от предходната година. От тях най-много са часовете на филми - 190 хил. часа (24.2%), на второ място са музикалните предавания - 103.5 хил. часа (13.2%). Новините са трети с 67.4 хил. часа (8.6%).45 хил. часа са отишли за реклами, или 5.7% от телевизионното време.Най-малкият дял е за образователните предавания - 11 хил. часа (1.4%).", "date": "2017.05.22", "title": " Подем в културата: ходим по-често в музей, на кино и театър"}
{"url": "https://m.offnews.bg/news/Ikonomika_59/Zhalbi-spriaha-megaporachkata-za-tol-sistemata_656190.html", "text": "Обществената поръчка за тол системата е временно спряна заради постъпилите жалби, съобщиха от Агенция \"Пътна инфраструктура\".Процедурата е за възлагане на обществената поръчка за проектиране, изграждане и въвеждане на електронна система за събиране на тол такси от автомобилите над 3,5 тона. Поръчката бе обявена за . Оказа се, че на 19 май са постъпили 3 жалби от компании участници в търга. Това спира процедурата до произнасянето на съда.", "date": "2017.05.22", "title": " Жалби спряха мегапоръчката за тол системата"}
{"url": "https://m.offnews.bg/news/Obshtestvo_4/Abiturientite-se-iaviavat-na-vtora-zadalzhitelna-matura_656164.html", "text": "Вариант 2 беше изтеглен за матурата по избор, която се провежда днес. На нея се явяват зрелостниците, които избират предмет, по който да бъдат изпитани.Днес пък седмокласниците се явяват на външното оценяване по математика, което е и вход за гимназиите.На втората задължителна матура ще се явят над 14 хил. зрелостници. Матурата за дванайсетокласниците започва в 08:00 ч., а изпитът по математика за седмокласниците – в 10:00 ч.Учениците трябва да се явят най-късно 15 минути преди началото на изпита в залите, където са разпределени, да носят ръчен часовник, за да могат да се ориентират във времето. Зрелостниците пишат с черен химикал, а седмокласниците – със син.За втората задължителна матура зрелостниците избират между 13 предмета. Най-желаният от тях е биология и здравно образование. На второ място се нарежда английски език, следван от география и икономика. Най-слаб е интересът към италиански език, на него ще се явят 81 души. За първи път дванайсетокласниците от професионалните гимназии и паралелки имат възможност да избират дали да полагат втория задължителен зрелостен изпит по общообразователен предмет или вместо него в дипломата им да се запише средноаритметичната оценка от двата държавни изпита за придобиване на професионална квалификация. 7600 младежи са предпочели този вариант.Тази година матурите са разделени на модули, като учениците могат за излизат от стаята, едва след като са приключили работата си по съответния модул. Матурата ще се проведе в 4147 зали в 604 училища, като във всяка от тях ще има камери. Около 13 000 квестори ще следя за реда по време на матурите.В 8.45 часа в МОН ще бъде изтеглен изпитният вариант (от три възможни) за изпита по математика за седмокласниците за националното външно оценяване. Той е с начален час 10.00. Той е разделен на 2 модула. Първият е с продължителност 60 минути, а вторият - 90. Общият брой точки от тях е 100 и влизат в балообразуването за приемане в гимназиите.Резултатите от двата изпита ще станат ясни в началото на юни.", "date": "2017.05.22", "title": " Абитуриентите се явяват на втора задължителна матура"}
{"url": "https://m.offnews.bg/news/Futbol_18793/Levski-vze-Chernata-sila-na-Stara-Zagora_656165.html", "text": "27-годишният конгоанец Жуниор Мапуку е първото ново попълнение на Левски. Той пристига от Берое, откъдето избяга преди време, но се разкая и се завърна с извинение.Централният нападател нарича себе си Мапуку Black Powеr - Черната сила в превод от английски. Той ще замени Сукуна, който пристигна от Верея през зимата, но се оказа провал.Така \"сините\" се очертават с атака Нар, Бабатунде, Мапуку от лятото. Това едва ли ще се хареса на мнозина фенове, които си искат млади българчета. Но нека видим първо стратегията на треньора Николай Митов - Жадното.Играчът пристига на \"Георги Аспарухов\" със статут на свободен агент. Ръководството на Левски през последните години няколко пъти проявяваше интерес към голмайстора на Берое, но все не успяваше да го привлече, тъй като се спираше на други нападатели.27-годишният нападател от Конго има 28 гола в родния елит от 68 мача с екипа на Берое. Спортният директор Даниел Боримиров и наставникът Николай Митов искат освен Мапуку още един класен център нападател.", "date": "2017.05.22", "title": " Левски взе Черната сила на Стара Загора"}
{"url": "https://m.offnews.bg/news/Obshtestvo_4/OMV-obeshtavat-poveche-moshtnost-i-po-chist-dvigatel-s-noviia-si-visok_656211.html", "text": "OMV представи официално новото си високоотканово гориво MaxxMotion 100plus, което замества настоящия премиум бензин в гамата им. Както подсказва името му, новият бензин гарантира устойчивост на детонация от поне 100 октана, като е възможно числото да достигне и няколко десетични пункта по-високо.Горивото вече е по бензиностанциите и шофьорите, които зареждат от премиум бензин, пълнят резервоарите именно със 100plus. Компанията е успяла да проведе обширно проучване и множество тестове, за да отговори по най-добрия начин на технологичните изисквания на модерните двигатели, обясни д-р Максимилан Щаудахер, мениджър „Автомобилни и приложни технологии“ в OMV.„OMV MaxxMotion 100plus повишава мощността и подобрява ускорението в ниските обороти на двигателя.,” обясни д-р Максимилиан Щаудахер. „Горивото съдържа компоненти, които са силно устойчиви на детонация, което носи предимства особено при съвременните двигатели с директно впръскване.”В присъствието на Маркус Татцер, изпълнителен директор на Порше България и Атанас Фурнаджиев, управител на Мото-Пфое, OMV България обяви, че новият бензин OMV MaxxMotion 100plus изпълнява най-високите изисквания от категория 5 на автомобилните производители, зададени от Worldwide Fuel Chart (WWFC). Той се публикува от асоциации на автомобилната индустрия и определя пет категории на качество на горивото, като всяка се отнася към специфични компоненти и стойности. Целта е да се наложи оптимално качество посредством съвпадение на спецификациите на бензина с най-високите изисквания на производителите. Резултатът e, че MaxxMotion 100plus изпълнява най-високите изисквания за качество при горивата във всички държави с вериги бензиностанции OMV. Това означава по-голяма ефективност, оптимална функционалност и подобрено представяне.„Горди сме да предложим продукт, който задоволява напълно изискванията на модерните автомобилни технологии,“ каза Петър Величков, управител на OMV България. „Полагаме непрекъснати усилия, за да докажем, че заставаме изцяло зад обещанието, което сме дали на нашите клиенти „We Care More” както по отношение на благосъстоянието на автомобила, така и по отношение на собствения им комфорт и удоволствие по време на шофиране.”От компанията все пак уточняват, че позитивният ефект се наблюдава не само по отношение на мощността, но и що се отнася до запазването на функционалността и ефективността на съвременните автомобили и двигатели. Иновативни добавки в горивото предотвратяват от корозия частите на двигателя и горивната система, а съществуващите отлагания по входящите клапани ефективно се премахват, като така се удължава животът и ефективната работата на двигателя. По думите на Максимилан Щаудахер висикооктановото гориво ще се отрази позитивно дори на работата на по-стари двигатели, защото присадките ще ги почистват и предпазват.„Положихме огромен труд, за да повишим нивото на качеството на предлагания от нас висок клас бензин,“ добави Петър Величков, управител на OMV България. „В крайна сметка, всичко което правим е в името на нашите клиенти. Очакваме с нетърпение да посрещнем шофьорите на автомобили на нашите OMV бензиностанции, за могат да се уверят от първо лице в преимуществата на OMV MaxxMotion - за максимално представяне от първата капка, която заредят.”Актьорът Захари Бахаров , който е лицето на лятната кампания на веригата, обясни, че за него OMV е символ на качество и MaxxMotion e едно от правилата за добро пътуване.", "date": "2017.05.22", "title": " OMV обещават повече мощност и по-чист двигател с новия си високооктанов бензин"}
{"url": "https://m.offnews.bg/news/Sviat-_12/Sazdadoha-nov-vid-ekologichna-krematciia_656192.html", "text": "В продължение на десетилетия повечето хора, на които се налага да организират погребение, са изправени пред задължителен избор - погребение или кремация за близкия.Но в някои части на САЩ и Канада вече е налице трета възможност - разтваряне на телата в алкален разтвор. Техническото наименование е алкална хидролиза, но е по-известна като \"зелена кремация\", разказва Би Би Си .Тази процедура е лека, екологична алтернатива на кремацията, тъй като за да изгори едно тяло, крематорната машина генерира достатъчно топлина, за да затопли дом за една седмица през зимата.Фирмата Bradshaw Celebration of Life в Оклахома е първата, която предлага тази услуга. Машината за алкална хидролиза се намира в сутерена. Инсталирана е преди пет години на цена, заедно със залите за зрителите, около 750 000 долара. Тя е с височина 2 метра, широчина 1,2 метра и дълбочина 3 метра.В света има само 14 погребални бюра, които предлагат този вид услуга. Тя и обикновената кремация са на една и съща цена и се оказва, че алкалната кремация е станала \"хит\" – 80% от клиентите желаят именно тази услуга.", "date": "2017.05.22", "title": " Създадоха нов вид екологична кремация"}
{"url": "https://m.offnews.bg/news/Obshtestvo_4/Protekliiat-saniran-blok-v-Mezdra-chakal-podpis-ot-stroitelen-nadzor_656180.html", "text": "Покривът на първия саниран от държавата блок в Мездра, който се наводни при проливен дъжд още по време на самото саниране, не може да бъде ремонтиран, докато няма подпис от строителния надзор.Това коментира пред  собственичката на фiрмата изпълнител. \"През годините на покрива са правени доста неща, които трябва да махнем. Ние трябва да стигнем до плоча и тогава да започнем монтажните работи. До момента, в който надзорът не подпише, че е съгласен да започнем да монтираме новите материали, няма как. В 11 ч ще бъде тук и започваме монтажните дейности“, коментира собственичката. На обвиненията на жителите от блока, че няма работници, тя отговори, че има и те са работили и вчера.Пред камерите хората от блока изразиха недоволство от отговора на фирмата. Според тях работниците на обекта са малко, за да се свърши работата достатъчно бързо, и няма организация.Покривът протече и наводни над 10 апартамента от последните етажи.", "date": "2017.05.22", "title": " Протеклият саниран блок в Мездра чакал подпис от строителен надзор"}
{"url": "https://m.offnews.bg/news/Futbol_18793/5-000-bileta-za-finala-prodadeni-chakat-15-000-fenove_656210.html", "text": "Близо 5000 билета са продадени за финала за Купата на България между Лудогорец и Ботев Пловдив, съобщиха пред OFFnews организаторите. Става въпрос за бройката от \"Ивентим\".Припомняме, срещата е в сряда от 18,30 часа на националния стадион \"Васил Левски\". Тя е повторение на финала от 2014 година. Тогава Лудогорец би 1:0 с гол на Роман Безяк. Феновете на Ботев пък тръгнаха да трошат стадиона в края и едва не прекратиха двубоя.  Иначе заявките пред полиция и организатори са за около 15 000 фенове. 12 000 от тях трябва да пристигнат от Пловдив. Към 3000 ще викат за шесткратните шампиони.От лагера на Ботев обаче заявиха, че вероятната бройка на ултрасите ще е по-голяма. Най-голямата част тръгват неорганизирано с автомобили и ще пазаруват билети на място в София.  Са \"жълто-черните\" могат да бъдат подкрепени от близо 15 000 запалянковци. Полицията в София е притеснена от инвазията и взима мерки, за да не се стигне до провокации с хулигани на Левски или ЦСКА.Междувременно стана ясен и реферът на двубоя. Това е софиянецът Никол Попов, син на директора в БФС Антон Попов.", "date": "2017.05.22", "title": " 5 000 билета за финала продадени, чакат 15 000 фенове"}
{"url": "https://m.offnews.bg/news/Knigi_18808/Pod-igoto-izliza-na-shliokavitca-za-24-maj_656202.html", "text": "Знаковият за българското самосъзнание роман \"Под игото\" излиза на шльокавица по повод 24 май. Издателство \"Жанет 45\" преобразява словото на Вазов в тази нелепа писменост, за да покаже, че употребата ѝ е реална заплаха за нашата грамотност, за езика ни и за българската култура.Книгата вече е в продажба, а срещу всяко закупено копие, което изчезва от книжарниците завинаги, издателите ще дарят други две български книги на училища, читалища и библиотеки в цялата страна.Повече информация за инициативата и аргументи защо трябва да пишем на кирилица, вместо на шльокавица, могат да бъдат открити на онлайн платформата . Желаещите да получат дарение от книги училища, читалища и библиотеки могат да се свържат с издателството на booksj45@gmail.com.Шльокавицата, известна и с други подигравателни дефиниции, сред които методиевица, маймуница, есемесица и кирливица, е нестандартен начин на изписване на българския език със съчетание от латински букви, цифри и препинателни знаци. Тази псевдо-писменост се използва вече близо 20 години, откакто започна да набира скорост общуването през дигитални устройства – от навлизането на електронната поща, есемесите и чат форумите през 90-те до мобилните чат приложения днес. Много често тя е и езикът на публично заявяване на мнение в социалните мрежи.Разчитайки този феномен като застрашаващ съществуването на българския език, издателство \"Жанет 45\" избира празника на българската писменост 24 май за старт на своята инициатива.Изборът на вечния български роман \"Под игото\" не е случаен. Книгата заема специално място в съзнанието на всеки българин и преобразяването и в шльокавица ясно показва колко много губим, когато тази абсурдна писменост започне да измества кирилицата. Ако изгубим езика си, губим културата си. Така губим и идентичността си.", "date": "2017.05.22", "title": " \"Под игото\" излиза на шльокавица за 24 май"}
{"url": "https://m.offnews.bg/news/Obshtestvo_4/Danachnite-zatvariat-obekti-za-neizdaden-kasov-bon_656227.html", "text": "Националната агенция за приходите ще прилагат крути мерки за търговците, които не издават касови бележки. Крайната мярка, данъчните анонсираха на среща между институции и кметове за подготовката за летния сезон.Тя вече се прилага, уточни говорителят на НАП – Бургас Христо Узунов. При първо нарушение, обектът се запечатва за 10 дни, а при второ – за един месец, добави Узунов.„, каза Узунов. Данъчните ще осъществяват непрекъснат дистанционен контрол, ще имат и мобилни екипи. Ще следят местата за настаняване в Интернет и дали собствениците им са ги регистрирали. Засилен контрол ще има през тази година и за наетите в туристическия бранш. Ще се следи на колко часа са назначени, колко реално работят и какви осигуровки се внасят за тях. За спазване на законите това ще следи и през тази година междуведомствен координационен център, който ще осъществява контрол върху бизнеса и некоректните му представители. С мобилни екипи и постоянно присъствие се ангажират строителната инспекция, агенцията по храните, митниците, здравната инспекция, инспекцията по труда и КЗП. След засилените проверки през миналия сезон, редица обекти, основно в „Слънчев бряг“ вдигнаха с няколко пъти оборотите си.", "date": "2017.05.22", "title": " Данъчните затварят обекти за неиздаден касов бон"}
{"url": "https://m.offnews.bg/news/Intcidenti_6/Kamion-s-agneshko-blokira-patia-na-Tcatcarov-na-Trakiia-snimki_656234.html", "text": "Катастрофирал камион с агнешко месо блокира пътя на главния прокурор Сотир Цацаров, който пътувал за пресконференция към Бургас.Говорителят на главния прокурор Румяна Арнаудова, която е пътувала с Цацаров и заместника му Борислав Сарафов, потвърди пред OFFNews за случая.В някои той медии беше отразен като инцидент, при който Цацаров и колегите му едва не катастрофирали.\"Ние просто попаднахме в задръстването, което се беше образувало след ПТП-то\", каза Арнаудова.Снимки от инцидента се появиха в няколко медии с различни интерпретации. Според сайта potv.eu \"Цацаров, Сарафов и Арнаудова на косъм от катастрофа на АМ \"Тракия\". Сайтът съобщава, че тримата \"по чудо\" се отървали от катастрофа тази сутрин на 168-ия километър, малко преди отбивката за Хасково.Според сайта \"Блиц\" тримата се натъкнали на катастрофата, а лично Цацаров е съдействал за бързата реакция на полицията по разчистването на пътя.  ", "date": "2017.05.22", "title": " Камион с агнешко блокира пътя на Цацаров на \"Тракия\" (снимки)"}
{"url": "https://m.offnews.bg/news/Medii_73/Osnovateliat-na-Mindscapes-i-izraelskiiat-profesor-Tcvi-Bekerman-s-uar_656203.html", "text": "Йонатан ДоминицОстава по-малко от месец до ФАРА 2017, който ще се състои в Пловдив, 15-17 юни, в Дом на културата “Борис Христов”. Освен още по-силно застъпена лекционна част, за пръв път тази година ще бъде представен и уъркшоп панел под формата на два 4-часови трейнинга, всеки от които разполага с 40 места. Първият трейнинг е “Декодиране на креативността” на Йонатан Доминиц, основател на Mindscapes — компания, която е лидер в създаването на творчески трейнинги. Уъркшопът ще помогне на участниците да разберат какви са общите механизми зад най-награждаваните рекламни идеи и как да превърнем нашата работа в световно призната с помощта на доказано ефективните похвати, които са специално разработени от компанията.Уъркшопът не само подробно ще разгледа инструментите на Mindscapes, но и ще предложи на всеки от участниците индивидуално обучение как да ги използват в реално време. Основната цел е да дадемпрактически израз на фантазията си така, че да създаваме иновативни и смели концепции и кампании.Вторият уъркшоп на тема \"Идентичност и култура — oт ум към тяло и от когнитивно към социално” ще бъде воден от известния израелски професор по aнтропология на образованието Цви Бекерман. В него той ще обърне внимание на концепциите за идентичност и култура, чрез които се създават съвременните либерални перспективи. ", "date": "2017.05.22", "title": " Основателят на Mindscapes и израелският професор Цви Бекерман с уъркшопи на ФАРA 2017"}
{"url": "https://m.offnews.bg/news/Obshtestvo_4/Tehnicheska-greshka-v-otgovorite-na-zadachite-sled-VII-klas-testat-i_656231.html", "text": "18. А) Изразете аТехническа грешка в отговорите на задачите по математика от изпита след VII клас притесни за кратко родители и седмокласници днес.Оказа се, че условието на задача №18 е пренесено погрешно в листа с верните отговори, публикувани от МОН след днешния изпит.Седмокласниците получили следното условие:В списъка с верните отговори и решения на МОН обаче пише не е \"а+b\", а \"а-b\".Разминаването видя читател на OFFNews, а ние потърсихме Министерството на образованието и науката.Станала е техническа грешка, която обаче не е повлияла на учениците, защото те са получили вярното условие и не са имали пред себе си листа с отговорите, който би могъл ги обърка, обясниха от МОН. Минути по-късно министерството публикува на сайта си решенията, в които условието на 18-ата задача беше пренесено вярно.Самия тест и верните отговори може да видите . На днешния изпит се явиха 53 655 ученици. От тях 39 681 са писали по втория модул. Анулирани са две писмени работи, а миналата година - една.", "date": "2017.05.22", "title": " Техническа грешка в отговорите на задачите след VII клас (тестът и верните отговори)"}
{"url": "https://m.offnews.bg/news/Obshtestvo_4/Petima-s-anulirani-raboti-na-maturite-dnes_656239.html", "text": "Пет писмени работи са били анулирани на днешните матури, съобщи пресцентърът на Министерството на образованието и науката.Днес дванадесетокласниците се явяваха на втория си задължителен държавен изпит, който е по предмет по избор.Учениците с анулирани работи ще трябва да се явят отново на следващата изпитна сесия (август-септември) и да получат оценка над Среден (3), ако искат да получат диплома, с която да могат да кандидатстват в университет. Разбира се, за целта те трябва да са изкарали и матурата си по български език и литература.Броят на анулираните работи тази година е 10 пъти по-малък, отколкото през 2016 г. Тогава те са били 51. Вероятно сред причините са \"драконовските\" мерки, обявени от МОН, включително инсталираните камери и наблюдението на екраните от класните стаи в реално време.Двама от петимата зрелостници са се опитали да препишат, а трима са скрили телефон в себе си по време на изпита.Двама от тях са били на матура по биология, двама - по география, един - по математика.Два от опитите за преписване с втори телефон са в София – в Професионалната гимназия по електроника „Джон Атанасов“ и в Националната търговско-банкова гимназия. Третият случай е от Професионалната гимназия по икономика и туризъм „Проф. д-р Асен Златаров“ в Петрич. Абитуриент, който полагал изпита си по биология в СУ „Христо Смирненски“ в Койнаре, област Плевен, опитал да смени плика с писмената си работа с друг ученик от същата зала, пишат от МОН.Над 53 хил. души подадоха заявления за явяване на втора матура. 44 хил. от тях бяха допуснати, а 42 хил. се явиха. Най-много желаещи имаше за биология (над 12 500), на второ място беше английският (11 460).В третия модул по английски език младежите можеха да избират между две теми за есе - „Това беше най-важният ден в моя живот“ и „За какво е училището?“.Темата по история беше „Как хан Крум и хан Омуртаг постигат териториално разширяване и утвърждаване на българската държава в Югоизточна Европа?“, а по география зрелостниците трябваше да покажат знанията си за „География на туризма в България“.", "date": "2017.05.22", "title": " Петима с анулирани работи на матурите днес"}
{"url": "https://m.offnews.bg/news/Futbol_18793/Sbogom-Stefane-fenovete-shte-te-pomniat-samo-s-dobro_656235.html", "text": "Нямаше по-тих, по-скромен човек от Стефан Лулчев в онзи шампионски отбор на ЦСКА през 1997 година. Защитникът стана бързо важна част от \"червените\" на Георги Василев - Гочето. Дори вкара първия гол във финала за купата срещу Левски. \"Армейците\" биха 3:1 и направиха дубъл. Последен в историята им.Стефан не обичаше шума. Предпочиташе незабелязано да напусне стадиона. Винаги свел поглед надолу. Поздравяваше всеки, много възпитано момче. Но бързаше да се прибере. Феновете обаче го обичаха. Бореше се мъжката на терена. Със Сираков, например, а по-добър централен нападател в България от Наско тогава нямаше. Да не говорим за сега.Затова го обичаха много. И феновете на Локо Пловдив, и феновете на ЦСКА. За първите стана идол, след като през 1995 година вкара победния гол пред над 25 000 зрители на Лаута в градското дерби. Локо беше тотален аутсайдер срещу фрашкания с пари тим на \"брокерите\". В Ботев бяха Сираков, Боби Михайлов, Коце Видолов, Драганов, Хвойнев, кой ли не!Но Стефчо  се извиси и заби с глава в края за 1:0. Тези мачове раждат героите. Битките на Давид срещу Голиат. Тези дербита се помнят вечно сред десетките други.После Лулчев не издържа на безпаричието и премина в ЦСКА, където запалянковците също много го харесваха. Никога не се разсърди, никога не повиши тон.Дори когато се оказа ненужен в Борисовата градина и пое към Марек. Съжалявах за напускането му. Беше ми приятно да виждам толкова възпитани и добри момчета.После изгубих следите на Лулата. Виждах, че играе за ветераните на Локо понякога. Абсурд беше да се появи в медиите, да започне да дава акъл, да анализира. Та той в най-звездните моменти не обичаше тези работи. Не знам, а и вероятно никой никога няма да разбере какво точно е подтикнало Стефчо да се обеси тази сутрин. Не беше от хората, които ще тръгнат да се оплакват. Много хубав човек!Намерила го майка му, обесен в производственото хале, което наел, за да върти свой дребен бизнес. Казват, не бил закъсал финансово. Но нещо го е тревожело.Изненадващо не се явил за уговорен мач на ветераните. Майчиният инстинкт също е усетил! Двамата говорили по телефона в неделя вечерта. Затова жената тръгнала да го търси разтревожена. Не знам какво стана със семейството му, футболистът имаше едно дете. Последно, казват, живеел в къщата на своята майка. По-точно сам в каравана в двора. Явно нещо го е накарало да остане сам. На тишина! За последен път!Жалко за Стефан! Той беше наистина добро, възпитано и свястно момче, което феновете винаги ще помнят с хубаво!", "date": "2017.05.22", "title": " Сбогом, Стефане, феновете ще те помнят само с добро"}
{"url": "https://m.offnews.bg/news/Zdrave_18753/Spria-izdavaneto-na-resheniia-ot-TELK-obnovena_656238.html", "text": "ТЕЛК-овете не могат да издават решения от днес. Причината е, че Върховният административен съд е отменил действащата методика за издаване на медицински експертизи, а в същото време няма издадена нова. Това съобщи председателят на Сдружението на лекарите от ТЕЛК-София Боряна Холевич, цитирана от Clinica.bg. Решението на ВАС, с което се отменя методиката за определяне на процент инвалидност, е обнародвано в „Държавен вестник\" в петък.Решението е взето от тричленен състав на ВАС, но не е обжалвано навреме от здравното министерство и затова е влязло в сила. От днес никой не може да вземе решение от ТЕЛК. Ако пък ТЕЛК-овете продължат да издават решения, те ще са невалидни. По думите на Холевич Комисиите няма как да използват старата методика, защото в нея се говори за три групи на увреждане, а не за процент инвалидност. Делото е образувано по жалба на Мануела Тошева от село Голяма Железна, тъй като наредбата за медицинската експертиза не е била публикувана за публично обсъждане на сайта на Министерството на здравеопазването. За момента не е ясно колко хора ще бъдат засегнати от проблема, но те вероятно ще са хиляди, тъй като през 70-те комисии в страната все ден преминават поне по десетина души. От здравното министерство обявиха, че решението на ВАС отменя частично Наредбата за медицинската експертиза - в частта за изискването за срока на инвалидност от една до три години, отправните точки за оценка на трайно намалената работоспособност и на вида и степента на увреждане в проценти при малигнен тумор на гърдата и методиката за прилагане на отправните точки за оценка на трайно намалената работоспособност.В останалата си част наредбата, в това число текстовете за временната неработоспособност, е в сила и Комисиите трябва да я спазват.От ведомството допълниха, че проектът на новата наредба вече е бил публикуван за обществено обсъждане, като едномесечният срок за обсъждането е изтекъл на 5 май. Постъпили са и необходимите становища с изключение на това на Националния съвет за тристранно сътрудничество. Очаква се след събирането на Съвета да бъде предоставено и това становище, което е задължително за продължаването на процедурата по приемането на наредбата. ", "date": "2017.05.22", "title": " Спря издаването на решения от ТЕЛК (обновена)"}
{"url": "https://m.offnews.bg/news/Futbol_18793/Levski-vze-i-svoj-koshmar-ot-TcSKA_656241.html", "text": "Левски взе румънския футболист Серджиу Буш. Голаджията направи име у нас с екипа на ЦСКА, но беше продаден набързо от Александър Томов заради липса на пари.Централният нападател вкара два пъти във вечните дербита и стана любимец на \"червените\" фенове. Със сигурност те няма да са доволни от новината.Нападателят на Астра се е разбрал с ръководството на \"сините\" и се очаква съвсем скоро да пристигне на медицински прегледи. Буш пристига като свободен агент.Румънецът е второто сигурно попълнение в лятната селекция на \"сините\" още преди края на сезона. На Герена дойде и централният нападател на Берое Жуниор Мапуку.\"Сините\" се очертава да бъдат изключително активни на трансферния пазар. Говори се за интерес към Тодор Неделев от Ботев, Иван Горанов от Локо, както и неколцина чужденци. ", "date": "2017.05.22", "title": " Левски взе и свой кошмар от ЦСКА"}
{"url": "https://m.offnews.bg/news/Ikonomika_59/Rusiia-pregovaria-s-Balgariia-i-Gartciia-za-Turski-potok_656249.html", "text": "Русия води преговори с България и Гърция за точката на вход на \"Турски поток\" в Европа. Това заяви руският премиер Дмитрий Медведев, цитирани от РИА Новости. Има възможност за включване и на други страни, но реализацията на проекта на територията на ЕС зависи от решението на европейските страни, коментира Медведев. Той допълни, че вече е започнало поставянето на подводната част на тръбопровода. След това ще започне работата по сухопътната част на газопровода на територията на Турция. Планирано е поставянето на две тръби - първата изцяло ориентирана към турския пазар, а втората - за доставка до европейските страни. \"Сега провеждаме преговори с редица европейски страни, определяме къде е по-добре да се установи точка за вход в Европа. Има различни предложения. Преговорите са с различни страни - и с Гърция, и с България. Съответно, развитието на проекта може да има разлика\", подчерта Медведев пред журналисти. При вземането на това решение преди всичко трябва да бъдат анализирани икономическите фактори, защото газопроводът, както сме казвали неведнъж, не е политически проект, а е икономически проект, а вече след това към него ще се включват и други европейски страни, каза още Медведев. Той заяви, че в крайна сметка реализацията на тези планове на територията на Европа ще зависи от решението на европейските страни. Строителството на морския участък от \"Турски поток\" започна на 7 май. Планира се изграждането на газопровода да приключи до края на 2019 г. ", "date": "2017.05.22", "title": " Русия преговаря с България и Гърция за \"Турски поток\""}
{"url": "https://m.offnews.bg/news/Obshtestvo_4/Tarsiat-se-naj-dobrite-primeri-za-opazvaneto-na-prirodata-u-nas_656237.html", "text": "На 22 май – Световният ден на биоразнообразието, Българска фондация Биоразнообразие дава началото на кампанията за номиниране на най-ярките постижения и примери в сферата на опазването на природата у нас. Номинирането е публично и всеки може да отправи предложения в една или повече категории, стига да се отнасят за периода 22 май 2016 – 22 май 2017 – т.е. една „година на биологичното разнообразие“. „Годишните награди на биоразнообразието винаги успяват да отличат най-активните кампании през годината, най-смелите журналисти, най-отдадените активисти и най-загрижените за природата представители на бизнеса и политиката! А това е благодарение на всички, които ни изпращат номинации! Очакваме и тази година да получим достатъчно добри предложения, които да класираме и популяризираме“ – споделят организаторите като се надяват да бъде надминат рекорда от миналата, когато бяха получени 72 номинации в 5-те категории на Наградите.През 2017 година БФБ се връща към първоначалната си идея да връчва наградите още през септември, по възможност на открито и с концерт и празник за всички, които са номинирани и номинирали, затова всички граждани, институции, медии, които искат да участват, е нужно да изпратят своите предложения до 31 юли.Категориите, в които се очакват номинации, придружени с кратка обосновка и по възможност със снимки се запазват:Жури от експерти и личности от различни области ще определи носителите на наградите, но публиката също ще запази своята награда във всяка категория, която ще бъде определена с гласуване във Фейсбук.Организаторите очакват номинации на awards@biodiversity.bg или по пощата на адрес: София, ул. Веслец 39-41, ет.4, ап.11 «За Годишните награди» до 31 юли 2017 г.", "date": "2017.05.22", "title": " Търсят се най-добрите примери за опазването на природата у нас"}
{"url": "https://m.offnews.bg/news/Sviat-_12/Razsledvat-Gruevski-za-prane-na-milioni-evro-i-izmami-s-obshtestveni-p_656247.html", "text": "Специалната прокуратура в Македония разследва лидера на ВМРО-ДПМНЕ Никола Груевски за пране на пари и облагодетелстване от обществени поръчки за строеж на пътища. Груевски, който беше премиер на страната в продължение на 10 години, е обвинен, че е главният стратег на операция за нелегално финансиране на партията му.Според доказателствата, с които разполага специалната прокуратура, за 6 години - от 2009 до 2015 г. - ВМРО-ДПМНЕ е финансирана незаконно с 4,9 милиона евро, внасяни в партийната каса чрез подставени лица - партийни членове.Второто крупно разследване, което в момента се води срещу Груевски, е за незаконна намеса при обществени поръчки за строеж на пътища. Тук щетата за държавния бюджет е за 155 милиона и 117 хиляди евро.В аферите са замесени правителствени функционери и китайска компания, получила нерегламентирано обществените поръчки през 2013 г.През март специалната прокуратура в Македония обяви, че разследва двама от най-приближените журналисти на ВМРО-ДПМНЕ - Драган Латас и Ивона Талевска от телевизия \"Сител\".Според обвинението, благодарение на укриване на данъци за регистрирани от двамата фирми, журналистите са пазарували стоки на изключително високи цени: Латас се сдобил с мебели за 65 000 евро, дюшеци за по 3000 евро, ръчен часовник за 2 300 евро, а Талевска - бельо за 500 евро, дрехи, чанти и обувки за 33 000 евро, очила, гримове и пудри за 1 000 евро.", "date": "2017.05.22", "title": " Разследват Груевски за пране на милиони евро и измами с обществени поръчки"}
{"url": "https://m.offnews.bg/news/Obshtestvo_4/MZ-izprati-na-prokuraturata-doklad-za-kachestvoto-na-vodata_656251.html", "text": "Здравното министерство изпрати на Върховната административна прокуратура доклад за качеството на водата. Докладът е изискан от ВАП на 27 април. Резултатите от проверката потвърждават изводите от досегашните данни за отклоненията от нормите, посочват от здравното ведомство. От началото на 2017 г. са извършени 2677 проверки на водоизточници и 3343 проверки на водоснабдителни обекти, като са изследвани 6273 проби по показателите: химични и органолептични показатели – 62 862 изследвания; микробиологични – 12 095; радиологични – 599. Най-често срещаните отклонения продължават да са свързани с показалите нитрати, манган, желязо, органолептика (цвят, вкус, мирис и мътност), флуор и хлор, посочват от ведомството.Проверките са установили в единични проби наличие на естествен уран в Хасковско, община Димитровград, Пловдивско, района на Велинград и др. Веднага след констатиране на завишени над нормата нива по показател естествен уран водоизточниците са изведени от употреба до нормализиране на резултатите. До дни се очакват окончателните резултати на изследванията за радионуклиди от лабораторията на БАН, на база които ще може да се направи категорично заключение за годността на водата за питейни нужди, допълват оттам.По време на осъществения контрол са връчени 130 предписания за централни водоизточници и 101 предписания на водоснабдителни обекти и съоръжения за питейно-битово водоснабдяване; съставени са 27 акта за установяване на административни нарушения за централни водоизточници и 15 – на водоснабдителни обекти и съоръжения за питейно-битово водоснабдяване; издадени са 23 наказателни постановления за централни водоизточници и 12 – на водоснабдителни обекти и съоръжения за питейно-битово водоснабдяване; издадени са 13 заповеди за спиране на дейността на централни водоизточници.", "date": "2017.05.22", "title": " МЗ изпрати на прокуратурата доклад за качеството на водата"}
{"url": "https://m.offnews.bg/news/Izvan-terena_18817/Nikol-grehovna-v-Las-Vegas-pak-ia-razdeliat-s-Grigor-Dimitrov_656253.html", "text": "Греховни мисли навяваше Никол Шерцингер в града на греха - Лас Вегас. Певицата участва в церемонията, на която бяха връчени отличията на списания Billboard.Половинката на Григор Димитров излезе с ослепителна рокля на Maria Lucia Hohan с дръзко V-образно деколте, разкриващо огромните й дадености. Тя охотно позира пред фотографите.По-късно смени набързо роклята с черна, с която връчи една от наградите. Нормално, певицата беше без Григор Димитров, който се готви за Ролан Гарос в Париж. Това накара английските медии да я разделят отново с Гришо. През последните дни Никол винаги е сама на светски събития, а в клуб по салса дори флиртува с певеца Парсън Джеймс.Таблоидите общо взето преписват историята на \"Сън\" отпреди няколко дни, в която се цитираше анонимен източник от английския \"X фактор\". Нито Никол, нито българинът досега са дали вид, че са разделени. ", "date": "2017.05.22", "title": " Никол греховна в Лас Вегас, пак я разделят с Григор Димитров"}
{"url": "https://m.offnews.bg/news/Obshtestvo_4/Stara-Zagora-e-naj-dobriiat-grad-za-zhiveene-v-Balgariia_656232.html", "text": "Стара Загора е най-добрият град за живеене в България, реши журито на Дарик радио.Градът получи най-много точки по критериите, описващи очакванията на съвременния човек за града, в който иска да живее и работи. Сред специалните критерии са нови работни места, екологично състояние, инвестиции, възможност за отглеждане на деца, достъп до медицинска апаратура, образователни институции и др. Слушателите на радиото обаче определиха за най-добър град за живеене в България Бургас - с над 50% от гласовете. За \"Зелен град\" беше отличен Добрич, за \"Град на инвестициите\" - Димитровград. Варна е отличена като \"Град на знанието\", Несебър - като \"Град, пазител на традицията\", а Пловдив - като \"Арт град\". Плевен е посочен за \"Евро град\", а Приморско - за \"Малък евро град\". Банско пък е отличен като \"Град на финансовата устойчивост\". Миналогодишният носител на отличието за най-добър град за живеене в България - София, тази година взе две награди - за бизнес град на годината и дигитален град.Конкурсът се провежда за десета поредна година.", "date": "2017.05.22", "title": " Стара Загора е най-добрият град за живеене в България"}
{"url": "https://m.offnews.bg/news/Futbol_18793/Samoubi-se-shampion-s-TcSKA_656187.html", "text": "Още една тъжна вест за футбола ни. Бившият футболист на Локомотив Пловдив и ЦСКА Стефан Лулчев е сложил край на живота си, съобщи \"Марица\".Великолепният защитник е бронзов медалист с родния си черно-бял тим, шампион и носител на купата с \"червените\". Той се е обесил в дома си тази сутрин. Причините за нелепата кончина на 46-годишният мъж, който се занимава с бизнес след края на кариерата си, не са известни.Всички помнят Лулата, както го наричат, като изключително тихо, скромно и съвестно момче. Никога не влизаше в конфликти, не създаваше неприятности и на терена.Феновете и на двата клуба го обичаха много.  Стефчо играеше отлично с глава и бележеше често във важни мачове.", "date": "2017.05.22", "title": " Самоуби се шампион с ЦСКА"}
{"url": "https://m.offnews.bg/news/Zimni_18801/Shvetciia-e-noviiat-svetoven-kral-na-hokeia-na-led_656163.html", "text": "Швеция спечели за десети път световната титла по хокей на лед за мъже, след като във финала в Кьолн на шампионата във Франция и Германия се наложи с 3:1 след изпълнение на дузпи над считания за абсолютен фаворит тим на Канада.Резултатът бе открит в края на втората третина, когато Виктор Хедман пробва да изчисти шайбата, но тя подскочи няколко пъти по леда и за нещастие на вратаря на Канада Пикард премина между краката му, за да се озове в мрежата.Само две минути след началото на третата част обаче Райън О'Райли възстанови равенството за 1:1.До края на редовното време и в продължението играта бе на много висока скорост, но нов гол не падна и това наложи изпълнението на дузпи.При тях вратарят на \"трите корони\" Хенрик Лундквист се отличи, спасявайки ударите на Нейтън Маккинън, Брейдън Пойнт и Мач Марнър, а веднъж и гредата помогна след шута на Райън О'Райли. Победните попадения за шведския тим пък реализираха Никлас Бакстрьом и Оливер Екман-Ларсон.Така Швеция спечели световната титла за пръв път след 2013 година, докато Канада пропусна да се изравни на върха с Русия с по най-много спечелени световни титли. \"Сборная\" има 27, докато \"кленовите листа\" са втори с 26. Чехия има 12, докато Швеция е на четвърто място във вечната класация с 10.По-рано бронзовите медали бяха спечелени от тима на Русия, който надигра Финландия с 5:3 в малкия финал.", "date": "2017.05.22", "title": " Швеция е новият световен крал на хокея на лед"}
{"url": "https://m.offnews.bg/news/Obshtestvo_4/Uchenitci-ot-Albaniia-i-Makedoniia-praznuvat-24-maj-v-Sofiia-po-pokana_656257.html", "text": "На 23 и 24 май група от 60 ученици и техните ръководители от Албания и Македония ще посетят София и ще се включат в празничното шествие по случай 24 май – Денят на буквите и на българската просвета и култура.Учениците от 11 и 12 клас от Неделно училище „Св. Св.Кирил и Методий“ град Корча и Неделно училище „Св. Св.Кирил и Методий“ в град Билища, Албания, и техните връстници от ОУ „Никола Вапцаров“, град Струмица, Македония, ще посетят София по покана на д-р Милен Врабевски и Фондация Българска Памет.Учениците са избрани чрез конкурс на тема: „Светите братя Кирил и Методий – просветители и радетели за обединена Европа“.В рамките на два дни младежите ще разгледат културните и исторически забележителности на столицата, ще участват в семинар на тема „Европейско пътешествие из Обединена Европа“, организиран от Фондацията и ще се включат в празничното шествие за 24 май като част от блока на „ЧСУ „Цар Симеон Велики“.След шествието учениците ще поднесат венци на паметника на цар Самуил в центъра на столицата и ще присъстват на церемония по награждаването на успешни ученици от ЧСУ „Цар Симеон Велики“.Посещението на младежите от Македония и Албания е финансирано и организирано от Фондация \"Българска памет\" и е част от дългогодишната дейност на Фондацията за интеграция и социализация на представители на българска общност от историческата ни диаспора и подкрепа за развитие на младите хора.", "date": "2017.05.22", "title": " Ученици от Албания и Македония празнуват 24 май в София по покана на Фондация \"Българска памет\""}
{"url": "https://m.offnews.bg/news/Sviat-_12/Hiliadi-pioneri-se-zakleha-na-Cherveniia-ploshtad-snimki-i-video_656206.html", "text": "Под знамена с лика на Ленин хиляди деца се заклеха на Червения площад в Москва във вечна вярност на пионерската организация.За поредна година \"тържествените мероприятия\" за връчването на червени връзки на малолетни мина под патронажа на Комунистическата партия на Руската федерация.Председателят на ЦК на КПРФ Генадий Зюганов накара децата в хор да повтарят \"тържественото обещание\":Днес вие се вливате в този забележителен отряд, в тази дружина, в този Безсмъртен пионерско-комсомолски полк, заяви Зюганов пред мавзолея на Ленин.В пионерската организация бяха приети хиляди деца от Москва, Смоленска, Ярославска, Тулска, Брянска област, както и от Северна Осетия, Дегестан, Кабардино-Балкария.", "date": "2017.05.22", "title": " Хиляди пионери се заклеха на Червения площад (снимки и видео)"}
{"url": "https://m.offnews.bg/news/Knigi_18808/Avtobiografiiata-na-Johan-Krojf-veche-na-balgarski_656209.html", "text": "ОткъсАвтобиографичната книга на футболната легенда Йохан Кройф излезе на български език преди дни.„Моят начин. Автобиографията на Йохан Кройф” (ИК „Сиела“) е единствената и официална автобиография на Кройф. Тя бе публикувана на английски език през октомври 2016 г. - година, след като бившият играч на Аякс и Барселона бе диагностициран с рак на белите дробове и половин година след смъртта му.Йохан Кройф е смятан за създател на съвременния футбол такъв, какъвто го познаваме днес. В книгата си той описва трудното си детство, първите стъпки във футбола, пътя към върха като футболист и като треньор. Пиша още за семейството, за колегите си, за нападението в дома му в Барселона и описа за отвличане, както и за банкрута, сполетял го в края на 70-те години.\"Моят начин. Автобиографията на Йохан Кройф“ е и наследство, което Кройф оставя на близките си и на феновете на футбола.„Що се отнася до футбола, имам само един недостатък – мисля само как да съм на върха. Като играч и треньор не можех да се занимавам с нещо на по-ниско ниво. Можех да мисля само в една посока – нагоре. Да бъда възможно най-добър.“, пише холандецът във встъплението.Автобиографията е в превод от английски език на Христо Димитров. Адаптацията на корицата е на Дамян Дамянов.В Барселона играх пет сезона – от 1973 г. до 1978 г. Създадох връзка с клуба, а и с каталунците. Тя стана още по-силна десет години по-късно, когато станах треньор на Барселона и със семейството ми се преместихме да живеем в града завинаги. Разбира се, първият ми сезон като играч беше, както описах по-рано, наистина зрелищен – огромно въодушевление от идването ми, победа с 5:0 срещу Реал (Мадрид), шампионска титла на Испания, а да не забравяме и личното ми преживяване на световното първенство в Германия. Очакванията в Барселона винаги са били високи, но след 1974 г. така и не спечелихме втора титла, докато аз бях в отбора. А Купата на краля взехме чак в последния ми сезон.Колкото по-дълго играех в Испания, толкова по-добре разбирах колко важна е ролята на политиката във футбола. Като за начало, за разлика от съотборниците ми, аз никога не се плашех да прекрача „партийните“ разпоредби. Не и аз. Аз съм човек от Амстердам, който казва това, което му е на сърцето. Това беше много необичайно за Испания в дните на режима на генерал Франко, а и непосредствено след това. Арманд Карабен, каталунски националист и член на борда на директорите на Барселона, смяташе, че отношението ми е страхотно. Тогава не се замислях особено, но по-късно си дадох сметка, че той умишлено е използвал характера ми като част от приноса на клуба в ожесточаващата се борба на Каталуния за освобождаване от властта в Мадрид. Аз бях световноизвестен играч и затова никой не можеше да ме пипне с пръст, а това значеше, че от време на време Франко биваше провокиран.Отначало не си давах сметка какво прави той. Играех футбол, не се занимавах с политика. Но в крайна сметка забелязах, че нещата не се развиват както би трябвало. Играех в отбор, който беше спечелил шампионска титла веднъж за пет години, а за мен това беше пълна лудост. През 1977 г. направо ни ограбиха. Бях в най-добрата форма през живота си, всичко сочеше, че ще спечелим първенството. И изведнъж ме изгониха срещу Малага без никаква основателна причина. Съдията твърди, че съм го нарекъл „хихо де пута“, което значи „кучи син“. През живота си не съм произнасял подобна ругатня. Нито тогава, нито когато и да било. Да, на терена говорех постоянно, но само да наставлявам или да хваля съотбор¬ниците си. Е, под влияние на емоциите съм подвиквал и не чак дотам ласкави реплики, но ние играехме футбол на най-високо ниво и понякога човек трябва да е по-рязък, за да го разберат. Това е така, но никога не съм обиждал някого с изрази от рода на „кучи син“. Мисля, че най-грубата ми фраза е била „ненормалник“.В мача срещу Малага се развиках на съотборник, който на ня¬колко пъти изтърва играча, който трябваше да пази. Креснах му нещо от рода на „Трябва да си пазиш човека!“. Съдията се приближи до мен и ми вдигна червен картон. Останах като ударен от гръм. Това просто не беше правилно. Не беше, но се случи, а след това застанахме пред дисциплинарната комисия в Мадрид – неговата дума срещу моята. Нямаше никакъв шанс да ми се размине и ме наказаха за три мача. Загубихме два от тях, единият беше равен. Можехме да целунем титлата за сбогом. През онзи сезон шампион стана Атлетико (Мадрид), като прекъсна серията от пет поредни титли на градския си съперник Реал. Дори и днес за мен този червен картон е неопровержимо доказателство до каква степен политиката се намесваше във футбола. За щастие, много от нещата в Испания са вече различни. След осемдесетте години на миналия век страната пое пътя на демокрацията и оттогава Барселона има петнадесет шампионски титли срещу дванадесет за Реал.Животът ми като футболист на Барселона беше направо удивителен. Страхотно е да се живее в този град. Просто е фантастично. А с присъствието на Ринус Михелс и Йохан Неескенс, който беше купен след мен, пазехме холандската жилка. За жалост, не успях да се насладя напълно на престоя си в Испания със семей¬ството ми, тъй като футболът обсебваше всеки час. Пътуването за гостувания беше особено голямо изпитание, тъй като беше с автобус или с влак, понякога дори нощем, а това означаваше, че спяхме по седалките. Пътувах постоянно, рядко се свъртах у дома, а това понякога беше наистина мъчително.Когато отидох в Барселона, треньор беше Ринус Михелс, но не той ме взе там. По-късно Арманд Карабен ми довери, че първият избор на Михелс е бил Герд Мюлер, голмайсторът на немската Бундеслига. Никога не съм разговарял с Михелс за това, а и той не е споменавал, че съм бил резервен вариант. Както и в Аякс, той обсъждаше всичко с мен предварително и ме оставяше да командвам на терена. Не така обаче стояха нещата с Хенес Вайсвайлер, който замени Михелс преди началото на сезон 1975–1976 г. Рядко съм спорил с който и да било треньор, но с него просто не можех да работя. Проблемът на Вайсвайлер беше, че той непрекъснато повтаряше на големи хора какво трябва да правят, без значение дали са способни да го изпълнят или не. Този метод действа, ако играчът притежава нужните качества, но той сякаш не се съобразяваше с това. И някои от футболистите бяха като ударени с мокър парцал.Един път му казах: „Каква я мислиш? Даваш нарежданията, които играчите абсолютно не могат да изпълнят“. Вайсвайлер побесня и не можа да ме разбере. Това беше типично за пропастта между методите на германските и холандските треньори. В онези дни в Германия решенията се взимаха от треньора и всички им се подчиняваха. В Холандия работехме в сътрудничество. Ако всички бяха съгласни с нещо, го правехме, но не и ако имаше противоречия. През онзи сезон завършихме втори след Реал (Мадрид). Уволниха Вайсвайлер още преди края на първенството, а той хвърли вината върху мен. Но ако се беше погледнал в огледалото, щеше да види, че неговите методи бяха непригодни не само за мен, но и за всички в отбора. Вайсвайлер и Барселона бяха обречена комбинация. Това се случва често – погрешен треньор в погрешен клуб.", "date": "2017.05.22", "title": " Автобиографията на Йохан Кройф вече на български"}
{"url": "https://m.offnews.bg/news/Tenis_18788/Izvestni-sa-sapernichkite-na-predstavitelkite-ni-v-Rolan-Garos_656250.html", "text": "Виктория Томова ще се изправи срещу холандката Аранча Рус в първия кръг от квалификациите на втория тенис турнир от Големия шлем за тази година -  Ролан Гарос. За 22-годишната българка това ще е първо участие на надпреварата в Париж. Тя бе на крачка от влизане в основната схема на US Open миналата година и на Australian Open в началото на сезона.26-годишната Рус заема номер 200 в световната ранглиста. При успех на старта Вики ще се изправи срещу победителката от двубоя между рускинята Анна Калинская и германката Антониа Лотнер.Първата съперничка на другата ни българска представителка Елица Костова ще е Кай-Лин Жън от Китай, която е 179-а в световната ранглиста. Във втория кръг на пресявките тя ще срещне корейката Су Жън Жан или украинката Анхелина Калинина.Изабелла Шиникова пък ще стартира срещу 189-ата в света Вероника Кудерметова от Русия. При успех над рускинята Шиникова ще има тежка задача срещу поставената под номер 1 в квалификациите Сара Ерани от Италия, ако тя се справи с представителката на домакините Сара Чаракевич.Направо в основните схеми ще играят Григор Димитров и Цветана Пиронкова.", "date": "2017.05.22", "title": " Известни са съперничките на представителките ни в Ролан Гарос"}
{"url": "https://m.offnews.bg/news/Sviat-_12/Tramp-Vmesto-da-blagodari-na-SASht-Iran-se-chuvstva-neuiazvim_656254.html", "text": "Американският президент Доналд Тръмп отправи критики към ужасяващото според него ядрено споразумение с Иран, което по думите му позволява на Техеран да се чувства \"неуязвим\". \"Вместо да благодарят на САЩ, сега те се чувстват неуязвими\", заяви той на среща с премиера Бенямин Нетаняху, цитиран от ДПА и БТА.\"Хвърлихме им спасително въже, дадохме им богатство и просперитет, и възможността да продължават с тероризма\", коментира Тръмп.\"Никога не съм споменавал думата или името Израел\" на срещата с руския външен министър Сергей Лавров и руския посланик Сергей Кисляк, добави Тръмп в отговор на журналистически въпрос по повод информацията за споделената от него пред Лавров секретна информация, като по този начин може би е компрометирал разузнавателен източник. По-късно американски медии съобщиха, че информацията е била получена от Израел.\"Не съм ги споменавал в онзи разговор. Всички те казват, че съм, така че сте написали още една погрешна статия. Никога не съм споменавал думата Израел\", настоя Тръмп.От своя страна, израелският премиер определи разузнавателното сътрудничество между САЩ и Израел като \"страхотно\". Тръмп и съпругата му Мелания поговориха със съпругата на израелския премиер Сара Нетаняху за медиите, като Нетаняху е изразила съчувствие към тях и ги е уверила, че хората все пак ги обичат въпреки отрицателното медийно отразяване, предаде Ройтерс.\"За разлика от медиите, повечето хора в Израел ни обичат и ние им казваме колко сте страхотен и те ви обичат\", казва Сара на Тръмп и съпругата му. Тогава Тръмп отвръща: \"Имаме нещо много общо.\"\"Навсякъде казвам колко сте страхотен\", добавя Сара Нетаняху, а съпругът ѝ потвърждава: \"Свидетел съм на това.\"Тръмп беше силно критикуван от медиите, особено след изненадващото си решение да уволни директора на ФБР Джеймс Коми в момент, когато се води разследване на връзки между между негови приближени и Русия.Семейство Нетаняху също е в обтегнати отношения с медиите. Израелският премиер дори обвини журналистите, че се опитват да го свалят от власт. Думите на Сара Нетаняху бяха бързо споделени в социалните мрежи. Там се озова и уловен от камерите неловък момент. Докато семейство Нетаняху вървят хванати за ръце, Тръмп се пресяга да хване ръката на Мелания, която отблъсва ръката му.", "date": "2017.05.22", "title": " Тръмп: Вместо да благодари на САЩ, Иран се чувства неуязвим"}
{"url": "https://m.offnews.bg/news/Futbol_18793/Maradona-obiavi-Toti-za-kral-na-Rim_656258.html", "text": "Едно е да те нарекат футболист номер 1 в света, друго е това да излезе от устата на Диего Армандо Марадона. По-точно от фейсбука му. Самият аржентинец е най-великият в историята на футбола за десетки, може би стотици милиони по по света.Марадона отдаде чест на 40-годишната звезда на Рома. Дон Диего написа: \"Франческо Тоти е кралят на Рим. Той е на-добрият футболист, който съм гледал. Респект\".Тоти все още не е обявил какво ще прави след 25 години вярна служба на \"вълците\". Най-логично изглежда решението му да се откаже от футбола.Франческо има оферта да стане директор в родния клуб. Срокът на контракта е за 6 години.Тоти е истински идол на феновете заради своята вярност. Иначе той има само една титла с Рома, стана и световен шампион с Италия.", "date": "2017.05.22", "title": " Марадона обяви Тоти за крал на Рим"}
{"url": "https://m.offnews.bg/news/Futbol_18793/Bravo-na-Hristo-IAnev-prizna-noviia-format-na-futbola-za-glupav_656259.html", "text": "Новият формат на първенството е безсмислен. Знаят го всички фенове, но браво на Христо Янев че го изрече публично. И то след като неговият Нефтохимик победи 2:1 Монтана и се спаси поне от директно изпадане.  \"Не знам откъде взехме тази формула за първенството. Играят се серия от безсмислени мачове. Залогът в мачовете със Славия е доста по-голям и това, че сме ги победили два пъти в два мача без значение, не играе роля\", заяви Янев в Бургас.Нефтохимик ще срещне тима на  Славия, който завърши 1:1 с Локо Горна Оряховица, но с общ резултат 4:1 продължи напред. Тимът на Янев и \"белите\" играят плейоф, победителят остава. Победеният играе бараж с третия в \"Б\" група.Монтана и Локо Горна Оряховица пък ще определят директния изпадащ. Излита загубилият. Победителят играе бараж с втория в \"Б\" група.Ако ви е заболяла главата от схеми, не се безпокойте. Безумният формат ще отпадне още от лятото, целта му никога не е била да стане нещо по-интересно.", "date": "2017.05.22", "title": " Браво на Христо Янев, призна новия формат на футбола за глупав"}
{"url": "https://m.offnews.bg/news/Politika_8/EK-s-preporaki-kam-Balgariia-za-oshte-reformi_656255.html", "text": "Подобряване на събирането на данъци и ограничаване на \"сивата икономика\" са сред препоръките на Брюксел към България за структурни реформи в държавния и финансовия сектори. Европейската комисия започна през ноември миналата година задълбочени прегледи на 13 държави членки, в това число и България, с цел да анализира дали са засегнати от макроикономически дисбаланси и колко сериозни са те. През февруари ЕК остави под наблюдения България заради прекомерните икономически дисбаланси.Една от основните препоръки в доклада е подобряване на събираемостта на данъците. Комисията посочва, че има подобрение, но събираемостта на данъците все още е предизвикателство за страната ни. Като плюс се отчита намаляването на дефицита в бюджета и отчитането на 0,1% излишък през миналата година. Въпреки прогнозите за малка крачка назад с очаквания дефицит от 0,4% от БВП за 2017 г. ЕК е на мнение, че страната ни ще успее да се вмести в Пакта за стабилност и растеж за 2017 и 2018 г.България обаче остава сред страните с прекомерни макроикономически дисбаланси, посочва Комисията. Сред препоръките на Брюксел е още да се предприемат действия за оценка на финансовия сектор, особено по отношение на договорите за презастраховка, трудно оценимото имущество, свързаните лица. От България се очаква да подобри наблюдението на банковия и небанковия сектор.ЕК настоява още България да улесни намаляването на необслужваните фирмени кредити, включително с ускоряване на промените в законодателството, свързано с несъстоятелността.Препоръчва се подобряване на т. нар. \"активни политики\" на пазара на труда.В препоръките е включено още осигуряването на качествено основно образование, особено що се отнася до ромите. Според Комисията е необходимо и по-голямо покритие на здравните осигуровки, ограничаване на плащанията в брой в здравеопазването, преодоляване на недостига на кадри в сектора. Брюксел препоръчва още консултация със социалните партньори за определяне на по-прозрачен начин за изчисляване на минималната работна заплата. Една от основните препоръки е и ефективното прилагане на националната стратегия за обществените поръчки до 2020 година.От ЕК обявиха, че оказват техническа помощ на България за изпълнението на отправените препоръки, като засега Брюксел ни помага за реформите в съдебната система, но се обсъжда разширяване на помощта и за други области. ", "date": "2017.05.22", "title": " ЕК с препоръки към България за още реформи"}
