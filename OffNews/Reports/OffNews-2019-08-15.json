{"url": "https://offnews.bg/futbol/rosen-kirilov-triabva-ni-zadalzhitelna-pobeda-sreshtu-tcarsko-selo-709380.html", "text": "Етър излиза за задължителна победа срещу Царско село, заяви треньорът на търновци Росен Кирилов в навечерието на сблъсъка от шестия кръг на първенството.\"Искам да бием във всеки мач, но започнахме с много тежка програма. Съжалявам, че загубихме последния двубой със Славия, а можеше и да го спечелим. Срещу Царско село гоним задължителна победа, за да можем да трупаме точки и самочувствие.Съперникът в последните мачове играе много добре, успя да бие Ботев в Пловдив, преди това направи добър мач и срещу Левски. Много труден мач ни очаква. Отборите, които т.г. влязоха в елита, са много добри – с бюджет и футболисти, конкуренцията е доста засилена. Така че ни трябва задължителна победа.От последния мач със Славия трябва да променим едно – да бъдем по-агресивни. Имаха високи играчи при статичните положения, там не можахме да противодействаме.Хубчев реално ще е готов чак след паузата. Ще имаме две седмици, в които да работим, ще има контрола, в която ще играе 90 минути.Всички останали са здрави, Боджадж имаше проблеми с петата, надявам се да е готов за мача. Опция е и Милчо Ангелов, вече е готов, макар и да не е във върхова форма. Тренира добре и вече мога да разчитам на него\", коментира Кирилов.Двубоят Етър - Царско село е утре от 20,30 часа във Велико Търново.", "date": "2019.08.15", "title": "Росен Кирилов: Трябва ни задължителна победа срещу Царско село"}
{"url": "https://offnews.bg/112/mazh-e-namushkan-v-priiuta-v-novi-han-otetc-ivan-sashto-postrada-709387.html", "text": "Пиян и дрогиран мъж намушка друг в приюта на отец Иван в Нови Хан. Сигналът за инцидента е подаден около 15.10 часа днес. На място незабавно са изпратени служители на РУ-Елин Пелин. Полицаите обясняват, че 26-годишният мъж предизвикал скандал в приюта, където пребивавала майката на сина му заедно с детето, и нанесъл порезна рана в областта на плешката на работещ в приюта мъж, който се опитал да го отпрати. Лека порезна рана по ухото е получил и отец Иван, който също се притекъл на помощ.Извършителят е криминално проявен. Той е опитал да избяга, но е задържан за 24 часа. Образувано е досъдебно производство. Процесуално-следствените действия продължават и към момента.Намушканият мъж е транспортиран в спешното отделение на УМБАЛ \"Св. Анна\". Мъжът има голяма порезна рана в лявата част на гърба и е без опасност за живота, съобщават от болницата. Очаква се всеки момент в лечебното заведение да пристигне и отец Иван, за да получи медицинска помощ. ", "date": "2019.08.15", "title": "Мъж е намушкан в приюта в Нови Хан, отец Иван също пострада"}
{"url": "https://offnews.bg/kultura/primata-na-balgarskata-estrada-lili-ivanova-s-tri-posledovatelni-kontc-709389.html", "text": "През декември Лили Иванова ще има още един концерт в зала 1 на НДК, обявиха от екипа на певицата, цитирани от БТА. Така, почитателите ѝ ще могат да я чуят и видят в три поредни дни - на 8, 9 и 10 декември.Преди това, на 17 септември, Лили Иванова и музикантите ѝ Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и вокалното трио \"ЛаТиДа\" ще се изявят на сцената на Античния театър в Пловдив. Билетите за този концерт свършиха още през юни.За последно поп примата пя в София през юни, край езерото в Панчарево. Там, след дълга пауза, изпълни един от най-големите си хитове - \"Детелини\".Тазгодишното турне на Лили Иванова започна на 29 март от Велико Търново и мина през Бургас, Варна и Хасково. За първи път от години тя пя в Габрово, Ямбол и Шумен и Гоце Делчев.Билетите са в продажба на касите на Билетен център - НДК и онлайн и в мрежата на .", "date": "2019.08.15", "title": "Примата на българската естрада Лили Иванова с три последователни концерта в НДК"}
{"url": "https://offnews.bg/kultura/noshtta-na-teatrite-idva-s-niakoi-ot-naj-obichanite-balgarski-aktiori-709384.html", "text": "Нощта на театрите тази година ще бъде на 16 ноември в 16 града и с някои от най-обичаните български актьори, съобщиха от \"Арт проджектс\".Тази година платформата ще отбележи своята седма година в България. \"Европейската инициатива се обедини около посланието \"Ти променяш играта. Играта променя теб\", защото зрителите променят театъра, а театърът променя тях. А и много искаме да подчертаем силната взаимност и връзка между изкуството и хората\".Някои от най-обичаните творци на българския театър, опера и балет застават зад каузата. Сред тях са Мариус Куркински, Владимир Пенев, Юлиан Вергов, Владимир Карамазов, Деян Донков, Дарин Ангелов, Христо Петков, Ованес Торосян, Деян Ангелов, Ненчо Костов, Теодора Духовникова, Весела Бабинова, Луиза Григорова-Макариев, Силвия Петкова, прима балерината Марта Петкова, премиер-солистът Никола Хаджитанев, диригентът Максим Ешкенази и оперната певица Ина Кънчева.През 2019 г. асоциация \"Европейска нощ на театъра\" започна проект ASSET (Audience Segmentation System in European Theatres), в който се участват Австрия, България, Финландия, Хърватска и Чехия.В първото проучване от този характер \"Европейска нощ на театрите България\" бе избрана заради иновативния подход в комуникацията, мащабността и увеличаващия се интерес към инициативата. София е един от градовете в Европа с най-силно присъствие, най-много продукции и най-голям брой зрители в Нощта на театрите - близо 270 000 зрителите в изминалите шест издания.", "date": "2019.08.15", "title": "Нощта на театрите идва с някои от най-обичаните български актьори в 16 града на 16 ноември"}
{"url": "https://offnews.bg/gimnastika/gratciite-ni-se-sblaskvat-s-problemi-v-minsk-709385.html", "text": "Невяна Владинова и Боряна Калейн, които ще представят България на световната чалъндж купа в Минск, не са успели да проведат пълноценно своята подиум тренировка, съобщиха от българската федерация.Първо автобусът, който е трябвало да закара българките до залата, е закъснял. В столицата на Беларус не са разполагали и с новата музика за съчетанието на Боряна Калейн с бухалки, както и с музикалния съпровод на Владинова на топка, който е леко променен.По-късно днес и българският ансамбъл ще излезе за своята подиум тренировка.Надпреварата стартира в петък. Потокът, в който са индивидуалните ни гимнастички, започва в 10.00 часа. Боряна е с номер 3 и започва с обръч, а Невяна е с номер 18 и започва с топка.", "date": "2019.08.15", "title": "Грациите ни се сблъскват с проблеми в Минск"}
{"url": "https://offnews.bg/obshtestvo/arteks-niakoi-darzhavni-institutcii-rabotiat-protiv-interesite-na-iko-709390.html", "text": "Решението на ДНСК да внесе касационна жалба до Върховния административен съд по казуса „Златен век“ е нагледен пример как някои държавни институции работят против интересите на икономиката и гражданите на България.Така от \"Артекс\" коментираха жалбата на ДНСК по повод решението на Софийския административен съд да отмени като незаконосъобразна заповед на началника на ДНСК, с която е наредено спиране заради нарушения на строежа на сградата „Златен век“.\"На 30 юли 2019 година Софийският административен съд потвърди валидността на Разрешението за строеж на многофункционалната сграда „Златен Век“ и отмени Заповедта за спирането на строежа, която ДНСК бе издала. Правното становище на двамата доайени на административното право у нас – проф. Дончо Хрусанов, проф. Димитър Костов, както и правните становища на светилата в гражданско-правните науки - проф. Иван Русчев, проф. Огнян Герджиков, проф. Иван Тодоров и Явор Зартов недвусмислено подкрепят това законно решение. Въпреки това, днес от Дирекцията за национален строителен контрол са внесли възражение срещу Решението на съда.„АРТЕКС“ продължава да подкрепя усилията на правителството да се спазва законността и очакваше горепосоченото решение на съда да е един добър пример за тези усилия. В една правова държава Законът следва да се изпълнява от всички нейни субекти, т.е. очаквахме ДНСК да се съобрази с решението на съда и да не обжалва едно толкова явно и недвусмислено от правна гледна точка решение. Премиерът Борисов също неведнъж е изразявал вярата си в правораздавателните органи, а наскоро декларира и подкрепата си за строителите в България:  „Защото сме убедени, че само частният бизнес, инициативата, всички тези хора, от техният труд и конкуренция, може държавата да върви напред“ – заяви премиерът Борисов на 2 август 2019. Бизнес проектът „Златен Век“ се равнява на 0,2% от брутния продукт на страната ни и има своя малък, но важен принос за запазването на добрите показатели на нашата икономика\", се казва в изявлението на \"Артекс\".\"Действията на ДНСК са един нагледен пример как някои държавни институции работят против интересите на икономиката и гражданите на България, и с това ще създадат допълнителни загуби не само за АРТЕКС но и за множество взаимосвързани фирми. Мащабният и иновативен за страната ни проект осигурява работните места на над 2000 служители и граждани на Република България. Техните работни места и заплати са пряко и косвено свързани със строителството на сградата „Златен Век“\", допълват оттам.От компанията изразяват вярата си във върховенството на закона и подчертават, че всички документи и разрешителни, касаещи строежа на сграда „Златен век“, са изрядни и валидни.\"Като едни от най-големите строителни компании в страната искаме да заявим, че и „Артекс“ разчита на безпристрастността и върховенството на закона и очакваме ВАС окончателно да потвърди законността на сграда „Златен Век“, което ще бъде един пример за законността и стабилността, която да насърчи родните и чуждестранните инвестиции в България\", се казва още в изявлението.", "date": "2019.08.15", "title": "Артекс: Някои държавни институции работят против интересите на икономиката и гражданите"}
{"url": "https://offnews.bg/izvan-terena/dzhordzhina-masazhira-ronaldo-po-vreme-na-livarpul-chelsi-709392.html", "text": "По един доста приятен начин португалската мегазвезда на Ювентус Кристиано Роналдо изгледа двубоя за Суперкупата на Европа между Ливърпул и Челси, игран в сряда вечерта в Истанбул.Той качи видео в Инстаграм, за да сподели с последователите си преживяването. На кадрите се вижда, че Роналдо е легнал по корем на пода, а възлюбената му Джорджина Родригес масажира левия му крак.Именно там Роналдо има болежки, които явно отшумяват бързо след такива грижи. Иначе Ливърпул победи Челси след продължения и дузпи.", "date": "2019.08.15", "title": "Джорджина масажира Роналдо по време на Ливърпул - Челси"}
{"url": "https://offnews.bg/futbol/van-dajk-ronaldo-i-mesi-sporiat-za-1-na-godinata-v-evropa-709395.html", "text": "Лионел Меси, Кристиано Роналдо и Върджил ван Дайк са тримата номинирани за наградата на най-добър играч на годината на УЕФА.Победителят в класацията, заедно с името на най-добрата футболистка, ще бъде обявен в Монако по време на тегленето на жребия за груповата фаза в Шампионската лига на 29 август.През миналия сезон звездата на Барселона Лео Меси стана голмайстор на Шампионската лига и спечели Златната обувка за най-много голове в Европа, а каталунците станаха шампиони на Испания.Роналдо от своя страна стана шампион на Италия с Ювентус и спечели с Португалия първото издание на новия турнир на УЕФА Лига на нациите, ставайки голмайстор на финалите на надпреварата.Ван Дайк бе с ключова роля за триумфа на Ливърпул в Шампионската лига, като бе обявен за играч на мача след финала на турнира срещу Тотнъм.От УЕФА обявиха и играчите, които допълват първата десетка, като те са Алисон Бекер, Садио Мане, Мохамед Салах, Еден Азар, Матайс де Лихт, Френки де Йонг и Рахийм Стърлинг.Номинациите в другите категории:Вратар на сезона: Алисон, Юго Лорис, Марк-Андре тер ЩегенЗащитник на сезона: Трент Алекзандър-Арнолд, Матайс де Лихт, Върджил ван ДайкХалф на сезона: Френки де Йонг, Кристиан Ериксен, Джордан ХендерсънФутболистка на сезона: Люси Бронз, Ада Хегерберг, Амандин ХенриИграч на сезона в Лига Европа: Оливие Жиру, Еден Азар, Лука Йович.", "date": "2019.08.15", "title": "Ван Дайк, Роналдо и Меси спорят за №1 на годината в Европа"}
{"url": "https://offnews.bg/zdrave/mezhdunaroden-ekip-ot-lekari-izvarshi-unikalni-za-balgarskata-meditcin-709383.html", "text": "Двете интервенции на гигантски аневризми, осъществени от германския топ неврорентгенолог проф. Ханс Хенкес и доц. Станимир Сираков в УМБАЛ „Св. Иван Рилски“ приключиха успешно, съобщиха от болницата.„Към момента и двамата пациенти са будни и в добър тонус. Първият пациент, опериран сутринта, дори поиска да се храни, което е чудесен знак“, коментира сложните операции доц. Сираков.54-годишният мъж е бил с аневризма, която е криела огромен риск от усложнения по време на интервенцията. Според проф. Хенкес, който на няколко пъти е консултирал пациента, рискът той да загине по време на операцията е бил 30%.Без професионалната лекарска намеса, вероятността мъжът да почине е била 60%. (За сравнение, при по-обикновените случаи операцията крие около 1,5-2% риск от фатални усложнения. 30% означава, че всеки трети с такава аневризма е загинал). За да го спасят, проф. Хенкес и доц. Сираков са поставили 11 стента в центъра на аневризмата, като по този начин са изградили нов съд.Вторият пациент е 61-годишна жена, която вече веднъж е била третирана от екипа на доц. Сираков, тъй като аневризмата й е била пред спукване.\"Тази операция също беше много рискована, макар и не колкото първата (рискът пациентката да не издържи операцията или да почине след това е 10%), затова предпочетохме в този момент до нас да е проф. Хенкес“, обяснява единственият сертифициран български неврорентгенолог у нас - доц. Станимир Сираков.Двамата пациенти са настанени в реанимацията на болницата, където ще бъдат под 24-часово наблюдение в следващите няколко дни. Около месец е критичният период за първия пациент. Самото възстановяване трае между 3 и 6 месеца. Проф. Ханкес гостува в България по покана на УМБАЛ „Св. Иван Рилски“. Идването му у нас спестява на НЗОК над 300 000 лева, които иначе трябваше да бъдат дадени за лечение в чужбина, при това само за единия пациент.Съвместната интервенция е ценен опит и за специалистите от други болници, които проследиха операциите на живо в аулата на болницата.В България годишно се откриват около 250-300 аневризми. 142-ма пациенти с такава диагноза са били лекувани в УМБАЛ „Св. Иван Рилски“ през миналата година. От началото на 2019 година досега случаите са над 150. Само 2 от тях са били оперирани, останалите са третирани ендоваскуларно, каквато е и световната тенденция.", "date": "2019.08.15", "title": "Международен екип от лекари извърши уникални за българската медицина мозъчни операции"}
{"url": "https://offnews.bg/politika/pargov-sofijskite-podlezi-se-nuzhdaiat-ot-remonti-a-ne-ot-proverki-709388.html", "text": "Софийските подлези се нуждаят от ремонти, а не от проверки. Това каза лидерът на БСП – София Калоян Паргов по повод инцидента, при който възрастна жена пострада в подлез на бул. „България“.„Този случай отново извади на показ нелицеприятното състояние на тези съоръжения. Хората, когато има възможност, избягват да ги използват, защото са мръсни, порутени, труднодостъпни за детски и инвалидни колички, тъмни и опасни – във всяко едно отношение“, заяви Паргов.Според него проявите на вандализъм също не се борят с проверки. „Нужна е превенцията. А тя се осъществява, чрез видеонаблюдение и добро осветление на подлезите. Нищо сложно и неизпълнимо. Въпрос на управленска воля и желание за решаване на проблемите на града“, категоричен е председателят на групата на социалистите в СОС.„Назначените от кмета Фандъкова проверки са чисто и просто едно измиване на ръцете и бягство от отговорност, за пореден път. Жалко е, градоначалникът на столицата вечно върви след събитията и търси оправдания за несвършената работа“, посочи Калоян Паргов.", "date": "2019.08.15", "title": "Паргов: Софийските подлези се нуждаят от ремонти, а не от проверки"}
{"url": "https://offnews.bg/obshtestvo/zarazeno-s-afrikanska-chuma-prase-e-izhvarleno-v-reka-struma-709391.html", "text": "Заразено с африканска чума домашно прасе е открито изхвърлено в река Струма. Заразата е потвърдена с две проби. По непотвърдена официално информация животното е от задния двор на жена от Кресна, която работи в заведение край главен път Е-79. Това е първи случай на африканска чума в област Благоевград.Около 135 домашни прасета ще трябва да бъдат умъртвени в Кресна след откриването на мъртвото животно, стана ясно след свиканата от областния управител на Благоевград извънредна епизоотична комисия. Започнало е разследване за това чия собственост е откритото мъртво прасе. Според участващите в комисията експерти няма опасност заболяването да се разпространи по реката, въпреки че болното прасе е намерено в нея, защото вирусът се е размил в по-голямото количество вода.Принудителното умъртвяване на прасетата в Кресна ще започне в понеделник. Дотогава стопаните могат да направят това доброволно, което им гарантира парично обезщетение. В отворено писмо кметът на Кресна обяви, че ако не се даде отсрочка и се стигне до силово умъртвяване на животните, хората ще излязат на протест. От местната власт в Кресна настояват да се вземат проби от животните, за да се потвърди или отхвърли наличието на болестта. ", "date": "2019.08.15", "title": "Заразено с африканска чума прасе е изхвърлено в река Струма"}
{"url": "https://offnews.bg/obshtestvo/rusia-ogranichava-dostavkite-na-svinsko-ot-balgaria-zaradi-afrikanskat-709394.html", "text": "Русия ограничава доставките на живи прасета и свинско месо от България и Словакия заради африканската чума. Ограниченията не засягат продукти, преминали обработка по технология, която гарантира унищожаването на вируса. Регулаторът Росселхознадзор е въвел и ограничения за транзит на територията на Русия на свине от двете държави.Въведените ограничения са временни, уточнява регулаторът. ", "date": "2019.08.15", "title": "Русия ограничава доставките на свинско от България заради африканската чума"}
{"url": "https://offnews.bg/futbol/trima-balgari-sa-postradali-pri-sblasak-s-ukrainski-huligani-709398.html", "text": "Трима български футболни фенове са пострадали при сблъсък с украински запалянковци преди срещата между ЦСКА и Зоря-Луганск в Запорожие.Украинските власти и командированите за срещата български полицаи са предотвратили да се стигне до ескалация на напрежението, съобщиха от МВР.Цялата група от българските фенове се е насочила към стадиона, за да присъства на мача. Заплахите към българите вървят от няколко дни. Хулигани от местните фракции \"Николаев\" и \"Черкасы\" се похвалиха със снимка от непосредствена близост до хотела на българските медии и фенове в Запорожие.\"Търсим гости от София преди мача в Лига Европа\", гласеше текст  към фотоса, качен в ултрас страница.", "date": "2019.08.15", "title": "Трима българи са пострадали при сблъсък с украински хулигани"}
{"url": "https://offnews.bg/sviat/izrael-zabrani-na-dve-predstavitelki-na-amerikanskia-kongres-da-vlizat-709399.html", "text": "Израел забрани на две представителки на американския Конгрес да посещават страната. Забраната се се отнася за две мюсюлмански представителки на Демократическата партия Рашида Тлаиб и Илхан Омар. Решението беше обявено от израелския зам.-външен министър Ципи Хотовели, цитирана от Ройтерс и БТА. То беше взето, след като американският президент Доналд Тръмп призова Израел да не разрешава на Тлаиб и Омар да влизат в страната. Рашида Тлаиб и Илхан Омар са първите две мюсюлманки, избрани в американския Конгрес. Те подкрепят движението BDS, което настоява за санкции срещу Израел заради политиката спрямо палестинците. ", "date": "2019.08.15", "title": "Израел забрани на две представителки на американския Конгрес да влизат в страната"}
{"url": "https://offnews.bg/dw/ruskoto-orazhie-chudo-kakvo-se-znae-za-nego-709400.html", "text": "При тайнствената експлозия на военен полигон край Архангелск явно е била освободена радиация. Някои факти говорят, че може би става дума за изпитание на чудодейното супер оръжие, представено неотдавна от Путин.Владимир Путин за пръв път спомена новото супер оръжие в речта си за състоянието на нацията, произнесена от него на 1 март 2018 г. Той показа видео и компютърна графика, на които се вижда крилата ракета, която първо се изплъзва от тихоокеанската военно-въздушна отбрана, след това прелита над нос Добра надежда и поразява цел в Хавай. Близкият до правителството телевизионен канал РТ \"Russia Today\" представи в Ютюб новото оръжие, наречено \"9М730 Буревестник\", представляващо елемент от цял нов оръжеен арсенал.Въпросът е дали представените от Путин и РТ кадри са по-скоро продукт на научна фантастика в стила на компютърна игра или такива оръжия действително има?На 8 август на полигон в Архангелска област се стигна до силна експлозия. Според \"Росатом\", при експлозията, станала при изпитание на експериментален двигател с течно гориво, са убити петима сътрудници. Други трима сътрудници на \"Росатом\" получили изгаряния.Съобщението на \"Росатом\" поражда някои въпроси, защото в него се говори за \"изотопи\". Повечето изтопи обаче са радиоактивни - това не е обичайното гориво за двигатели с течно гориво. Природозащитната организация \"Грийнпийс\" съобщи, позовавайки се на руското Министерство за защита от катастрофи и аварии, че след експлозията нивото на радиация в Северодвинск се е покачило 20 пъти. Това също говори в полза на предположението, че са изтекли радиоактивни вещества.Тъй като задвижваните с течно гориво ракети не отделят радиоактивни вещества, може да се предположи, че изпитателният модел е представлявал комбинация от конвенционален и нуклеарен двигател. Владимир Путин увери наистина, че новият ракетен двигател е бил успешно подложен на изпитание още през 2017 г., но доказателства за това негово твърдение няма. Позовавайки се на сведения на тайните служби, американският телевизионен канал CNBC съобщи в края на март 2019 г., че от февруари 2018 г. насам новият ракетен двигател е изпробван пет пъти и всеки път изпитателната ракета е падала.Първата междуконтинентална крилата ракета?Ако новото руско оръжие действително съществува, то би представлявало първата междуконтинентална крилата ракета /МККР/ в света. Стратегически тя би превъзхождала една междуконтинентална балистична ракета (МКБР), чиято траектория след старта не може да се променя, поради което, теоретически тя може да бъде поразена от противовъздушната отбрана.На практика обаче, още от 1980-те години насам междуконтиненталните балистични ракети не могат да бъдат поразени, защото се движат с изключително висока скорост. Американските и руските ядрени ракети са снабдени освен това с множество ядрени бойни глави, така че огнестрелната им мощ - дори само числено - превъзхожда всяка противовъздушна отбрана.Атомният ракетен двигател не използва енергията, освободена при изгарянето на горивото, а огромната топлина, която се отделя при ядреното деление. Още след края на Втората световна война учени в САЩ и в Съветския съюз се опитваха да разработят ядрени двигатели за самолети и ракетоносители, но без успех. Една от целите на тези опити винаги е била да се намери надеждно решение за защита на самолетния екипаж срещу възможно радиоактивно облъчване.Непредвидими опасностиОсвобождаването на радиоактивни елементи действително е и една от най-големите опасности при ракети с ядрен двигател. Но има и друго: с оглед на факта, че при една ядрена верижна реакция се освобождава огромна енергия, която е необходима, за да се ускори многократно скоростта на ракетата, означава, че евентуалното ѝ падане би причинило опустошителни щети в съответния район.Възможно е военните и инженерите да смятат, че подобни „колатерални\" щети са приемливи, но аварията в Архангелска област ясно показа, колко опасни са подобни оръжия - дори и в мирно време.", "date": "2019.08.15", "title": "Руското оръжие-чудо. Какво се знае за него?"}
{"url": "https://offnews.bg/politika/balgaria-podariava-na-strumitca-nov-sotcialen-tcentar-709401.html", "text": "България подарява на Струмица нов многофункционален социален център. Той беше представен от вицепремиера и  министър на външните работи Екатерина Захариева. Центърът е финансиран с 270 000 лева от българското правителство в рамките на помощта за развитие.\"Много съм щастлива, че съм тук точно една година след като премиерът Борисов връчи на премиера Заев ключа от автомобила, с който могат да се транспортират хора с увреждания, и този проект е своеобразно надграждане. Подкрепяме още много смислени и полезни проекти в Република Северна Македония\", каза Захариева.\"Благодаря на г-жа Захариева. Нашата мечта е да станем членове на ЕС и търсим вашия опит по европейския път, който вие успяхте да изминете\", каза кметът на Струмица Коста Яневски.Само за настоящата 2019 г. правителството е отпуснало над един милион лева за реализацията на 11 проекта на територията на нашата съседка. Сред тях са изграждане на втори център за ранна диагностика на аутизъм в Охрид, реконструкция на два моста в Струга и село Ложани, изграждане на спортни съоръжения в Крива паланка.Останалите проекти са насочени към сътрудничеството между медиите от двете страни и мерките срещу „речта на омразата\", изграждане на спортни съоръжения в Крива паланка, фестивали в подкрепа на културния обмен, като за 2019 г. над 900 деца и възрастни от България взеха участие в два фестивала, предоставяне на спортно оборудване на 6 училища и 5 детски градини в община Гьорче Петров – Скопие, подкрепа на здравната медиация сред ромите.В началото на 2019 г. приключи един от проектите за 2018 г. - подновяване на фасадата на едно от най-големите училища в Скопие - ОУ „Димитър Миладинов\". Общата стойност на проекта възлиза на 255 000 лв.", "date": "2019.08.15", "title": "България подарява на Струмица нов социален център"}
{"url": "https://offnews.bg/zdrave-i-krasota/kojto-ial-ial-obed-mina-709363.html", "text": "Да отслабнеш, без да се ограничаваш в количеството и качеството на храната е възможно, ако не ядеш след 14 часа. До този извод са достигнали специалистите от Центъра по биомедицински изследвания \"Пенингтън\", в Батън Руж, Луизиана.Те доказали, че ако съобразим приема на храна с циркадните ритми (режима бодърстване-сън) ще се сбогуваме с излишните килограми. Тайната според тях е да изядеш дневната си порция храна през първата половина на деня. Изследването показва, че този режим на хранене понижава апетита, спомага за ефективното изгаряне на мазнините и подобряването на метаболизма.В изследването взели участие 11 мъже и жени с наднормено тегло, които се хранели три пъти дневно – в 8 сутринта, в 14 и в 20 часа, в продължение на четири дни, след това преминали на друг режим – закуска в 8, обяд в 11 и \"вечеря\" в 14 часа. Този режим на хранене продължил също четири дни. Храната, която осигурявала достатъчно калории за поддържане на теглото и енергията, била балансирана според основните хранителни вещества – 50% въглехидрати, 35% мазнини и 15% протеини.Резултатите от експеримента показали, че ограничаването на храненето по-рано през деня снижава нивото на грелина, наречен още хормон на глада. Това стабилизирало апетита, намалявало чувството на глад и засилвало усещането за ситост. Така щатските диетолози доказали, че храненето през първата половина на деня нормализира апетита и влияе позитивно на обмяната на мазнините и енергията.Официални коментари от професионалната общност все още липсват, но вече се чуват отделни мнения на специалисти, които са скептично настроени към резултатите от такъв тип хранене.Центърът по биомедицински изследвания \"Пенингтън\" е известен с проучванията си, посветени на борбата със затлъстяването и диабета.", "date": "2019.08.15", "title": "Който ял - ял, обед мина"}
{"url": "https://offnews.bg/obshtestvo/dnsk-obzhalva-reshenieto-za-stroezha-na-zlaten-vek-709364.html", "text": "ДНСК внесе касационна жалба до Върховния административен съд във връзка с решението на Софийския административен съд по казуса „Златен век“. С Решение на Административен съд – София град бе на началника на ДНСК, с която е наредено спиране заради нарушения на строежа на сградата „Златен век“.С нея е наредено спиране и на незаконен строеж на изкоп/насип в съседен имот за обществено обслужване, подземен гараж и трафопост, извършвани от „Артекс инженеринг“ АД. ДНСК счита, че е нарушен материалният закон.За да постанови решението си, съдът е приел, че са допуснати административно-производствени правила, които са в противоречие с материално-правните разпоредби и несъответствие с целта на закона. ДНСК обжалва тези изводи на съда с доказателствения материал по делото в неговата цялост.", "date": "2019.08.15", "title": "ДНСК обжалва решението за строежа на Златен век"}
{"url": "https://offnews.bg/politika/db-izdigna-borislav-ignatov-za-kmet-na-sofia-metodi-lalov-vodach-na-709362.html", "text": "Бюджетът на Столична община е достатъчен за много повече, отколкото се прави в момента.Това заяви архитект Борислав Игнатов, кандидатът за кмет на София от \"Демократична България\", който бе представен днес от лидерите Христо Иванов, Атанас Атанасов и Борислав Сандов при езерото с лилиите в Борисовата градина. Игнатов обясни, че мотивацията му да се кандидатира за кмет на София е започнала от работата му като председател на Камарата на архитектите в България и като активен гражданин. Живял и работил в Ню Йорк, Бостън и други места по света, той е видял „как с правилния екип и с правилната стратегия може да се допринесе за комфорта и щастливия живот на гражданите в тях\". Той смята за огромна заблуда, че добрите практики не могат да бъдат приложени в България. Кандидатът на \"Демократична България\" сподели, че мандатът е 4 години, но иска още в началото да се видят реалните промени. От обединението ще представят своята програма в 5 основни сектора, които ще бъдат обединени от общото мото „За оптимизация на управлението и дигитална трансформация на Столична община“.От \"Демократична България\" съобщиха, че скоро ще представят и листа за общински съветници, за водач е поканен Методи Лалов. ", "date": "2019.08.15", "title": "ДБ издигна Борислав Игнатов за кмет на София, Методи Лалов - водач на листата"}
{"url": "https://offnews.bg/bojni/otborat-po-karate-na-svetlio-vitkov-specheli-12-medala-v-iaponia-gale-709368.html", "text": "Български представителен отбор на \"Кофукан България\", състоящ се от 7 души, представители на два отбора по карате - СК \"Кофукан Бул\" София на лидера на партия \"Глас Народен\" Светослав Витков и СК \"Торнадо\" Хасково, преди броени дни се завърна от две големи състезания в Япония с общо 12 медала! И двете състезания бяха с ранг на Световно първенство.Първото състезание беше в град Тойоока, Япония на 27 и 28 юли 2019 г. Там се проведе Световната купа по Карате стил Шито-рю на организацията \"Kofukan International\" и \"Kofukan Japan\". В състезанието участваха състезатели от 16 държави: България, Япония, Австралия, Англия, Беларус, Дания, Зимбабве, Индия, Норвегия, Нова Зеландия, Непал, Португалия, Франция, Швеция, Шотландия и Южна Африка. В състава на отбора участваха 2-ма състезатели от СК \"Торнадо\" и 5-ма от СК \"Кофукан Бул\", които направиха следните класирания:2-ро място за отборно кумите мъже / Станчо Станчев, Михаил Генадиев, Явор Колев, Андрей Бояджиев, Светослав Витков/; 2-ро място индивидуално кумите мъже до 70 кг. - Станчо Станчев от СК „Торнадо” Хасково;3-то място индивидуално кумите мъже до 70 кг. - Явор Колев oт СК „Кофукан Бул” София;3-то място индивидуално ката момчета 11-12 г. и 3-то място индивидуално кумите момчета 10-11г. – тежка категория - Борис Савов (11 г.) СК „Кофукан Бул” София; 3-то място индивидуално ката момчета 11-12 г. – Ангел Ангов (12 г.) – СК „Торнадо” Хасково.   Второто състезание „SHITO-RYU KARATE-DO KEIYUUKAI OPEN KARATE CUP 2019” в град Химеджи, Япония се проведе на 3 август 2019 г. В него взеха участие същите състезатели от България, както и представители от Япония, Австралия, Англия, Беларус, Дания, Зимбабве, Индия, Норвегия, Нова Зеландия, Непал, Португалия, Франция, Швеция, Шотландия, Южна Африка. Японското присъствие тук беше от над 150 състезатели. Ето и класиранията на българите: 3-то място индивидуално кумите мъже до 67 кг. - Станчо Станчев - СК „Торнадо” Хасково; 3-то място индивидуално кумите мъже до 84 кг. - Михаил Генадиев - СК „Кофукан Бул” София; 5-то място индивидуално кумите момчета 12-13 г. - Ангел Ангов - СК „Торнадо” Хасково.  Сред многото медали и достойното представяне на българите в Япония трябва да подчертаем успехите на най-малките ни състезатели - Борис Савов на 11 години от София и Ангел Ангов на 12 години от Хасково, които напълно заслужено си спечелиха бронзови медали. Участието на българският отбор бе осигурено изцяло със собствени средства. Негов ръководител бе Светослав Витков – 4-ти Дан Шито Рю Карате до.", "date": "2019.08.15", "title": "Отборът по карате на Светльо Витков спечели 12 медала в Япония (галерия)"}
{"url": "https://offnews.bg/zdrave/spetcialistat-trite-osnovni-prichini-za-razvitie-na-rak-na-belia-drob-709356.html", "text": "Пушенето е основен рисков фактор за рак на белите дробове, твърди известният австрийски специалист проф. д-р Волфганг Кьостлер. Влиянието на околната среда и радиационното излъчване имат далеч по-малка роля.Рискът от рак на белите дробове, предизвикан от тютюнопушенето, е пряко пропорционален на броя изпушени цигари и бавно намалява в годините след отказването им. Според специалиста пасивните пушачи са със значително повишен риск от рак на белия дроб. Хората, които са изложени на пасивно пушене са два пъти по-застрашени от останалите непушачи.По думите на проф. Кьостлер броят на разпознаваемите видове рак на белия дроб се увеличава. В ранните фази на болестта симптомите са най-често продължителна кашлица, повтаряща се пневмония, хемоптиза (кръв при храчките), загуба на тегло. „Напредъкът на лечението е огромен: хирургичните техники са се подобрили и стават все по-малко инвазивни. Медицинската терапия се подобри значително: таргетираните терапии, най-вече във правенето на хапчета, станаха достъпни за много подтипове на белодробен рак и резултатите надвишават тези на химиотерапията.Имунотерапията се превърна във възможност за лечение на една трета от пациенти с рак на белия дроб, където тя работи по-добре от химиотерапията. В останалите две трети имунотерапията може да се използва за засилване на ефекта от химиотерапията.“, твърди експертът.", "date": "2019.08.15", "title": "Специалистът: Трите основни причини за развитие на рак на белия дроб са пушенето, пушенето и пак пушенето"}
{"url": "https://offnews.bg/kultura/knizhovnata-sakrovishtnitca-na-balgaria-otchita-rast-na-novi-chitateli-709367.html", "text": "Продължава тенденцията от 2018 г. към увеличаване броя на регистрираните читатели в Националната библиотека „Св. св. Кирил и Методий”(НБКМ). През 2018 г. читателските посещения са близо13 000, а за 2017 са малко над 9 000, т. е. Ръстът на читателите ползвали библиотеката на място е над 36 на сто. Само за първото полугодие на 2019 година, регистрираните читатели са вече 13 459, а посещенията в читалните на библиотеката са 32 896.„Отбелязваме сериозно увеличаване на читателите използвали библиотеката на място. Тази устойчива положителна тенденция сe дължи на разширения обхват на предоставените услуги и възможността посетителите да се докоснат до богатото книжовно наследство съхранявано в библиотеката. В този процес съществена роля имат и предоставяните виртуални услуги”, каза доц. Красимира Александрова директор на НБКМ.Обновен е интерфейсът на софтуера за споделяне на съдържание от Дигиталната библиотека, като е разширен езиковият обхват – на български, на английски език и на арабски език за ориенталските документи. Библиотеката предоставя на ползвателите си девет пълнотекстови електронни бази данни: Колекции на издателствата Alexander Street; East View; Ebsco; Emerald; Gale Virtual Reference Library; Sciencedirect; Scopus; Isi Web Of Knowledge.В края на август група експерти ръководени от директора на НБКМ ще участва в срещата на директорите на Националните библиотки CDNL в Атина, а годишната сесия на националните библиотеки в Югоизточна Европа (SEENL) ще бъде домакинствана от българската национална библиотека през октомври 2019-та.За НБКМ август месец традиционно е период, в който работещите в библиотека заедно с доброволци, вършат дейности, които не могат да се изпълняват в останалото време на годината. Тече ежегодна проверка на фондовете, подреждане на книгохранилищата и обезпрашаване на документи, както и дейности по превенция на колекциите по системата \"Аноксия\".  НБКМ ще отвори врати за своите потребители на 2-ри септември, понеделник. Очаквайте в есенния Културен календар на националната библиотека стойностни и вълнуващи събития в зала \"История на книгата“ и „Класна стая в библиотеката”, за които сме поканили творци от България, Ирак, Турция.Следете сайта на НБКМ / и очаквайте приятни изненади.", "date": "2019.08.15", "title": "Книжовната съкровищница на България отчита ръст на нови читатели за първата половина на 2019"}
{"url": "https://offnews.bg/tehnologii/a1-startira-prodazhbite-na-vtoria-si-sobstven-smartfon-a1-alpha-709371.html", "text": " стартира продажбите на своя втори собствен смартфон на българския пазар – . Моделът се отличава с елегантен дизайн и отлични характеристики, с които се позиционира в средния клас смартфони. Устройството е налично в магазинната мрежа на А1, както и онлайн на a1.bg, като всички настоящи и нови клиенти могат да закупят модела за 3,99 лева на месец или за 59,99 лева в брой с план A1 One Unlimited 5XL.Освен с изгодна цена, моделът идва с още редица преимущества, сред които 36 месеца гаранция, 2 безплатни премии за застраховка „Моят телефон” от А1, валидни в рамките на промоционалния период, както и специално изработен прозрачен калъф, който е включен в комплекта. Моделът е наличен в два цвята – черен и тюркоазено син.A1 Alpha следва тенденциите на пазара, като притежава 6.26-инчов HD+ IPS дисплей с капковидно изрязан прорез и съотношение на страните от 19:9. Смартфонът разполага с двойна камера на гърба с изкуствен интелект (AI). Основната камера се състои с 13 MP сензор, с отвор на блендата f/2.0, както и 2 MP камера, с отвор на блендата от f/2.4, която служи като сензор за дълбочина. С изкуствения интелект потребителите разполагат с възможност за интелигентно разпознаване на сцени, като в допълнение любителите на фотографията ще оценят и „боке” ефекта, който могат да добавят към снимките, заснети с основната камера. Двойната камера поддържа и функция HDR, която спомага цветовете на изображенията да бъдат по-прецизни и по-богати на нюанси. Под камерата на гърба се намира LED светкавица, която допринася при снимане в обстановка с ниска осветеност. Селфи камерата е от 8 MP и с отвор на блендата f/2.0. Тя предоставя възможности за снимане с функции, които се поддържат от изкуствения интелект на устройството.Моделът предоставя двойна защита, като потребителите могат да отключват смартфона със сензор за пръстови отпечатъци, който се намира на задния панел, както и чрез функцията за лицево разпознаване.Вградената батерия е с капацитет от 3200 mAh, а за устройството се грижи мощен осемядрен процесор, като и двете се оптимизират от изкуствения интелект на смартфона и подобряват неговата производителност. Смартфонът разполага с 3GB оперативна памет, която е достатъчна за използване на редица приложения едновременно, а вградената памет за съхранение на данни е с капацитет 64 GB, като устройството разполага със слот за допълнителна карта памет до 256 GB. За любителите на музиката А1 Alpha комбинира 3,5 mm жак за слушалки и FM радио. Споделянето на файлове може да бъде осъществено и чрез технологиите NFC и Bluetooth LE v4,2.A1 Alpha работи с най-новата версия на Android – 9 Pie, която предоставя разнообразни функции в полза на потребителите.", "date": "2019.08.15", "title": "А1 стартира продажбите на втория си собствен смартфон – А1 Alpha"}
{"url": "https://offnews.bg/futbol/ludogoretc-shte-igrae-na-naj-staria-dejstvasht-stadion-v-sveta-709372.html", "text": "Българският шампион Лудогорец ще има шанса да играе на най-стария действащ стадион в света. Това ще се случи довечера в реванша срещу уелския ТНС от третия предварителен кръг на Лига Европа. Срещата е от 20:30 часа на стадион \"Рейскорс граунд\" в Рексъм. Съоръжението е признато от книгата за рекордите на \"Гинес\" за най-стария действащ стадион в света.Първият официален мач на този стадион се е провел през далечната 1877 година и в него участие е взел националният отбор на Уелс. \"Драконите\" са изиграли общо 91 мача на това съоръжение, повече от всеки друг стадион в страната.Снощи Лудогорец стъпи за пръв път на \"Рейскорс граунд\". \"Орлите\" направиха официалната си тренировка преди мача с ТНС. Разградчани спечелиха с 5:0 първия двубой в България и довечера трябва да довършат започнатото срещу уелския си съперник.", "date": "2019.08.15", "title": "Лудогорец ще играе на най-стария действащ стадион в света"}
{"url": "https://offnews.bg/temida/vss-ne-sabra-kvorum-za-da-osvobodi-metodi-lalov-kato-sadia-709373.html", "text": "Съдийската колегия на Висшия съдебен съвет не успя да събере кворум, за да се произнесе по молбата на бившия председател на Софийския районен съд Методи Лалов да бъде освободен като магистрат. На извънредното заседание дойдоха само четирима от съдебните кадровици, а председателят на Върховния касационен съд Лозан Панов насрочи следващо заседание за 30 август, съобщи БНР. Това е три дни преди датата, от която Лалов иска да бъде освободен - 2 септември. Бившият председател на Софийския районен съд Методи Лалов обяви, че  на 1 август. Не бих изключил да се кандидатирам за кмет на София, ако има кой да ми се довери, заяви той седмица по-късно.Заседанието на ВСС бе , когато Демократична България обяви кандидата си за кмет на София. Методи Лалов е поканен за водач на листата на ДБ, обяви лидерът на Да България Христо Иванов. ", "date": "2019.08.15", "title": "ВСС не събра кворум, за да освободи Методи Лалов като съдия"}
{"url": "https://offnews.bg/kultura/arheolozi-otkriha-v-kaliakra-bogato-pogrebenie-na-srednovekoven-aristo-709369.html", "text": "Археолози откриха в Калиакра богато погребение на средновековен аристократ.Разкопките се провеждат под научното ръководство на доц. д-р Бони Петрунова, директор на Националния исторически музей. Тя проучва средновековната морска столица на България от 2004 година. Финансирането на разкопките през 2019 година е от Министерство на Културата и Община Каварна.За последните 16 сезона са откривани множество богати погребения на калиакренската аристокрация, но за пръв път се открива погребение на наследник на Палеолозите, Господин на Калиакра и вероятно родственик на Балик и Добротица (известни в историята като владетели на Добруджанския деспотат през XIV век).В гроба археологическият екип разкри богати дарове, които дават възможност да се възстанови ритуала по изпращането на младия покойник. Погребението е извършено през втората половина на XIV век, като ямата е оформена върху скалата с ограждане от камъни. Благородникът е бил положен в ковчег, от който има добре запазени следи. Лицето му е било покрито с луксозна материя, върху тялото му са поставени дарове и стъклен съд, в който според тогавашните вярвания са се събирали сълзите на оплаквачките.Най – впечатляващият предмет от гробните дарове е масивен златен пръстен, който разкри името на погребания – Георги, както и знатното му потекло. Пръстенът е от известния „Калоянов тип“, но с много по–детайлна и изящна украса по халката, изображение на гълъб, надпис и монограм на императорската фамилия в Константинопол.Проучванията на средновековния некропол ще продължат до края на август, като през 2019 година Националният исторически музей ще публикува каталог на миналогодишната находка от Калиакра –„Татарска плячка“, която съдържа 950 предмета от злато и сребро.", "date": "2019.08.15", "title": "Археолози откриха в Калиакра богато погребение на средновековен аристократ"}
{"url": "https://offnews.bg/zdrave/vma-otbeliaza-denia-na-spasenieto-709376.html", "text": "За 15-а година пред Паметника на медицинските чинове, загинали във войните (в градинката пред ВМА), се проведе традиционният ритуал за отдаване на почит към всички лекари, медицински сестри, полицаи, доброволци и граждани, загинали при спасяването на човешки живот, съобщават от лечебното заведение.„Денят на Спасението” е създаден през 2005 г. по инициатива на д-р Тотко Найденов, главен редактор на в. „Български лекар”, с подкрепата на Военномедицинска академия и със съдействието на Министерство на здравеопазването, Български лекарски съюз, Български червен кръст и синдикатите.От 20 декември 2012 г. честването на 15 август като Ден на спасението бе официализирано с решение на Министерски съвет. Така България стана единствената страна в ЕС, а вероятно и в света, която държавнически отбелязва паметта на своите сънародници, загинали при спасяване на хора в мирно време.Известни са имената на над 130 лекари и 20 медицински сестри, загинали по време на работа, предимно след извършване на тежки среднощни операции, катастрофи с линейки, както и след заразяване с болестите на свои пациенти. В списъците са и полицаи, минни спасители и обикновени граждани, изгубили живота си, спасявайки други хора.", "date": "2019.08.15", "title": "ВМА отбеляза Деня на спасението"}
{"url": "https://offnews.bg/izvan-terena/bivsh-shef-ot-formula-1-vliza-v-politikata-709348.html", "text": "Бившият шеф на отборите на Бенетон и Рено във Формула 1 Флавио Бриаторе обяви, че влиза в политиката. Той започва на чисто, като създава собствена партия, наречена Il Movimento del Fare или \"Движение на действието\".Бриаторе обяви и целите, които си поставя неговата партия - намаляване на данъците, съдебна реформа, отмяна на безусловния базов доход от 500 евро на месец и други.Бриаторе веднага беше сравнен с американския президент Доналд Тръмп.\"За мен това е чест. Той е голям талант. Познаваме се от 90-те години. Когато влезе в Белия дом, всички бяха против него, но с времето той обърна настроенията. Повече хора се асоциират с него, отколкото с други политици.През целия си живот той е рискувал, правил е грешки, падал и ставал, но продължавал напред. В Америка е така, когато сбъркаш и след това се поправиш, получаваш одобрение.В Италия не прощават минали грешки и губиш доверие\", казва Бриаторе, който неведнъж е бил подозиран в укриване на данъци. Той е известен с ексцентричния си начин на живот и завоеванията на нежния фронт, като минава за един от най-големите плейбои във Ф1.", "date": "2019.08.15", "title": "Бивш шеф от Формула 1 влиза в политиката"}
{"url": "https://offnews.bg/obshtestvo/nad-3-000-neaktivni-litca-sa-privlecheni-prez-mesetc-iuli-za-registra-709375.html", "text": "Общо 3 017 неактивни, т.е. лица, които не са били нито заети, нито учащи, и не са търсили работа, са се регистрирали в бюрата по труда през юли, показват статистическите данни на Агенцията по заетостта. От началото на годината служителите са активирали 17 328 лица чрез организиране на информационни събития, срещи със завършващите образование, активни действия на кариерните центрове, на трудовите посредници и експертите активиране, както и чрез работата на младежки, ромски, трудови медиатори и др.През юли 2019 г. регистрираните безработни в бюрата по труда са общо 172 643, като се наблюдава леко увеличение спрямо юни – с 2 984 лица. Нарастването е обусловено както от намаляващото търсене на кадри за сезонни дейности, така и от ефекта на кампанията на Агенцията по заетостта по активиране на нетърсещите работа или обучение лица в трудоспособна възраст. В сравнение със същия месец на 2018 г. безработните в бюрата по труда са с 13 191 по-малко.Равнището на регистрирана безработица през юли се установява на 5.3% . Агенцията по заетостта отчита леко нарастване от 0.1 процентни пункта спрямо предходния месец и спад от 0.4 процентни пункта на годишна база. През юли новорегистрираните безработни са 24 874. Дейността на бюрата по труда продължава да обхваща все повече заети, учащи и пенсионери, сред които работодателите също разчитат да намерят своите кадри. Нови 670 души от тези групи са регистрирани през месеца като търсещи работа.Постъпилите на работа през юли са 15 226 безработни, като 92.0% от тях са устроени в реалната икономика. Други 394 лица от групата на пенсионерите, учащите и заетите, също са намерили своето ново работно място. В резултат от изпълнението на активните мерки за насърчаване на заетостта сред безработните от рисковите групи на пазара на труда, на субсидирани работни места през месеца са устроени 1 215 лица: 669 – по програми и мерки за обучение и заетост и 546 – по схеми на Оперативна програма „Развитие на човешките ресурси”.През юли в различни форми на обучения за възрастни (обучения за ключови компетентности и професионална квалификация), финансирани както от държавния бюджет, така и от Европейския социален фонд, са обхванати нови 669 безработни лица. Завършилите обучения през месеца са общо 3 925 безработни.Заявените работни места на първичния пазар на труда през юли са 15 350, като 76.4% от тях са в частния сектор. Най-голям дял свободни работни места са заявени в преработващата промишленост (30.5%), търговията, ремонта на автомобили и мотоциклети (14.3%), административните и спомагателните дейности (10.3%), образованието (9.6%), хотелиерството и ресторантьорството (7.2%), и други.Най-търсените групи професии и този месец са: преподаватели; работници в добивната и преработващата промишленост, строителство и транспорт; оператори на стационарни машини и съоръжения; персонал, зает в сферата на персоналните услуги (бармани, сервитьори, готвачи, камериери и др.); продавачи; квалифицирани работници по производството на храни, облекло, дървени изделия и сродни; работници по събиране на отпадъци и сродни на тях; стопански и административни техници и приложни специалисти; металурзи, машиностроители и сродни на тях и занаятчии; водачи на МПС и подвижни съоръжения и други.", "date": "2019.08.15", "title": "Над 3 000 неактивни лица са привлечени през месец юли  за регистрация в бюрата по труда"}
{"url": "https://offnews.bg/politika/bdd-plamen-georgiev-konsul-tova-e-podigravka-s-diplomaticheskata-slu-709374.html", "text": "Подигравка с дипломатическата служба - така от Българското дипломатическо дружество определиха назначаването на Пламен Георгиев за генерален консул във Валенсия. Георгиев подаде оставка като шеф на КПКОНПИ на 31 юли. Тя беше гласувана от парламента още същия ден, а ВСС се събра извънредно, за да го върне на работа в спецпрокуратурата. Миналата сряда пък правителството го назначи за генерален консул във Валенсия.В съобщението си Българско дипломатическо дружество дефинира решението на Министерски съвет като „поредната демонстрация на пълното незачитане на опита и познанията в дипломацията и потъпкване на професионализма в дипломатическата служба!“„Генералният консул на една държава е този, който трябва да развива двустранните отношения със съответната държава, да организира добро консулско обслужване на нашите граждани и на гражданите на съответната държава и най-важното – да работи активно с местната българска общност.“- припомниха от БДД и заяха, че човек като Пламен Георгиев, който няма представа от консулска работа, би било „бедствие“ не само за българската общност във Валенсия, но и за Българи, и дипломатическите служби.От дружеството призовават правителството да отмени назначението на бъдещия генерален консул във Валенсия Пламен Георгиев. В противен случай те призовават ръководството на Министерството на външните работи да се противопоставя и на това и на всякакви подобни назначения. ", "date": "2019.08.15", "title": "БДД: Пламен Георгиев консул? Това е подигравка с дипломатическата служба"}
{"url": "https://offnews.bg/obshtestvo/spasitelna-aktcia-do-hizha-maliovitca-postradala-e-zhena-709341.html", "text": "Акция по спасяването на пострадала жена в района на хижа „Мальовица“ провежда Планинската спасителна служба към БЧК. Жената е пострадала при битов инцидент, контузена е след падане, уточнява Фокус. Към нея се движи екип на ПСС, който да я свали от хижата. Още две спасителни акции са проведени вчера в планините. Едната в района на Рилските езера, където е имало изгубено дете, намерено в добро състояние от спасителите.Втората акция е била в Пирин - под връх Вихрен, където екипите са помогнали на жена със счупен крак. ", "date": "2019.08.15", "title": "Спасителна акция до хижа Мальовица, пострадала е жена"}
{"url": "https://offnews.bg/bojni/kubrat-pulev-planira-mach-prez-noemvri-no-ne-e-iasno-s-kogo-709342.html", "text": "Кубрат Пулев планира следващият му мач да е през ноември, но за момента не е ясно къде и срещу кого ще се бие българинът. Новината разкри президентът на Epic Sports Джон Уирт, който се грижи за правата на Кобрата.Неяснотата идва от факта, че Пулев е официален претендент за титлата на IBF и чака победителя от реванша между Анди Руис и Антъни Джошуа, за да се бие с него за този пояс. Двамата обаче за момента не могат да се разберат къде и кога да се проведе мача и тази неяснота обърква плановете и на българския боксьор.По този повод от IBF издадоха заповед за задължителен двубой между Пулев и победителя от Руис-Джошуа, като срещата трябва да се проведе до 31 май 2020 г.\"Знаете, че IBF издаде заповед за задължителен мач между Пулев и победителя от Руис-Джошуа. Ще искаме сега тя да бъде потвърдена писмено пред нас. Те трябва да ни дадат разяснения и гаранции дали победителят е задължен за среща с Пулев, да подпише договор, че няма да търси други битки междувременно, да не търси специални изключения за защита на други титли, както и да не се позовава на обединителни двубои за всички колани. Т.е., да сме сигурни, че следващият мач гарантирано ще е Пулев срещу победителя от тази битка. Искаме и краен срок, в който Руис и Джошуа трябва да се съгласят за реванша си и датата на провеждането му. Защото към този момент изглежда, че такъв мач няма да има, а ако това наистина се случи, ние трябва да знаем в каква посока ще поемем. Защото планираме да проведем мач на Пулев през ноември, но той ще се състои, само ако Пулев и Руис изиграят двубоя си. Ако не, ще трябва да се проведе мачът за световната титла още до края на тази година с участието на българина. Искаме писмени гаранции за всичко това\", заяви Уирт в интервю за BoxingScene.\"Планираме да подадем възражение, с което да защитим правата на Пулев докато този проблем се изясни. Мога да кажа само, че Пулев е готов да се бия Руис в Мексико, САЩ и дори на Тимбукту. Джошуа и неговия щаб забравят едно много важно нещо в бокса, че след като веднъж станеш шампион, всичко се променя\", допълни Уирт.", "date": "2019.08.15", "title": "Кубрат Пулев планира мач през ноември, но не е ясно с кого"}
{"url": "https://offnews.bg/temida/novo-dokazatelstvo-po-aferata-napleaks-it-spetcialist-se-hvali-che-h-709339.html", "text": "ИТ специалист се е похвалил в чат, че е хакнал Националната агенция за приходите. Но този човек не е обвиняемият Кристиян Бойков. Това твърди адвокатът на 20-годишния служител на компанията за киберсигурност TAD Group. За да потвърди думите си, адв. Любен Казанлиев показа доказателство в студиото на bTV тази сутрин - разпечатка от разговор в публичен чат между ИТ специалисти.Доказателството бе и задочен отговор на прокуратурата, която първо започна да разпространява публично доказателства по делото чрез медиите. Според Казанлиев прокуратурата показва \"манипулирани\" доказателства.Разпечатката от чата е от 14 април 2019 г. В него един от участниците се хвали, че е хакнал сървър на НАП, чийто адрес е изписал. Посочил е и пътя към конкретната уязвимост.Потребителското име на хакера и пътят към уязвимостта не се видяха в студиото, те бяха скрити предварително от адвоката.\"Това лице, което се е похвалило, няма нищо общо нито с TAD Group, нито с Кристиян Бойков. В групата били около 50 програмисти и ИТ специалисти, които работят в големи компании.\"Няколко часа по-късно Кристиян Бойков казва в служебния чат: „Довечера НАП си заминава” – реплика, която прокуратурата оповести публично. Адвокатът коментира всичко това с думите, че прокуратурата представя избирателно реплики от чата и ги вади от контекста. Представят се като последователни разговори, а всъщност са водени в различни дни от различни участници.Казанлиев е убеден, че клиентът му е невинен.По повод тезата, че Кристиян може да стане от обвиняем - свидетел, адвокатът заяви:\"Ако питате дали може да стане свидетел, това не е невъзможно. Да, може да стане свидетел, но ако въпросът е дали може да сключи сделка с прокуратурата – тя да му свали обвиненията, пък той да свидетелства срещу някое лице или лица, това го има в американските филми, в България не става така. В България невинният си е невинен, виновният си е виновен и си понася наказанието. Ако се сключва сделка, тя се сключва пред съда и обикновено води до намаляване на размера на наказанието поради това, че лицето е съдействало\".На въпрос имало ли е натиск от ръководството към Бойков да извършва действия, които биха могли да го направя уязвим пред закона, адв. Казанлиев отговори:\"Не вярвам да е имало натиск. За да има упражнен натиск, трябва да има извършено деяние от Кристиян във връзка с това престъпление. Ние знаем, а и той самият вярва, че не е извършил нищо, което да има пряка връзка с престъплението, в което е обвинен. Разполагаме и с конкретни доказателства, които са оневиняващи. Смятам, че и прокуратурата разполага с тях, но ако не разполага, ние ще ги предоставим при първа възможност\".Коментарът му на фразата на собственика на компанията Иван Тодоров „Ще свалям правителството, хаха“, изтекла от прокуратурата бе: „Всеки втори български граждани вечер на ракия и салата сваля правителството. Това, че някой го е написал и се е засмял след това в служебен чат, ... смятам, че не е сериозно обвинение“.В едно от доказателствата, разпространени от прокуратурата, Кристиян в чат: „Който намери IP адреса на новия сървър на НАП, печели една каса бира“, което адвокатът коментира като \"изключително интересно\". Според него тази реплика е казана на много по-ранна дата в същия чат.\"Как така става, че прокуратурата въпреки задължението си по закон да събира и оневиняващи доказателства... Ще отида по-далеч: аз, като адвокат, не съм длъжен да казвам истината, аз съм длъжен да защитя клиента си, но прокуратурата е длъжна по закон да събира истински доказателства - и оневиняващи, и такива, които доказват вината. Много е интересно защо прокуратурата показва манипулирани, бих казал, доказателства - Вие самата видяхте чатовете как изглеждат - с цел да докаже вина, а не показва тези доказателства, ако разполага с тях\" - каза адвокатът.Тези реплики - така, както са подредени от прокуратурата – не са се случили нито в един и същи чат, нито с едни и същи участници, подчерта той. \"Когато подредите едни реплики, извадени от контекста, от различни чатове, е нормално да получите краен резултат, който няма нищо общо с първоначално замисления от този, който ги е писал.\"Адвокатът коментира и твърдението на свидетел, че Кристиян е искал да бъде направен пробив в системата НАП и да бъде свалена база данни: \"Тук мисля, че е важно да се има предвид, че става въпрос за бивши служители на TAD Group, единият от които - освободен поради несправяне с работата около месец, след като е бил нает. Друг е отишъл при конкурентна фирма. Не бих могъл да кажа доколко тези свидетели са обективни. След като имам възможност да им задам въпроси в съдебна зала, тогава ще имам възможност да се убедя в тяхната обективност или субективност, когато са давали показания\".В началото на седмицата защитата на Кристиян Бойков е поискала той да бъде разпитан. \"Много интересно е, че ни отговориха: \"Пуснете молба и ще преценим\". Ако те искат той да свидетелства, той е готов да отиде и да свидетелства. Но ще свидетелства не в полза или във вреда на дадено лице, а ще свидетелства в полза на истината, защото истината е тази, която трябва да се установи по това дело... Истината е, че той е невинен. Истината е, че наистина има изтекли данни, но вече кое е лицето, което ги е източило, това подлежи на проверка\".", "date": "2019.08.15", "title": "Ново доказателство по аферата НАПleaks: ИТ специалист се хвали, че хакнал НАП. Но той не е Кристиян Бойков"}
{"url": "https://offnews.bg/112/zhena-postrada-v-podlez-krakat-%d1%9d-se-zakleshti-v-izkorubena-reshetka-709344.html", "text": "Възрастна жена е пострадала в подлеза на бул. „България” в София, след като кракът ѝ се заклещил в изкорубена решетка, съобщи Нова тв.  Тя пропаднала внезапно в отводнителната шахта и кракът ѝ останал заклещен над половин час. „Когато минах през мястото, вече се бяха събрали хора. Те се опитваха да помогнат на жената. Парчетата от решетката се бяха забили в крака ѝ. Обадихме се на 112”, разказа свидетел на инцидента Енчо Москов. „Пристигнахме възможно най-бързо, след като получихме сигнала. Започнахме да режем част от решетката. Всички решетки ще бъдат подменени. Проверили сме и околните подлези”, поясни директорът на дирекция „Аварийна помощ и превенция”, Столична община Красимир Димитров. ", "date": "2019.08.15", "title": "Жена пострада в подлез, кракът ѝ се заклещи в изкорубена решетка"}
{"url": "https://offnews.bg/futbol/stoichkov-tvardo-protiv-transfera-na-nejmar-v-barsa-709345.html", "text": "Христо Стоичков се обяви твърдо против трансфера на Неймар от Пари Сен Жермен обратно в Барселона. Легендата на каталунците смята, че връщането на бразилеца на \"Камп Ноу\" ще е голяма грешка от страна на ръководството.\"Барселона не се нуждае от Неймар. Няма място за него в отбора. Там са Гризман, Суарес, Меси, Дембеле. Къде ще играе той? Освен това и феновете са обидени на Неймар за начина, по който си тръгна и едва ли ще му простят. Може би в отбора има и футболисти, които биха се радвали Неймар да се върне. Може би те настояват пред президента да направи необходимото по въпроса, но клубът няма парите, които иска Пари Сен Жермен. Ако Неймар се върне, той ще е като бомба в съблекалнята\", смята Стоичков.\"Барселона не показва уважение към собствените си футболисти, като се опитва да ги махне от тима. Ето, например Иван Ракитич. Той е много свестно момче и винаги се е раздавал за Барса. Или пък Филипе Коутиньо, за когото платиха 150 млн. евро. Не го защитавам без причина. Той притежава много качества. Вярно е, че имаше труден период, но класата му е безспорна\", допълва Камата.", "date": "2019.08.15", "title": "Стоичков твърдо против трансфера на Неймар в Барса"}
{"url": "https://offnews.bg/zdrave/programa-za-nasarchavane-na-donorstvoto-i-podpomagane-na-transplantatc-709343.html", "text": "Министерството на здравеопазването представи за обществено обсъждане Националната програма за насърчаване на донорството и подпомагане на трансплантацията у нас, съобщиха от здравното ведомство.Недостиг на специалисти, недоразвита и зле оборудвана материална база за вземане, съхраняване и присаждане на стволови клетки са само част от проблемите, които чакат решение. Като минус се отчита липсата на информираност и солидарност у населението и недостатъчните мерки за насърчаване на донорството.Стратегическата цел на програмата е да се подобри организационния модел на донорството и трансплантацията на органи в страната. Предвижда се сформирането на Национален координационен съвет, който ще ръководи програмата. Здравното министерство и Изпълнителна агенция „Медицински надзор“ ще определят координаторите по донорство, които ще следят донорските ситуации по региони.В договорите за управление на директорите на болници, в които се извършват дейности по донорство, ще бъде вписана изричната отговорност за организиране на процеса по откриване, поддържане и предоставяне на потенциални донори и контролиране на дейността.Създава се възможност за ползване на информацията за хоспитализирани пациенти на НЗОК за контрол и наблюдение на дейностите по донорство и трансплантация.Предвижда се да бъде изградена връзка между системата за отчитане на болниците към съответните здравни каси и софтуера на „Медицински надзор“, НЗОК и здравното министерство.Проектът на програмата и работният план към нея са публикувани на сайта на МЗ за становища и коментари.", "date": "2019.08.15", "title": "Програма за насърчаване на донорството и подпомагане на трансплантацията представи здравното министерство"}
{"url": "https://offnews.bg/obshtestvo/dunapren-natapkan-umishleno-v-kanal-tova-e-opasno-za-zdraveto-predup-709346.html", "text": "Големи количества дунапрен са натъпкани умишлено в канал на бул. \"Александър Стамболийски\", съобщиха от Софийска вода. Аварийни екипи на дружеството, част от Веолия,  са вадили над 5 часа синтетичния материал. Наложи се разрязването на умишлено озовалия се в съоръжението синтетичен материал, който трайно бе запушил пропускливостта му. Не е ясно колко време дунапренът е престоял в канала, нито кой е отговорен за недобросъвестната постъпка, както и мотивите на извършителя. Със сигурност обаче е отнело доста време и усилия, за да бъдат вмъкнати подобни обемисти материали в тесния канал, още повече - незабелязано, заявяват от Софийска вода. Екипите на дружеството няколко поредни дни отстраняват неблагоприятните последствия от запушването на канализационното съоръжение. Те напомнят, че В канализационните съоръжения са откривани и далеч по-необичайни материали, включително автомобилни гуми. Дунапрен до този момент обаче в този вид не е откриван.От „Софийска вода“ напомнят, че за нормалното функциониране на канализационната мрежа са проблем дори и дребните отпадъци, които често попадат в нея. Една мокра кърпичка, клечки за уши, хранителен отпадък или памперс, хвърлени в канала, са достатъчни да предизвикват „тапи“ в тръбите, а от там и тежки поражения на скъпоструващите съоръжения в пречиствателната станция, споделят експерти от канализационния екип на компанията.Най-традиционните „врагове“ на канала са твърдите мазнини, трудноразтворими компактни и големи по размер хранителни остатъци, фасове, козина от домашни любимци, санитарни принадлежности, продукти от стъкло, текстил и всевъзможни картонени опаковки, както и строителни отпадъци. В канала попадат и токсични продукти като живак, лакове и бояджийски материали, домакински препарати и фармацевтични продукти, които са сериозно изпитание в процеса на пречистване и представляват риск за околната среда. Също така при едно сериозно запушване те биха могли да проникнат в мазета и приземни етажи на сгради и да се превърнат в потенциална опасност за здравето.„Софийска вода“ се обръща с настойчива молба към всички жители на столичния град да подават сигнали на безплатния телефон на дружеството 0800 1 21 21, онлайн чрез сайта www.sofiyskavoda.bg или Фейсбук профила на дружеството, в случай че станат свидетели на подобни недобросъвестни постъпки. Така биха предотвратили евентуална здравословна или имуществена щета за своите съграждани и много неудобства, включително за себе си.Всички обичаме нашия град и е необходимо да сме грижливи към него, завършват от \"Софийска вода\". ", "date": "2019.08.15", "title": "Дунапрен натъпкан умишлено в канал, това е опасно за здравето, предупреди Софийска вода"}
{"url": "https://offnews.bg/obshtestvo/mobilni-ekipi-na-noi-shte-konsultirat-badeshtite-pensioneri-prez-septe-709347.html", "text": "Мобилни екипи от всички териториални поделения на НОИ ще консултират гражданите в избора на по-благоприятен коефициент за определяне размера на пенсиите, съобщават от института. Индивидуалният коефициент се прилага при пенсиите, свързани с трудова дейност. Графиците за посещенията на мобилните екипи в общинските центрове по места, през месец септември т.г., ще бъдат оповестени до края на август в приемните на всяко ТП на НОИ.В постоянните приемни на поделенията на НОИ, както и в изнесените работни места, консултациите на гражданите по тази тема не са преустановявани.За да бъде консултирано, лицето трябва да предостави на служителите информация за общата продължителност на осигурителния му стаж за времето до 31.12.1996 г., както и документ по образец УП-2 за брутното трудово възнаграждение или доход, върху които са внесени осигурителни вноски за три последователни години от последните 15 години осигурителен стаж по негов избор преди 1 януари 1997 г. Последните са необходими когато коефициентът се изчислява по т.нар. „стара методика“.В кампанията през май мобилните групи консултираха над 1500 бъдещи пенсионери за вариантите за изчисляване на индивидуалния коефициент на бъдещата им пенсия. От началото на годината около 52 000 лица са подали заявления за отпускане на лична пенсия, свързана с трудова дейност, като пенсионното производство за част от тях все още не е приключило, съгласно нормативно установения срок от 4 месеца за произнасяне на пенсионния орган.От НОИ напомнят, че хората, които са подали заявления в периода от 01.01.2019 г. до 03.05.2019 г. за отпускане на пенсия, свързана с трудова дейност, с начална дата след 31 декември 2018 г., както и тези от тях, на които е била отпусната такава пенсия до 04.05.2019 г., могат да упражнят еднократно правото си на избор за по-благоприятния за тях начин за изчисляване на индивидуалния им коефициент. До момента от тази възможност са се възползвали около 2200 лица.Електронната услуга „Изчисляване на прогнозна пенсия“ е достъпна и за самостоятелно ползване на интернет страницата на НОИ чрез издаден от института персонален идентификационен код (ПИК). От 4 май т.г. досега през тази услуга са направени справки с ПИК за близо 36 000 души.", "date": "2019.08.15", "title": "Мобилни екипи на НОИ ще консултират бъдещите пенсионери през септември"}
{"url": "https://offnews.bg/knigi/izliza-chetvarti-tom-na-romana-na-hiliadoletieto-san-v-aleni-pokoi-709281.html", "text": "Написването на „Сън в алени покои“ е отнело повече от десетилетие на Цао Сюецин. По обем произведението е приблизително два пъти по-голямо от „Война и мир“ на Л. Н. Толстой; по значимост го определят за „Роман на хилядолетието“. Още преди да бъде довършена, книгата става любима на всички и нейните преписи се търсят и разпространяват из цял Китай.„Сън в алени покои“ е титаничен опит да се съберат песъчинките на величествената китайска култура, които вятърът на времето отнася в невъзвратимото минало. Всяка национална литература би трябвало да има такъв „Сън“, такъв величествен опит да събере всичко от себе си в едно-единствено произведение.„Сън в алени покои“ е роман, но и същинска енциклопедия: в него е изобразен с тънки подробности животът на китайското общество от ХVІІІ век – от висшето общество до нисшите класи, от императора до просяка. В книгата са вплетени знания от областта на архитектурата, изкуствата, митологията, религията, социално-правните отношения, държавната администрация, музиката и театъра, поезията и калиграфията – и дори традиционното кулинарно изкуство и медицина на Китай.", "date": "2019.08.15", "title": "Излиза четвърти том на романа на хилядолетието 'Сън в алени покои'"}
{"url": "https://offnews.bg/futbol/valeri-bozhinov-poema-kam-turtcia-709351.html", "text": "Валери Божинов може да продължи кариерата си в Турция. 33-годишният нападател се опитва да си уреди трансфер в отбор от южната ни съседка, твърдят запознати. До дни ще има яснота дали подобен трансфер ще стане факт.Божинов се раздели с Левски през лятото и от тогава е свободен агент. Доскоро се смяташе, че той ще премине в редиците на Ботев (Враца), но изглежда футболистът ще направи нов опит да поиграе в чужбина и да понапълни банковата си сметка.Досега кариерата на Божигол премина през отбори от осем държави. Той е носил екипите на Лече, Фиорентина, Ювентус, Манчестър Сити, Парма, Спортинг (Лисабон), Верона, Виченца, Левски, Тернана, Партизан, Меджоу Хака, Лозана, Риека и Ботев (Враца). Ако се стигне до трансфер в Турция, това ще е деветата държава, където той ще се подвизава и 16-ият тим в кариерата му.Малко вероятно е Валери да си намери отбор от елита на Турция, но пък интерес към него има от тимове от втория ешелон, които се борят за влизане в Суперлигата и са готови да плащат сериозна заплата на българина, за да го имат в редиците си.Ако все пак трансферът не се осъществи, за Божинов остава опцията отново да облече екипа на Ботев (Враца), където треньорът Сашо Ангелов винаги би го взел с отворени обятия.", "date": "2019.08.15", "title": "Валери Божинов поема към Турция?"}
{"url": "https://offnews.bg/politika/fandakova-shte-resha-za-nov-mandat-no-dotogava-imam-mnogo-rabota-709354.html", "text": "Предстои да взема решение дали да се кандидатирам за кмет на столицата. През това време обаче наистина имаме много работа. София е в разгара на строителния сезон. Това каза кметът на София Йорданка Фандъкова след инспекция на ремонтните дейности на II САГБАЛ „Шейново\". Не само пътна инфраструктура се ремонтира, а и училища, детски градини, болници и поликлиники. София има нужда от много работа, за да продължи промяната и развитието\", допълни Фандъкова, цитирана от Фокус. „Моята работа е да правя всичко възможно да се де подобрява средата в града и да формулираме новите идеи и планове за развитие на София\", каза още тя.4000-5000 лева на месец икономия се очакват в болница \"Шейново\" след ремонта, стана ясно от думите й. През последните години успяхме да ремонтираме родилното отделение, да направим подобрения, да инвестираме в апаратура, но тази година приключва санирането на сградата заедно с допълнителни мерки за енергийна ефективност, коментира тя. Кметът добави, че се очаква намаление на разходите за енергия. \"Очакваме намаление на разходите както за топлоенергия, така и за електроенергия в порядъка между 20 % и 25 %\", поясни тя и добави, че тези средства остават в болницата и ще бъдат използвани за оборудване, но и за заплати на акушери и санитари. На година между 8 и 10 млн. лв. дофинансираме средствата, които общинските болници получават. Това каза кметът на София Йорданка Фандъкова след инспекция на ремонтните дейности на II САГБАЛ \"Шейново\", предаде репортер на Агенция „Фокус“. Кметът добави, че тази година болница \"Шейново\" също е подкрепена с допълнителни средства. \"Сега в болница \"Шейново\" има 38 новородени бебета\", каза Фандъкова. По думите и, няма нищо по-ценно от здраво родени бебета. \"Над 1270 бебета са родени тук от началото на годината. Това са малките софиянци, които в бъдеще ще изграждат нашия град\", каза още тя. Йорданка Фандъкова коментира и ремонтните дейности по самата болница. \"650 000 лв. инвестирахме в санирането тази година, променена е и отоплителната инсталация\", обясни тя.", "date": "2019.08.15", "title": "Фандъкова: Ще реша за нов мандат, но дотогава имам много работа"}
{"url": "https://offnews.bg/obshtestvo/dvizhenieto-po-struma-pri-dupnitca-ogranicheno-oshte-sedmitci-709350.html", "text": "Около 2-3 седмици ще са необходими за възстановяване на платното за София в участъка от АМ „Струма“ край Дупница. Това показват предварителните разчети на експертите, извършили оглед на съоръжението засегнато от пожара, съобщи инж. Иван Досев - член на Управителния съвет на Агенция „Пътна инфраструктура“, по БНР. Той подчерта, че заради пожара продължава да е ограничено преминаването в близо 10-километров участък от АМ „Струма“ - между п. в. „Дупница“ и п. в. „Бобошево“, като в останалата част от автомагистралата движението се извършва без ограничения. В отсечката засегната от пожара трафикът се пренасочва по обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. При възстановяването на движението в платното за София ще бъде създадена необходимата организация за улеснение на трафика. В дните с интензивно движение - петък и събота, в участъка от АМ „Струма“ ще преминава трафикът за Кулата, а пътуващите за София ще ползват първокласния път Е-79. В неделя и понеделник в отсечката от автомагистралата ще преминава трафикът в посока София, а всички пътуващи за Кулата ще се насочват към Е-79. За цялостното възстановяване на движението и в платното за Кулата ще е необходимо повече време, тъй като колоните, ригелите, гредите и отводнителите в тази част от моста са засегнати много по-сериозно от пожара.Необходимо е да се изготви проект за ремонтно-възстановителните работи, но целта ни е да възстановим движението във възможно най-кратък срок, за да не се затрудняват шофьорите, заяви инж. Досев. Той посочи, че ремонтните дейности ще бъдат извършени със средства на АПИ, но след като е ясна количествено-стойностната сметка ще се предяви регресивен иск към собственика на предприятието, направил нерегламентираното сметище и предизвикало пожара.По повод струпването на отпадъци в близост до трасето на републиканските пътища и прилежащите им съоръжения инж. Досев посочи, че служителите на областните пътни управления извършват редовни обходи на пътищата и при констатиране на отпадъци в обхвата на пътя се изготвя предписание до нарушителите те да бъдат незабавно отстранени, но често се налага АПИ за своя сметка да ги премахва. Той каза още, че незаконното депониране на вторични суровини и отпадъци в обхвата на пътищата е динамичен процес, при които за кратко време се наблюдава струпване, премахване и ново депониране на отпадъци, какъвто вероятно е и случая с цеха за преработка на отпъдаци, предизвикал пожара. Инж. Досев посочи, че при изграждането на съоръжението от автомагистралата се е налагало строителят да почиства за своя сметка същия терен, за да се освобождава място, тъй като собственикът им ги е депонирал неправомерно.", "date": "2019.08.15", "title": "Движението по Струма при Дупница ограничено още седмици"}
{"url": "https://offnews.bg/futbol/kaliari-prashta-despodov-pod-naem-709357.html", "text": "Нападателят на Каляри Кирил Десподов няма да играе в отбора през новия сезон, твърди \"Тутомеркато\". Българинът не успя да се наложи в състава на сардинци и те ще го пратят под наем. Почти сигурно Футболист №1 на България за 2018 г. ще се подвизава в Серия \"Б\".Каляри подготвя сериозна чистка и тимът опитва да се раздели със седем футболисти, сред които е и Десподов. Клубът вече продаде Диего Фариас в Лече, а Марко Паяц е договорен за трансфер в Дженоа. Филип Брадарич се очаква да премине в ПАОК, а Сантиаго Коломбато е желан от Фрозиноне и Верона. Търси се нов отбор и за Алберто Чери, който също не попада в плановете на треньорския щаб.Десподов и Даниеле Рагатцу пък за момента ще бъдат отдадени под наем, което все пак е знак, че на по-късен етап те може да се завърнат в Каляри, особено ако се представят добре в отборите, където ще се подвизават през този сезон.Сардинци работят усилено по осъществяването на всички тези сделки, като според информациите, те трябва да бъдат финализирани в близките дни. Това означава, че съвсем скоро ще научим и името на новия отбор на Десподов.", "date": "2019.08.15", "title": "Каляри праща Десподов под наем"}
{"url": "https://offnews.bg/futbol/livarpul-triumfira-sas-superkupata-na-evropa-za-chetvarti-pat-709331.html", "text": "Ливърпул спечели Суперкупата на Европа за четвърти път в своята история, побеждавайки на финала Челси след изпълнение на дузпи (5:4). Редовното време на срещата завърши при резултат 1:1, в продълженията двата отбора си размениха по едно попадение за 2:2, но накрая при решаващите удари от бялата точка мърсисайдци триумфираха. Така тимът от града на Бийтълс се изравни по брой купи в тази надпревара с Реал Мадрид, който също има 4 трофея. Решаващата среща бе и първа в историята на турнира, която представи изцяло английски сблъсък. Интересното е, че за първи път жена ръководи толкова важен сблъсък. Срещата бе поверена на французойката Стефани Фрапар.Иначе двата тима направиха много интересен и изпълнен с положения мач, в който феновете бяха под напрежение до последно, а въпреки загубата мениджърът на Челси Франк Лампард определено видя подобрение в играта на своите футболисти.Оливие Жиру даде аванс на лондончани в 36-ата минута, а Садио Мане изравни в 48-ата, след което направи пълен обрат в 95-ата минута. В 101-вата Жожриньо изравни от дузпа. Това доведе до изпълнения от бялата точка.При тях първите 9 бяха вкарани, макар че при опитите на Ориги и Александър-Арнолд вратарят Кепа докосна топката, но не успя да я избие. Тами Абрахам се пропука при последното изпълнение, като Адриан изби с крак и донесе трофея.Истанбул е специален град в историята на Ливърпул заради чудото от финала в Шампионската лига през 2005 година, когато мърсисайдци стигнаха до трофея, след като изоставаха с 0:3 на полувремето срещу Милан. През същата 2005 година Ливърпул печели Суперкупата на Европа срещу ЦСКА (Москва).", "date": "2019.08.15", "title": "Ливърпул триумфира със Суперкупата на Европа за четвърти път"}
{"url": "https://offnews.bg/sviat/tramp-s-ultimatum-kam-kitaj-zaradi-honkong-iskat-targovsko-sporazumen-709349.html", "text": "Американският президент постави ултиматум на Китай: ако искат търговско споразумение, първо да покажат хуманно отношение към Хонконг.В три съобщения в Туитър Доналд Тръмп посочва колко голяма би била изгодата за китайския народ от споразумение, което всъщност не е от голямо значение за американците. \"Разбира се, Китай иска да сключим споразумение. Но нека първо да работят хуманно с Хонконг!\", пише Тръмп, след което се обръща задочно към китайския си колега Си Цзнинпин: \"Познавам президента на Китай Си много добре. Той е голям лидер, който се ползва с голямото уважение на народа си. Той също така е добър човек в \"труден бизнес\". Нямам никакво съмнение, че ако президентът Си иска бързо и хуманно да реши проблема с Хонконг, може да го направи. Лична среща?\"Предупреждението и предложението за лична среща са отправени в момент на все по-мащабни протести в Хонконг, отприщени от закон, разрешаващ депортирането на хора от региона със специален статут в континентален Китай, където да бъдат съдени. В отговор на десетседмичните протести се вижда придвижване на китайски паравоенни към границата с полуавтономния Хонконг - което се вижда от сателитни снимки. Освен това срещу демонстрантите вече се използва сълзотворен газ, а протестите се разпръсват с насилие.Вчера говорител на Държавния департамент на САЩ изрази дълбока загриженост от струпването на китайски полувоенни части край границата с Хонконг. Двама високопоставени американски конгресмени - демократ и републиканец, призоваха Тръмп да предприеме по-твърда линия спрямо Китай на фона на опасенията от китайска интервенция с цел да бъдат потушени продемократичните протести в Хонконг.Говорителят на Конгреса на Нанси Пелоси от Демократическата партия и лидерът на републиканското малцинство Мич Макконъл определиха протестите в Хонконг като бунт срещу потушаването на свободата. \"Демократите и републиканците в Конгреса стоят обединени с хората на Хонконг в искането за надеждно, свободно и демократично бъдеще, което е тяхно право\", заяви Пелоси.В отговор на американския ултиматум Китай обвини Вашингтон в съучастие в протестите и определи действията на протестиращите като престъпни.Изявлението направи специалният пълномощник на китайското Министерство на външните работи в Хонконг. В него се казва: „Американските политици изкривяват фактите и следват сляпо двойни стандарти, което вече е близо до истерия. - предава БНР. - Те си заговорничат с радикални криминални елементи и са ненормално въвлечени в антикитайски престъпни действия в Хонконг\".Тръмп и Си се срещнаха последно на срещата на Г-20 в Япония в края на юни. Търговските преговори между двете страни обаче все още са блокирани.", "date": "2019.08.15", "title": "Тръмп с ултиматум към Китай заради Хонконг: Искат търговско споразумение? Първо да се отнесат хуманно!"}
{"url": "https://offnews.bg/zdrave-i-krasota/meditcinski-kuriozi-kitaetc-poluchi-kolaps-na-belia-drob-sled-karaoke-709377.html", "text": "Жител на Източен Китай попаднал в болница, след импровизиран концерт в караоке-клуб, съобщава Ню Йорк пост.Любителят на караокето изпял 10 песни без да спре и впоследствие се оплакал от болки в гърдите и проблем с дишането. На следващият ден бил хоспитализирани и диагностициран с пневмоторакс.Пневмотораксът е състояние, при което навлиза въздух или газ в плевралната кухина, което в случая е довело до колапс на белия дроб.Д-р Пенг Бин Фей, който приел пациента, обяснил, че колапсът бил провокиран от силното, продължително пеене и прекалено високите тонове, което увеличило налягането в белите дробове.Мъжът идентифициран само с фамилното си име Уанг, признал, че по време на изпълнението усетил болка вляво, но бил твърде разгорещен, за да спре импровизирания концерт. Той бил посъветван от лекаря занапред да не пее повече от два часа.", "date": "2019.08.15", "title": "Медицински куриози: Китаец получи колапс на белия дроб след караоке"}
{"url": "https://offnews.bg/zdrave/147-sa-novootkritite-hiv-pozitivni-u-nas-5-1-e-saotnoshenieto-mazhe-z-709352.html", "text": "На 15 август 2019 г. стартира националната лятна анти-СПИН кампания, която ще продължи до 15 септември 2019 г., съобщиха от Министерството на здравеопазването. Кампанията е част от „Националната програма за превенция и контрол на ХИВ и сексуално предавани инфекции 2017-2020 г.“ и ще обхване цялата страна.От януари до края на месец юни тази година 177 560 лица са се изследвали за ХИВ в България. В страната функционират 13 кабинета за безплатно и анонимно консултиране и изследване за ХИВ (КАБКИС) към регионалните здравни инспекции.В тези кабинети се извършват предтестови и следтестови консултации и изследвания от подготвени медицински специалисти за повишаване на информираността по проблемите на ХИВ/СПИН. Продължава дейността и на 17 мобилни медицински кабинета, 15 от които са предоставени на РЗИ и 2 на неправителствени организации.От 1986 до момента в България са регистрирани общо 3 173 лица с ХИВ-инфекция. От началото на тази година са открити нови 147 ХИВ–серопозитивни, от които 93% са български граждани и 7% чужденци. Запазва се тенденцията от последните години броят на новорегистрираните мъже да е многократно по-голям от инфектираните жени. Съотношението е 5:1 (123 мъже и 24 жени).Пътят на предаване на инфекцията също не е променен. И тази година 86% от новорегистрираните ХИВ–позитивни са се инфектирали по сексуален път (от тях - 42% са мъже, съобщили за хомосексуален контакт и 44% при хетеросексуален контакт). Дялът на инфектираните при инжекционна употреба на наркотици е 13 %. Най-засегната е възрастовата група 30-39 г. - 40%, следвана от възрастовата група 40-49 г. – 23%.Географското разпространение показва, че по-голямата част от новоинфектираните с ХИВ са предимно в големите градове: София – 64 лица, в област Пловдив – 15 лица, Варна и Пазарджик по 9 лица, Монтана и Русе по 6 лица, Велико Търново – 5 лица, Кюстендил – 4 лица, по 3 лица в областите: Бургас, Разград, Сливен, Смолян и Хасково, по 2 лица в Софийска област, Враца и Ямбол, и единични случаи в останалите области.Към 31 юли 2019 г. общо 1 639 лица с ХИВ се проследяват в секторите за лечение на пациентите с ХИВ/СПИН, а 1 591 (97%) от тях получават съвременна антиретровирусна терапия. Осигурени са всички необходими тестове и консумативи за мониторинг.Честотата на новорегистрираните случаи с ХИВ инфекция на 100 000 души население в страните от ЕС през 2017 г. е 6.2, за България показателят е 3.4, т.е. страната ни е с двойно по-ниско разпространение на ХИВ сред страните от ЕС.Страните с показатели над средните за ЕС са : Латвия -19.0, Люксембург -16.7, Естония – 16.6, Португалия – 14.2, Малта – 10.4, Ирландия- 10.2, , Кипър – 10, Белгия -7.9, Франция -7.8, Исландия – 7.2, Англия – 6.7.Министерството на здравеопазването осигурява безплатно съвременно изследване и лечение с антиретровирусни лекарства на всички нуждаещи се лица с ХИВ/СПИН, независимо от техния здравноосигурителен статус. Лечението на пациенти с ХИВ/СПИН се извършва в специализирани звена към инфекциозните болници/клиники в градовете София, Пловдив, Варна, Плевен и Стара Загора.Предаването на ХИВ е основен проблем за общественото здраве и засяга повече от 2 милиона души в Европейския регион на СЗО, особено в страните от Източна Европа и Централна Азия. През 2017 г. близо 160 000 души са новодиагностицирани с ХИВ в Европейския регион.", "date": "2019.08.15", "title": "147 са новооткритите ХИВ-позитивни у нас, 5:1 е съотношението мъже-жени"}
{"url": "https://offnews.bg/obshtestvo/12-chasa-bez-voda-v-chelopechene-shte-spira-i-v-chasti-ot-banishora-i-709258.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на ново водопроводно отклонение на ул. „Константин Стоилов“ №51 в жк. „Банишора“ налага спиране на водоподаването от 09:00 до 19:30 часа на ул. „Панагюрище“ от ул. „Дунав“ до ул. „Константин Стоилов“.Изпълнение на строително-монтажни работи на кв. „Подуяне” налагат спиране на водоподаването от 10:00 до 17:00 часа в района на ул. „Живко Николов\" от ул. „Кобилино бранище\" до ул. „Марагидик\". Реконструкция на уличен водопровод кв. „Челопечене“ по ул. „Ангел Маджаров“ налага спиране на водоподаването от 09:00 до 21:00 часа на кв. „Челопечене“. След възстановяване на водоснабдяването е възможно временно повишаване мътността на водата.Подмяна на сградно водопроводно отклонение в кв. „Орландовци“, ул. „Първа българска армия“ №103, налага спиране на водоподаването от 09:00 до 19:00 часа на ул. „Първа българска армия“ от ул. „Знаме на труда\" до ул. „Мара Бунева\". ", "date": "2019.08.15", "title": "12 часа без вода в Челопечене, ще спира и в части от Банишора и Подуяне"}
{"url": "https://offnews.bg/obshtestvo/maria-i-mariana-cherpiat-za-imen-den-goliama-bogoroditca-e-709250.html", "text": "Християните почитат днес Успение на Света Богородица, покровителка на майчинството и жените и пазителка на семейното огнище. Имен ден празнуват Мария, Мариана, Марио и техните производни.Народът ни нарича празникът Голяма Богородица. На този ден се правят родови срещи с курбани за здраве и плодородие. На трапезата се слагат обредна питка, царевица, жито и непременно - диня и грозде.Според поверията на този ден не бива да се докосва нищо червено, за да не останат бездетни младите булки. Вярва се, че Богородица помага на жените да се сдобият с рожба. Затова на празника Успение Богородично младите булки и невестите без деца носят дарове и ги поставят под иконата на светицата.Според Светото писание това е денят, в който Божията майка на 64-годишна възраст напуска земния живот и отива при сина си. Нейната смърт била лека и блажена, като заспиване, затова се нарича \"успение\".Счита се, че празникът \"Успение на Пресветата Богородица\" е установен от Апостолите. Разказите за чудесното възнасяне в плът на Божията Майка на небето се отнасят към IV век. Денят на празнуване на успение е установен от император Маврикий (592-602).Най-старото място, свързано с култа към Св. Богородица, е храмът \"Успение Богородично\" в Йерусалим. Той е издигнат през IV век върху мястото, където според преданието е било положено тялото на Божията майка.", "date": "2019.08.15", "title": "Мария и Мариана черпят за имен ден, Голяма Богородица е"}
{"url": "https://offnews.bg/obshtestvo/dva-dni-po-hladno-vreme-i-prevaliavania-posle-zhegata-se-vrashta-709305.html", "text": "Валежи прогнозират синоптиците за днес, жегата ни дава глътка въздух. Западен вятър носи по-хладен въздух, ще има повече облаци и на много места ще превали. Максималните температури ще са между 25 и 30 градуса, според прогнозата на НИМХ.В планините облачността ще е променлива, често значителна. На много места от запад на изток ще има краткотрайни, временно интензивни валежи и гръмотевици. Ще духа умерен и силен вятър от запад-северозапад и с него температурите ще се понижат. максималната температура на височина 1200 метра ще е около 22, на 2000 метра - около 14 градуса.Край морето ще става за плаж до обяд, после облаците се увеличават. Максималните температури ще са между 26 и 30 градуса, до 27 ще се качат термометрите сред вълните от 1 -2 бала. Превалявания ще има и утре, после слънцето и горещините се завръщат. ", "date": "2019.08.15", "title": "Два дни по-хладно време и превалявания, после жегата се връща"}
{"url": "https://offnews.bg/kultura/liatno-kino-v-kvartala-zapochna-709370.html", "text": "Първата прожекция беше снощи в квартал „Чайка” и събра над 500 почитатели на българското кино. Зрителите гледаха филма „Посоки” на режисьора Стефан Командарев.За шести път в кварталите на Варна ще се проведе филмовият маратон „Лятно Кино в Квартала”. До 25 август варненци и техните гости, ще могат да гледат 11 филма, а локациите за 12 – парка във Владиславово, поляната до бл. 75 във Възраждане, парка в кв.Аспарухово, кв. Левски, двора на училище „Панайот Волов” във Виница, двора на училище „Ангел Кънчев” в Цветния квартал, стълбите пред паменкита в кв.Бриз, поляната до бл.27 в кв.Чайка, градинката пред читалище Отец Паисий и Ботевата градинка.Освен специалната селекция заглавия от българското и европейското кино, в програмата са включени и 12 късометражни филма, които ще предшестват всяка една от прожекциите.Освен филма „Посоки“, другите родни заглавия в афиша са „Вездесъщият“ на режисьора Илиян Джевелеков и съвсем новата българска лента „Опърничавите“, с участието на познатия на всички варненци Симеон Лютаков.В кварталите на Варна ще могат да се видят и френските филми „Споделен мъж“, „Тя си отива“, „Чувствам се добре“ и „Последният диамант“, два италиански филма – „Фамилната къща“ и „Мястото“, руската фантастична лента „Пазители“ и испанския „Всички знаят“ с Пенелопе Круз и Хавиер Бардем.Прожекциите на късометражните филми започват в 20:30 ч, а пълнометражните в 21:00 ч. Входът е свободен.Препоръчва се зрителите да заемат места пред екрана по-рано, както и да си носят нещо за сядане, съобщават организаторите.Пълната програма може да видите на  ", "date": "2019.08.15", "title": "Лятно Кино в Квартала започна"}
{"url": "https://offnews.bg/sviat/strelba-vav-filadelfia-ima-raneni-709333.html", "text": "Няколко души са ранени след стрелба във Филаделфия. Въоръженият мъж се е барикадирал в къща. Двама полицаи, оказали се блокирани заедно със стрелеца, са успешно изведени от сградата. По-рано той откри огън по служителите на реда и рани шестима. Те са в болница без опасност за живота.Престрелката започна, след като полицията пристига на място по сигнал за наркотици.Полицията продължава опитите да накара стрелеца да се предаде.", "date": "2019.08.15", "title": "Стрелба във Филаделфия, има ранени"}
{"url": "https://offnews.bg/sviat/naprezhenie-na-samotraki-gnevni-turisti-chakat-na-dalgi-opashki-za-lo-709334.html", "text": "Напрежение и скандали съпътстват извозването на туристите, които от дни са блокирани на гръцкия остров Самотраки. Извозването продължава, хората изкараха нощта в очакване на ферибот. Вчера беше изпратен такъв, както и лодки. Наши сънародници разказаха, че са принудени да се редят на дълги опашки, за да се запишат за качване в плавателните съдове, съобщи Нова тв. Бяха извозени автомобилите им, но хора не бяха допуснати с аргумента, че фериботът не е оборудван със спасителни лодки и не може да превозва пасажери. Туристите, които не са могли да са качат за първия курс, са блокирали кораба на пристанището в Самотраки, информира БНТ. Властите обаче се справили с проблема.", "date": "2019.08.15", "title": "Напрежение на Самотраки, гневни туристи чакат на дълги опашки за лодки"}
{"url": "https://offnews.bg/obshtestvo/globa-za-mladezha-s-gazov-pistolet-v-metroto-709336.html", "text": "Газово оръжие с патрон в цевта - какъвто очевидно е бил , е забранено да се носи.Това обясни зам.-изпълнителният директор на клъстер \"Сигурност\" Татяна Иванова по бТВ. В метростанция \"Сердика\" вчера млад мъж изпусна пистолета си, докато гони мотрисата, оръжието падна на релсите и гръмна.Пистолетът е законно притежаван от 19-годишния охранител в частна фирма. Но не и зареден, обясни експертът.По закон охранителната дейност не се извършва с лично, а със служебно оръжие и - ако това се окаже служебният му, то изнасянето на оръжието е сериозно нарушение, каза още Иванова. След инцидента в метрото на станция \"Сердика\" в сряда вечерта в час пик младежът е разпитан вполицията и ще му бъдат наложени санкции.", "date": "2019.08.15", "title": "Глоба за младежа с газов пистолет в метрото"}
{"url": "https://offnews.bg/politika/maia-manolova-pomaga-na-medsestrite-da-imat-svoia-saslovna-organizatci-709323.html", "text": "Днес омбудсманът Мая Манолова ще обсъди с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите законопроект за съсловните организации на медицинските специалисти. По-рано през деня от 12.30 часа проектът ще бъде обсъден и с г-жа Милка Василева - председател на Българската асоциация на професионалистите по здравни грижи.За създаването на такъв закон медицинските специалисти настояват от първия ден на своите протести, включително и на срещата в институцията с омбудсмана през март т.г., когато потърсиха подкрепа за каузата си от Манолова. Те искат достойни условия на труд, адекватно заплащане и свой закон, който да отговаря на най-важните изисквания за равнопоставеност и представителство на отделните медицински професии.Според настоящия Закон за съсловните организации на медицинските сестри, акушерките и асоциираните медицински специалисти, на зъботехниците и помощник-фармацевтите, собствени съсловни организации имат зъботехниците и помощник-фармацевтите, а всички останали са представлявани от Българската асоциация на професионалистите по здравни грижи.Идеята на новия проект е всяка от регулираните професии в здравеопазването да се представлява от отделна съсловна организация, която в максимална степен да защити правата и интересите на своите членове.Според медицинските специалисти така ще се внесе ред при упражняването на техните професии, които ще получат възможност за законодателна уредба.", "date": "2019.08.15", "title": "Мая Манолова помага на медсестрите да имат своя съсловна организация"}
{"url": "https://offnews.bg/futbol/liupko-petrovich-e-naj-stariat-trenior-v-evropa-709337.html", "text": "Люпко Петрович спокойно може да нарече свои синове 3/4 от треньорите на отборите в третия кръг на Лига Европа. Сръбският наставник на ЦСКА е на 72 години, а нито един от останалите 71 отбора няма специалист, който да е ударил 70-те, пише „Меридиан мач”.Най-близо до Люпко е наставникът на белгийския Анвертп Ласло Бьольони, който е на 66-годишна възраст. Етническият унгарец вече трети сезон води „кошмара на Левски”. Само още трима са ударили поне 60-те. На 64 е бившият наставник на Славия Александър Тарханов, който върши страхотна работа в арменския Пюник.Под 40-годишна възраст пък са треньорите на шест отбора – БАТЕ Борисов, Легия Варшава, Слован Братислава, Апоел Беер Шева, Тюн и Глазгоу Рейджърс.Близо 60% от отборите са водени от треньори между 40 и 50-годишна възраст.", "date": "2019.08.15", "title": "Люпко Петрович е най-старият треньор в Европа"}
{"url": "https://offnews.bg/nashite-avtori/porochni-kragove-709272.html", "text": "Морето е студен звяр и иска жертви. Хората са уплашени от своята смъртност и затова непрестанно се стремят към смъртта.Иначе защо биха ходили на морето – като на поклонение пред жесток бог, на когото трябва да се правят редовни жертвоприношения?Тук моят приятел Румен Драганов от борда по туризъм би се изсмял и би казал: Тоя па! Какви са тия зверове, какви са тия богове? Морето си е един идеален бизнес обект и нищо повече!Всеки вижда това, което си знае.Циганите виждат в морето това, което виждат в него българите – а именно един огромен източник на удоволствия чрез възбуждане на първични страхове; но те виждат в него и източник на възможности да се изостри отново обществения спор върху дискриминацията.Меко го казах и достатъчно завъртяно, та да не предизвиква нищо друго, освен лек световъртеж и гадене. Но писането не е нещо, което цели да затвърди вече съществуващи убеждения и представи, както си мислят някои тъпчовци, моля.Искам мимоходом, за пореден, хиляден път да повторя, че „цигани” не е обидна дума, а е една съвсем порядъчна дума, и идва от името „асингани” – име на секта, почитаща Мелхиседек, библейски персонаж, пророк, посрещнал Авраам подобаващо след една битка.Тия дни, в средата на август се случи така, че момиченце влезе в морето и изчезна. Момиченцето беше от цигански произход. Беше на 14. Това е ужасно тъжно и според мен споменаването на произхода му, на етноса му от моя страна е пошла проява на нехуманност: защото за какви етноси и за какви глупашки човешки относителности може да става въпрос, когато става въпрос за млад човешки живот?Но аз го споменах, защото научих за случая именно във връзка с етносите.По телевизора, вездесъщият извор на глупост и злоба, чух как група цигани горчиво обвиняват българите, че не са спасили тяхното момиче, което било влязло в морето и морето го повлякло.Циганите обвиняваха спасителите, уредниците на плажа, българите въобще и цялата Им държава.Тъй като съм лекар, в главата ми веднага се появи понятието „порочен кръг”. Според Оксфордския речник „порочен кръг” означава: A situation in which the solution to one problem creates a chain of problems, each making it more difficult to solve the original one. Ситуация, в която решението на един проблем води до верига от проблеми, всеки от които затруднява решението на проблема.Винаги съм казвал така: Трагедии винаги ще има! Самият човешки живот е трагедия! Та нима не завършва със смърт?Но въпросът е как ние ще тълкуваме трагедиите. И за какво ще ги „използваме”. Когато човешките трагедии се използват за разпалване на още вражда и даване на основа на още трагедии – тук вече има порочен кръг!Момичето загива. Както казах – морето е студен звяр. То яде испанци също толкова охотно, колкото яде и индийци! Морето никога не се е интересувало циганин ли си или не си. То гълта българите и циганите еднакво, а после те напълно равнодушно съжителстват в студените му глъбини.За умрелите няма никакво значение дали са българи или цигани – някога замисляли ли сте се, идиоти такива, за това?!Но става ясно, че момичето не е българче, а циганче. Циганите веднага, по някакъв вече съвсем затвърден рефлекс, реагират така: Ето, дискриминират ни! Ако беше българче – спасителите щяха да го спасят! Но те не си мръднаха пръста!Спасителите, между другото, влизали с риск за живота в бурното море, но наистина били безсилни.Но каквото и да са правили – няма ли винаги да остава едно съмнение? Едно гнило съмнение, което пита: А дали нямаше да са по-енергични и да направят повече, ако наистина детето беше българче?Циганите се озлобяват, те са убедени, че и този път са дискриминирани. Но по-лошото е, че българите виждат това и са разгневени от такова несправедливо обвинение и съвсем оправдано (според себе си) се озлобяват срещу циганите. А циганите усещат озлоблението на несправедливо обвинените българи (които според тях са съвсем справедливо обвинени) и се озлобяват срещу тях.Когато мразиш някого и си озлобен срещу него и той тръгне да се дави – вероятно е да не си чак толкова активен, когато тръгнеш да го спасяваш!Порочен кръг.Казах каквото имах да казвам.Само ще допълня: Внимавайте когато тръгнете да се давите - да не ви се случи да ви спасява някой, когото сте обиждали, мразили и сте предизвиквали омраза у него!Знам, че обичате да мразите – това е националния спорт на всички, живеещи в България – и цигани и българи и евреи и арменци и турци – но – пак повтарям - внимавайте когато тръгнете да се давите!", "date": "2019.08.15", "title": "Порочни кръгове"}
{"url": "https://offnews.bg/futbol/predstoi-vazhna-vecher-za-balgarskite-otbori-v-evropa-709340.html", "text": "Предстои важна вечер за българските участници в турнира Лига Европа. И трите наши представителя ще изиграят днес своите срещи реванши от третия предварителен кръг на надпреварата. И докато на Лудогорец задачата изглежда елементарна, за ЦСКА и Локомотив (Пловдив) предстоят тежки гостувания.Лудогорец до голяма степен си свърши работата още в първия мач с ТНС в Разград. Шампионите спечелиха с 5:0 и така направиха гостуването си в Уелс протоколно. Трудно е да повярваме, че можем да станем свидетели на някакъв грандиозен обрат тази вечер, дори и Стойчо Стоев да даде почивка на някои от титулярите си и да пусне по-експериментален състав. Двубоят е от 20:30 часа българско време.ЦСКА пък гостува на Заря (Луганск) в 20:00 часа. В София \"червените\" не успяха да изковат преднина и мачът завърши 1:1. Това е коварен турнирен резултат, който дава предимство на украинците заради гола на чужд терен. Сега ЦСКА ще се нуждае от победа или равенство с много голове, за да продължи напред.Добрата новина за българския тим е, че Зоря няма да играе на собствения си стадион, а срещата ще се проведе в Запорожие. Има обаче и лоша новина за \"Армейците\" и тя е свързана с напрежението в съблекалнята и изваждането на капитана Николай Бодуров и на халфа Рубен Пинто от състава, като не е ясно дали това ще повлияе на представянето на отбора довечера.Последният наш участник Локомотив (Пловдив) се намира в най-трудна ситуация. \"Смърфовете\" загубиха с 0:1 на \"Лаута\" от Страсбург и сега ще трябва да търсят задължителен успех във Франция. Пловдивчани обаче показаха отлична игра в първия мач, макар да играха с човек по малко. Малко не им достигна да се доберат поне до равенство, а бяха порязани и от съдията, който не им даде дузпа. Това дава надежда, че Локо не е за отписване и е способен да хвърли бомбата днес на \"Стад дьо ла Мейно\". Мачът започва в 21:30 часа наше време.", "date": "2019.08.15", "title": "Предстои важна вечер за българските отбори в Европа"}
{"url": "https://offnews.bg/politika/bsp-koj-se-podigra-s-hora-i-institutcii-za-plamen-georgiev-samo-bori-709335.html", "text": "Колко важен трябва да е Пламен Георгиев, проваленият председател на злощастната КПКОНПИ? Този въпрос задава към управляващите Кристиян Вигенин в позиция от името на парламентарната група на БСП за България\". Поводът е за генерален консул във Валенсия.В позицията на Вигенин се казва още:Подиграха се на партията ГЕРБ, която беше принудена мълчаливо да му бере срама насред предизборна кампания, за да бъде скрит дълбоко няколко месеца.Подиграха се на Народното събрание, като вкараха оставката му извънредно, минути след подаването й, като последна точка преди ваканцията и я приеха без дебат, за да го скрият отново от публичност.Подиграха се на Висшия съдебен съвет, който беше събран спешно и извънредно, за да го възстанови като прокурор.Подиграха се на Министерството на външните работи, което го предложи по принуда и абсолютно необосновано за генерален консул във Валенсия, за да го скрият далеч.Подиграха се на целия кабинет, който го одобри в екстремно кратък срок, за да няма време за обсъждане, пак с цел да го скрият от публичност.Подиграха се на българската общност в Испания, като пращат там човек, който няма понятие от дипломатическа и консулска дейност, само и само да не дразни с присъствието си в София.Е, явно е много важен. И кой се подиграва с хора и институции ли? Има само един, който може да осигури тази светкавична поредица от абсурди - Бойко Борисов. Браво за ефективността! Но помнете - трупът е скрит, но уликите остават!", "date": "2019.08.15", "title": "БСП: Кой се подигра с хора и институции за Пламен Георгиев? Само Борисов може"}
{"url": "https://offnews.bg/kultura/metallica-dariha-250-000-evro-za-detska-onkologia-v-rumania-709355.html", "text": "Американската хеви метъл група Metallica дари 250 000 евро на румънската асоциация, което строи първата детска онкологична болница в страната, съобщава Reuters.Дарението на основаната през 2012 г. Daruieste Viata (\"Дайте живот\") е направено преди провеждането на напълно разпродадения концерт в сряда в Букурещ - четвъртият в северната ни съседка от 1999 г. насам, става ясно от съобщение на асоциацията.То е направено чрез фондацията на Metallica - All Within My Hands (\"Всичко е в ръцете ми\").Строителството започна в средата на 2018 г. в Букурещ. Болницата ще е една от малкото новоизградени през последните три десетилетия, отбелязва информационната агенция. Очаква се проектът да бъде завършен следващата година, с помощта на дарения от 260 000 души и малко под 2 000 компании досега. \"Румъния има една от най-слабо развитите инфраструктури заради неспособната си публична администрация, корупция и бюрокрация, въпреки години на силен икономически растеж и милиарди евро, дошли от фондовете на Европейския съюз. Настоящото правителство неколкократно отлагаше плановете да построи три нови регионални болници, за които ЕС е отпуснал средства\", отбелязва информациионната агенция.", "date": "2019.08.15", "title": "Metallica дариха 250 000 евро за детска онкология в Румъния"}
{"url": "https://offnews.bg/112/metroto-spria-za-4-minuti-dete-skochi-na-relsite-da-si-vzeme-zarchet-709359.html", "text": "Момче скочи на релсите в столичната метростанция \"Сердика\", за да си вземе изпуснатото зарче. Влаковете са спрени за 4 минути. Детето е невредимо, по това време не са минавали мотриси и то е успяло да се качи обратно на перона. Веднага обаче се задействала аварийната схема в подобни ситуации, която предвижда спиране на високото напрежение и блокиране на влаковете. По интеркома във вагоните пък съобщили, че причината за спирането е паднал върху релсите човек. Паника нямаше, но хората бяха изнервени, защото закъсняваха за работа, разказват свидетели на инцидента. Вчера охранител , който падна на релсите и произведе изстрел. ", "date": "2019.08.15", "title": "Метрото спря за 4 минути, дете скочи на релсите, да си вземе зарчето"}
{"url": "https://offnews.bg/sviat/ruski-samolet-blasna-chajki-i-uspia-po-chudo-da-se-prizemi-s-izkliuche-709358.html", "text": "Руски пътнически самолет извърши аварийно кацане в царевична нива близо до Москва, след като удари ято птици.23 души са ранени при инцидента, съобщиха здравните власти. Пет от тях са деца. Някои от ранените са в тежко, но стабилно състояние.Airbus 321 на Уралските авиолинии пътувал от летище Жуковски на московският аеровъзел ка кримският Симферопол, когато блъснал ято чайки. Случило се малко след излитането му и в резултат на уреда се повредили двигателите. Държавна медия определи успешното му приземяване впоследствие като \"чудо\".Авиокомпанията съобщи, че пораженията по самолета са значителни и той не би могъл отново да лети.Тече разследване.В самолета са пътували 233-ма пътници и екипаж. След удара екипажът веднага е взел решение за приземяване.Самолетът започнал силно да се тресе и секунди по-късно светлините в дясната му половина угаснали, вътре започнало да мирише на изгорено. \"Тогава кацнахме и всички избягахме навън\", разказва неназован пътник, цитиран от Би Би Си.Въздухоплавателната агенция \"Росавиация\" съобщи, че самолетът се е приземил в царевична нива на около километър от  международното летище в гр. Жуковски с изключени двигатели.Пътниците били евакуирани, като някои били откарани в болница, а други били върнати на летището.", "date": "2019.08.15", "title": "Руски самолет блъсна чайки и успя по чудо да се приземи с изключени двигатели. 23-ма са ранени"}
{"url": "https://offnews.bg/bojni/sezen-belberova-stigna-repeshazhite-na-svetovnoto-709361.html", "text": "Сезен Белберова стигна репешажите на световното за девойки в Талин, Естония.Нейна съперничка по-късно днес ще бъде канадката Вирджини Гаскойн. При успех нашето момиче ще се бори за бронза с германката Анастасия Блайвлас.Сезен вече има два бронзови медала този сезон - от европейското за девойки и от първенството до 23 г.Днес участието си започват Мариела Желязкова (53) срещу казахстанката Асилзат Сагимбай, а Таня Тенева (57) срещу Лаура Алмаганбетова, също от Казахстан.", "date": "2019.08.15", "title": "Сезен Белберова стигна репешажите на световното"}
{"url": "https://offnews.bg/112/pozhar-v-hotel-vav-velingrad-250-dushi-sa-evakuirani-709338.html", "text": "250 човека са били евакуирани, заради пожар в СПА-хотел във Велинград, съобщиха от регионалната противопожарна служба в Пазарджик. Няма пострадали хора. Сигнал за силно обгазяване в хотела е бил получен около 23 ч. снощи. Пристигналите на място противопожарни екипи са започнали незабавна евакуация на 200 гости на хотела и 50 човека персонал.Установено е, че пожарът е възникнал в сауните на СПА-центъра на хотела, откъдето е започнало и обгазяването, каза комисар Никола Николов, шеф на Пожарната, по бТВ. След потушаване на пожара е установено, че огънят е унищожил две сауни и над 200 кв. метра стени са били опушени. Причините за избухването на пожара тепърва ще се изясняват", "date": "2019.08.15", "title": "Пожар в хотел във Велинград, 250 души са евакуирани"}
{"url": "https://offnews.bg/zdrave/dva-novi-sluchaia-na-zapadnonilska-treska-u-nas-709379.html", "text": "Два нови случая на западнонилска треска са потвърдени от Националната референтна лаборатория по предавани с кърлежи инфекции към Националния център по заразни и паразитни болести, съобщиха от здравното министерство. В единия случай се касае за внос на инфекцията от Кипър. Заболелият е български гражданин на 48 г. от област Пазарджик, строителен работник, пребивавал последните 2 месеца и развил клинични симптоми на заболяването в Кипър. При пристигането си обратно в България е с повишена температура, световъртеж и отпадналост и веднага е хоспитализиран в МБАЛ – Пазарджик.Другият заболял е мъж на 41 г. от гр. София, който е хоспитализиран с неврологична симптоматика в столично лечебно заведение за болнична помощ. Проведено е епидемиологично проучване на случаите и са изяснени механизмите и мястото на заразяване.Западнонилската треска не се предава от човек на човек и болният не е опасен за живеещите с него лица. Основните мерки за превенция се състоят в намаляване риска от ухапване от комари, които са основните преносители на заразата.", "date": "2019.08.15", "title": "Два нови случая на западнонилска треска у нас"}
{"url": "https://offnews.bg/politika/gerb-s-novi-kandidati-za-kmetove-na-plovdiv-ruse-i-haskovo-709360.html", "text": "Директорът на Професионалната гимназия по облекло в Русе Диана Иванова е кандидатът за кмет на града от ГЕРБ. Изпълнителната комисия на партията е утвърдила днес освен Иванова, и кандидатите за градоначалници на Пловдив и Хасково. Това са областните управители - Здравко Димитров и Станислав Дечев.  Иванова е магистър по „Автоматизация на производството“ от РУ „Ангел Кънчев“. През 2018 г. е отличена с наградата „Директор на годината“ на Синдиката на българските учители, притежава и грамота „Посланик на Русе“ за високи постижения и принос към подобряването на имиджа на Русе и утвърждаването му като модерен и културен европейски център. Присъдено й е и почетното отличие „Неофит Рилски“ за дългогодишна цялостна високопрофесионална трудова дейност в системата на народната просвета на МОН.  Димитров е награден от министъра на отбраната с медал за принос към Министерството на отбраната, а през 2015 г. е отличен с най-високото църковно отличие „Св. Апостол Ерм“. Той е и дългогодишен състезател по баскетбол, а от 1994 г. до 2007 г. президент на БК „Академик“ - Пловдив. Иван Тотев остава областен координатор на ГЕРБ в града.", "date": "2019.08.15", "title": "ГЕРБ с нови кандидати за кметове на Пловдив, Русе и Хасково"}
{"url": "https://offnews.bg/futbol/anglijski-tim-shte-igrae-s-nadenitca-piure-i-grah-na-ekipite-si-709353.html", "text": "Клуб от 11-ото ниво на английския футбол се озова в центъра на вниманието с екипите си за новия сезон.Футболистите на Бидейл ще играят с фланелки, върху които е изобразена порция наденици с пюре и грах. Вратарският екип пък е стилизирана готварска престилка. Идеята за екипите е на спонсора - месопреработвателна компания.Пред миналия сезон Бидейл играха с екипи, в които изглеждаха като гигантски хотдоци, като самите играчи бяха в ролята на колбаса.В началото на въвеждането на странните екипи играчите са ги приемали с недоверие, но вече не е така.\"Преди казваха, че не могат да носят това, но вече им харесват, защото се превръщат в център на вниманието\", хвали се клубният шеф Мартин Къмбс. Екипите са с цена 39 лири, като пет от тях отиват във фондация за борба с рака на простатата.", "date": "2019.08.15", "title": "Английски тим ще играе с наденица, пюре и грах на екипите си"}
{"url": "https://offnews.bg/zdrave/po-malko-ot-6-chasa-san-zastrashavat-zdraveto-na-sartceto-709378.html", "text": "Хората, които спят по-малко от 6 часа на денонощието, са изложени на по-голям риск от развиване на исхемична болест на сърцето, пише в. \"Сън\", цитиран от БТА.Изданието се позовава на изследването на екипа на проф. Пол Гринграс от лондонския \"Кингс колидж\". Били проучени медицинските показатели на 2000 възрастни британци, от които станало видно, че 40 на сто от тях спят по-малко от 6 часа в денонощието.Едва 17 процента от участниците, включени в експеримента, се радвали на препоръчителните 8 часа сън. Недоспалите се оказали с 60 процента по-висок риск от инфаркт, инсулт, високо кръвно и с поголеми концентрации на лош холестерол в кръвта. Само една нощ недоспиване е способна да предизвика покачване на теглото, загуба на мускулна маса и да повлияе на това как спомените ни ще се запазят в мозъка.По думите на проф. Гринграс недоспиването влияе на човешката ДНК по същия начин, както и останалите външни фактори - храненето, нивата на стрес, тютюнопушенето. Той припомни, че за здрав сън са ни необходими по-голяма физическа активност и упражнения.", "date": "2019.08.15", "title": "По-малко от 6 часа сън застрашават здравето на сърцето"}
{"url": "https://offnews.bg/drugi/nepal-ogranichava-izkachvaniata-na-everest-poradi-uvelichenia-broj-zhe-709382.html", "text": "Властите на Непал планират да затегнат правилата за покорителите на връх Еверест поради високата смъртност сред алпинистите през последния сезон, съобщава Хималаян Таймс.Връх Еверест е разположен в Хималаите и е най-високият връх на Земята. Височината му е 8848 метра. Според официални данни, от началото на алпинисткия сезон тази година по време на опитите за покоряване на върха са загинали 21 души.Комисия от служители, експерти и агенции за планински туризъм представи днес доклад на министъра на културата, туризма и гражданската авиация на Непал, който препоръчва правителството да затегне правилата за безопасност в планинския туризъм. Както бе отбелязано, една от основните препоръки е да се установи политика – един катерач – един връх – един сезон.Според доклада на комисията завоевателите на Еверест и други планински върхове над 8 хиляди метра трябва да бъдат обучени да изкачват големи височини. Според новите правила се предполага, че разрешителни за изкачване на Еверест ще се издават само на тези, които са покорили връх в Непал не по-малък от 6500 метра.“Алпинистите трябва да имат знания, опит и обучение в катеренето. Алпинистите трябва да предоставят съответните документи на Министерството на туризма, преди да получат разрешение за изкачване на планината”, цитира изданието доклада на комисията.Освен това, ако правилата бъдат одобрени, алпинистите ще трябва да предоставят на властите сертификат за здравословно си състояние и физическата си годност и само граждани на Непал могат да бъдат техните водачи. Експедиционните компании трябва да разполагат с квалифициран спасителен екип и лекар с познания в планинския туризъм.Министърът на туризма на Непал Йогеш Бхатараи заяви, че министерството ще приеме препоръките на комисията. Според него въз основа на доклада ще бъдат променени съответните законодателни актове и правила в областта на планинския туризъм.Непал е дом на осемте най-високи върхове в света, а алпинистите са основният източник на заетост и доходи за страната.", "date": "2019.08.15", "title": "Непал ограничава изкачванията на Еверест поради увеличения брой жертви"}
{"url": "https://offnews.bg/112/politciata-izdirva-mazh-udaril-shofior-na-avtobus-v-sofia-709381.html", "text": "Столичната полиция издирва мъж, ударил шофьор на автобус от градския транспорт.Шофьор на автобус 213 съобщил, че е бил ударен по лицето от пътник в района на автобусна спирка в района на ж.к. \"Младост\". Шофьорът направил забележка на пътник с агресивно поведение, който му нанесъл удар и избягал. Пострадалият е откаран в болница, където е прегледан и е освободен за домашно лечение, съобщи bTV.При друг инцидент в София са задържани двама мъже, счупили стъкло на автобус на градския транспорт.В автобус по линия 27 снощи е възникнал скандал между двама от пътниците. На спирката в квартал \"Курило\" двамата слезли, за да се саморазправят, и един от тях счупил стъклото на рейса.Двамата са задържани за 24 часа, по случая е образувано досъдебно производство.", "date": "2019.08.15", "title": "Полицията издирва мъж, ударил шофьор на автобус в София"}
{"url": "https://offnews.bg/obshtestvo/prokuraturata-proveriava-depoto-za-otpadatci-kraj-shishmantci-709403.html", "text": "Районната прокуратура в Пловдив е започнала проверка на обстоятелствата, довели до големия пожар в депото за отпадъци край село Шишманци, съобщи БНТ.Проверката е възложена на отдел \"Икономическа полиция\".В рамките на един месец разследващите трябва да установят дали е извършено престъпление, което да е причинило вредни последици за околната среда. Пожарът на сметището край Шишманци е напълно потушен. Заради задимяването на района жители на няколко населени места се събраха на протест до завода за отпадъци с настояване отговорните институции да контролират по-сериозно дейността му, за да се сложи край на периодичните инциденти там. Започнаха и подписки за затварянето на завода. Протест срещу завода за отпадъци е насрочен и за утре. ", "date": "2019.08.15", "title": "Прокуратурата проверява депото за отпадъци край Шишманци"}
{"url": "https://offnews.bg/futbol/ludogoretc-stigna-do-plejofite-na-liga-evropa-sled-nov-boj-nad-tns-709405.html", "text": "Лудогорец стигна до плейофите на Лига Европа, след като разградчани победиха Дъ Ню Сейнтс с 4:0 в реванша в Рексъм и с общ резултат 9:0 продължават напред в надпреварата.На митичния \"Рейскорс Граунд\", който се оказа най-старият действащ стадион, треньорът Стойчо Стоев бе заложил на доста футболисти, които по-рядко получават възможност да играт, но въпреки това \"орлите\" видимо бяха по-класният тим. Якуб Шверчок (36') даде аванс на гостите, а Джоди Лукоки (42') удвои.През втората част \"зелените\" намалиха темпото, но продължиха да контролират случващото се на терена. Шверчок (77') пък се разписа за втори път, а Дан Битон (90+2') оформи крайния резултат.Taка Лудогорец вече официално може да насочи сили към плейофите, където ги очаква словенския Марибор, който бе изхвърлен от Розенборг в третия квалификационен кръг на Шампионска лига.Ню Сейнтс: Харисън, Мариът, Дейвис, Еб (Бърн 69'), Бробел (Чешлевич 78'), Редмънд, Хъдсън, Мълън (Уайтхаус 74'), Люис, А. Едуардс, ХарингтънТреньор: Скот РускоЛудогорец: Ренан, Сисиньо, Григоре, Форстър, Манолев, Горалски (Битон 68'), Дяков, Баджи, Лукоки (Чибота 76'), Вандерсон, Шверчок (Кешерю 81')Треньор: Стойчо Стоев", "date": "2019.08.15", "title": "Лудогорец стигна до плейофите на Лига Европа след нов бой над ТНС"}
{"url": "https://offnews.bg/obshtestvo/pochina-izvestniat-pianist-hristo-iliev-709404.html", "text": "Почина известният български пианист Христо Илиев, съобщиха от Министерството на културата.Поклонението ще се състои на 16 август от 11:30 ч. в църквата „Свети Седмочисленици” в София.Христо Илиев е завършил Националната музикална академия, учил е при професори като Люба Енчева, Галунка Белчева, Величка Савова. Носител е на наградата „Панчо Владигеров”, концертирал в България, в цяла Европа и в Америка. Изпълнител с огромен репертоар. Наред с интерпретациите на Хендел, Скарлати, Брамс, Бузони, Барток, Матоушек, Кубик и други е осъществил много премиери на произведения от български композитори.С удоволствие изпълнява творби на Димитър Ненов, Панчо Владигеров, Стефан Икономов и др. Член на Съюза на българските композитори.От 1990 г. живее в Холандия, бил е професор в консерваторията в Енсхеде. Обучавал е холандските студенти в любов към българската музика и заедно са изнасяли концерти както в Холандия и цяла Европа, така и в България. Добър пианист с обширни културни интереси, продължил делото на баща си - композитора Илия Илиев, както и на именития си дядо, музикалния деятел и учен Васил Стоин.", "date": "2019.08.15", "title": "Почина известният пианист Христо Илиев"}
{"url": "https://offnews.bg/futbol/spriaha-tcska-v-liga-evropa-709402.html", "text": "Отборът на ЦСКА беше спрян от Зоря Луганск и съдиите в третия предварителен кръг на Лига Европа. Тази вечер \"червените\" загубиха реванша срещу украинския тим с 0:1 в Запорожие, като играха с човек по-малко от 22-ата минута, когато беше изгонен Иван Турицов.Секунди преди ситуацията с картона ЦСКА не получи чиста дузпа за игра с ръка. В първия мач в София Зоря стигна до 1:1 с пресилена дузпа, което провокира треньорът Люпко Петрович да каже, че \"явно не ни искат в Европа\".Двубоят започна с принудителна смяна в редиците на домакините, след като една топка удари в главата Абу Хана и той не беше в състояние на продължи игра. Той беше изнесен на носилка, а мястото му зае Чеберко. ЦСКА играеше по-уверено в тези минути, като украинците осъществиха първата си по-опасна атака едва след четвърт час игра.Така се стигна до най-скандалната ситуация в първото полувреме в 22-ата минута. След грешка в отбраната на Зоря Кристиян Малинов стреля, топката се отби в ръката на бранител на домакините, но реферът не отсъди дузпа.Последва контраатака на домакините, спряна от Иван Турицов с цената на нарушение и получи червен картон като последен в защитата.При това положение \"червените\" се опитаха да стигнат до гол, докато все още са със свежи физически сили и бяха близо до постигането му в 28-ата минута, но вратарят Шевченко отрази удара на Евандро.През втората част наставникът на ЦСКА Люпко Петрович извади Евандро и пусна на негово място младия Митко Митков, за да влее свежест в атаката.В 72-ата минута ЦСКА отново създаде страхотен шанс да стигне до гол. Кристиян Малинов получи топката в наказателното поле, спечели си позиция за стрелба и отправи удар към далечната греда, но Шевченко като по чудо спаси. Натискът на \"червените\" продължи, като по нищо не личеше кой отбор е с човек по-малко. В края украинците упражниха натиск, но не стигаха до чисто положение.В 85-ата минута вратарят на Зоря отново беше герой за своя тим, след като отрази хубав удар на Митков, като топката летеше в долния ляв ъгъл на вратата. В търсене на някаква промяна Петрович пусна в игра и Тони Уот на мястото на Жеферсон.В 89-ата минута украинците успяха да отбележат чрез Назарий Русин. Той нахлу в наказателното поле, топката беше отбита от Албентоса, но отново попадна у Русин, който от втория опит не сбърк Въпреки бавенето на играта, реферът не даде продължение, а в края спря и атака на ЦСКА, след което свири край на мача.Така \"червените\" за втора година поред отпадат в третия предварителен кръг в Лига Европа и ще се съсредоточат върху изявите си във вътрешния шампионат.", "date": "2019.08.15", "title": "Спряха ЦСКА в Лига Европа"}
