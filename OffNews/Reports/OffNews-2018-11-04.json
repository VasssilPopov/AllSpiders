{"url": "https://offnews.bg/sviat/nova-kaledonia-ostava-chast-ot-frantcia-691292.html", "text": "Тихоокеанският архипелаг Нова Каледония гласува днес срещу обявяването на независимост от Франция в дългоочакван референдум, увенчал 30-годишен процес на деколонизация, съобщава Ройтерс, предава Нова тв.Това е първият вот за самоопределение от 1977 г.Островите са разположени на 18 000 километра от Франция. Те са източник на най-големите запаси от никел в света – суровина, широко използвана в електрониката, и стратегическа отвъдморска територия на Париж в Пасифика.При преброени около 70 процента от бюлетините – 59,5 на сто от гласувалите са отхвърлили предложението Нова Каледония да стане независима държава.Близо 175 000 души са имащите право на глас на островите, които са известни със зашеметяващите си плажове. Франция завладява островите през 1853 година и ги използва като наказателна затворническа колония.", "date": "2018.11.04", "title": "Нова Каледония остава част от Франция"}
{"url": "https://offnews.bg/obshtestvo/pozharat-na-smetishteto-kraj-ruse-e-ovladian-691280.html", "text": "Овладян е пожарът на регионалното депо за отпадъци в Русе, който възникна вчера по обяд, съобщи пред бТВ кметът на града Пламен Стоилов.Продължава тлеенето, като огънят се мести под повърхността. Проблемът идва от метана, отделящ се при гниенето на органичните отпадъци, който се възпламенява. Епизодично се появяват и малки огнища, но екипи от огнеборци ги загасят.На място са три пожарни, като работата продължава вече цяло денонощие, каза директорът на противопожарната служба комисар Димитър Павлов.Единственият начин за пълното потушаване е запръстяването. По тази причина операторът на депото е привлякъл допълнителна тежка техника.Кметът заяви, че се надява до края на деня целият проблемен участък да бъде запръстен. Поне още седмица след това теренът ще бъде наблюдаван.Стоилов каза още, че утре ще бъде изпратена комисия на място, която да установи причините за пожара.Операторът на регионалното депо ще бъде санкциониран, твърди кметът.", "date": "2018.11.04", "title": "Пожарът на сметището край Русе е овладян"}
{"url": "https://offnews.bg/obshtestvo/zadrastvane-na-magistrala-hemus-691279.html", "text": "Образувало се е задръстване на магистрала \"Хемус\", съобщава \"Фокус\".Трафикът е преди тунел „Ечемишка“ в посока София малко след включването от Ботевград на магистралата. юПричината за тежкия трафик е стеснение на пътя заради ремонтни действия.", "date": "2018.11.04", "title": "Задръстване на магистрала Хемус"}
{"url": "https://offnews.bg/sviat/germania-predstavi-plan-za-razorazhavane-na-evropa-predlaga-zabrana-n-691277.html", "text": "Германският външен министър Хайко Маас представи план за разоръжаване на Европа на фона на плановете на САЩ да се оттеглят от договора за ракетите за среден и малък обсег, съобщи Би Би Си. Предложенията на министъра са публикувани в Spiegel.Министърът посочва, че на фона на разговорите САЩ да се оттеглят от договора все по-често в медиите се срещат изрази като \"надпревара за въоръжаване\" и \"ядрено възпиране\", характерни за 80-те години на миналия век, макар че според него оттогава е изминат дълъг път и светът много се е променил. \"Сега един срещу друг са изправени не два лесно предсказуеми военно-политически блока с равни сили. Светът е по-асиметричен. Границата между ядрените и конвенционалните оръжия се размива\", коментира той.Според Маас основен проблем е липсата на доверие между страните по договора, като по думите му на първо място за това вина има Русия, която не е успяла да действа достатъчно прозрачно и да разсее подозренията на американците, които смятат, че тя нарушава договора. В същото време той смята, че европейците имат достатъчно авторитет, за да напомнят за важността на договора не само на Москва, но и на Вашингтон. Маас обяснява, че Германия, за разлика от САЩ, е не за отмяна на договора, а за това той да бъде изпълняван от двете страни. Министърът посочва още, че според него за запазването на мира в Европа е необходимо да се измени и подходът към контрола на различните видове оръжие и към процеса на разоръжаване, тъй като договорът за ракетите със среден и малък обсег не е достатъчен за гарантиране на мира. Той дава пример с руските ракети в Калининградска област - разполагането им там не нарушава условията на договора, но в същото време те биха могли за минути да стигнат до много държави в ЕС. В статията Маас дава и своя примерен план за обезпечаване на мира в Европа. Той се състои от четири точки: обмен на данни между САЩ, Русия и Европа и съвместна оценка на рисковете; пълен контрол над ракетите - както балистични, така и крилати; постигане на споразумение с Китай за по-голяма прозрачност на ракетната му програма и регулярно обновяване на правилата в случай на появяване на нови видове въоръжение.На последната точка германският външен министър се спира по-подробно, като посочва, че оръжие, което сега звучи като научна фантастика, много скоро може да стане реалност. Сред този вид оръжия Маас посочва свръхзвуковите ракети, за разработка и успешно изпитване на такива наскоро съобщи Русия, както и за възможността за поставяне на оръжие в Космоса и използване на автономна безпилотна техника. Той нарича последната \"роботи убийци\" и допълва, че се надява те да бъдат забранени на ниво ООН, като Германия вече е започнала процеса за това. Министърът пише още, че самата Германия също трябва да остане мирна страна. \"Ще продължим и в бъдеще решително и последователно да се обявяваме за разоръжаване. Само така е възможно да се спре глобалната надпревара за въоръжаване. Само така можем да постигнем мир в Европа\", посочва той. ", "date": "2018.11.04", "title": "Германия представи план за разоръжаване на Европа, предлага забрана на бойните роботи"}
{"url": "https://offnews.bg/obshtestvo/protesti-sreshtu-visokite-tceni-na-gorivata-blokiraha-kliuchovi-patish-691282.html", "text": "Автошествия блокираха ключови пътища в страната в знак на протест срещу високите цени на горивата.Над 300 леки коли, микробуси и таксита се включиха в протестното автошествие, съобщава БНР.Шествието на хората от Благоевград премина по централните булеварди, излезе на международния път Е-79 и го блокира след тунел \"Железница\". Демонстрантите излязоха на шосето и спряха движението и в двете посоки като проведоха протестния си митинг, охранявани от полицията.“С мирни протести нещата няма да се случат, няма кой да ни чуе и види“, коментира един от протестиращите.Протестът е не само срещу скъпите горива, а срещу поскъпването на данъците на колите, застраховката \"гражданска отговорност\", електроенергията и водата, споделят участници. Според хората, увеличението на доходите е несъразмерно с това на разходите. Организаторите от Съюза на българските транспортни работници твърдят, че се подготвя по-голям протест в София. Някои шофьори недоумяваха защо колите с газови уредби също трябва да плащат по-висок данък, тъй като отделят значително по-малко емисии.Десетки шофьори от Ямбол и Сливен се включиха в протестното шествие срещу цените на горивата. Над 100 автомобила с развети трибагреници, черни знамена и надути клаксони преминаха по ямболските улици.Хората заявиха, че протестират не само заради поскъпването на горивата, но и на застраховката \"гражданска отговорност\" на автомобилите. Протестиращите подкрепиха искането на майките на деца с увреждания, вицепремиерът Валери Симеонов да подаде оставка.Протестно автошествие се проведе и в Пазарджик срещу високите цени на горивата. За разлика от миналата седмица, днес протестът беше законен и се охраняваше от полицията. В началото за кратко беше спряно движението към магистрала Тракия, на разклона за село Драгор.Шествието тръгна малко преди 12 ч. и премина през централната част на града. Нови протести се планират и за следващата седмица.", "date": "2018.11.04", "title": "Протести срещу високите цени на горивата блокираха ключови пътища в страната"}
{"url": "https://offnews.bg/politika/i-mareshki-zaplashi-da-bojkotira-kvoruma-v-parlamenta-691284.html", "text": "Лидерът на \"Воля\" Веселин Марешки постави ултиматум на управляващата коалиция - ако вицепремиерите Валери Симеонов  и Красимир Каракачанов не подадат оставка, партията му ще спря да се регистрира при събирането на кворум в парламента. \"Учудваме се защо БСП и ДПС пазят Каракачанов, а са се фокусирали само върху Симеонов, след като се видя, че те са едно и също. Надявам се и БСП също да узреят за това, което българският народ вече им подсказва, че няма как някой да подкрепя Валери Симеонов в битката му срещу майките на деца с увреждания и да не носи същата отговорност\", каза Марешки пред БНР. БСП и ДПС вече бойкотират кворума в парламента, а мнозинството много трудно събира необходимите 121 гласа, за да започне работа. В момента \"Воля\" подкрепя управляващите и се регистрира в началото на парламентарния ден. Той подчерта, че ако конструкцията е програмата, ние не казваме да се срути конструкцията. Добави, че дори Каракачанов и Симеонов да подадат оставка, ВМРО и НФСВ си остават в коалицията, а трябва да се сменят само двамата вицепремиериВеселин Марешки подчерта, че е предупредил Борисов, че ще получи „нож в гърба“. „Предупредил съм го, че единият ще му забие нож в гърба, както преди това го направи на Бареков, както сега потопява Волен Сидеров и Валери Симеонов. Сега ще потопи и Борисов и след това ще си намери друг. Той и в момента Каракачанов преговаря с БСП и ДПС за следващата конструкция. Борисов няма никаква полза да продължава в тази ситуация, защото те ще го потопят и изхвърлят“, каза лидерът на \"Воля\".Според Марешки ако управляващите няма с кого да заменят двамата вицепремиери, е по-добре Борисов да излезе в малцинство с чиста програма. Той е на мнение, че има здраво мислещи хора в парламента, които биха застанали зад такава програма, включително хора от БСП и ДПС. По думите му единствената алтернатива е партия „Воля“. Марешки изтъкна, че за парламентарната група на „Воля“ няма нито един сигнал или съмнение за участие в каквато и да е корупционна или друга схема.", "date": "2018.11.04", "title": "И Марешки заплаши да бойкотира кворума в парламента"}
{"url": "https://offnews.bg/futbol/levski-ne-pokaza-milost-i-otupa-botev-plovdiv-video-691283.html", "text": "Левски победи безпроблемно Ботев Пловдив с 4:1 в двубой от 14-ия кръг на Първа лига, игран на стадион \"Георги Аспарухов\".Футболистите на треньора Славиша Стоянович отново показаха зъби в нападение и стигнаха до солиден успех. Станислав Костов откри резултата за \"сините\". В края на първото полувреме Антонио Вутов изравни след фрапантна грешка на вратаря Божидар Митрев.През втората част 26-кратните шампиони обаче контролираха случващото се на терена и успяха да дръпнат в резултата с голове на Хали Тиам, Давиде Мариани и Костов, който отново се разписа и вече има 13 попадения на върха при голмайсторите в първенството.Така Левски се завърна на върха в класирането с актив от 34 точки, с 1 повече от втория Лудогорец, който по-късно днес обаче ще се изправи срещу Етър във Велико Търново. Ботев пък е на 5-ото място с 23 пункта.", "date": "2018.11.04", "title": "Левски не показа милост и отупа Ботев Пловдив (видео)"}
{"url": "https://offnews.bg/obshtestvo/majkite-na-detca-s-uvrezhdania-prodalzhavat-da-iskat-ostavkata-na-sime-691290.html", "text": "Майките на деца с увреждания продължават да протестират с искане за оставката на вицепремиера Валери Симеонов.Те и хора, които ги подкрепят, настояват Симеонов да напусне поста си заради изказването за \"кресливи жени\" с \"уж болни деца\" по адрес на протестиращите майки.Шествието тръгна от Министерския съвет и мина по ул. „Г.С. Раковски”, съобщава Нова тв.“Всеки ден ще е така до оставката”, скандираха протестиращите. Те се заканват в понеделник да направят автошествие.", "date": "2018.11.04", "title": "Майките на деца с увреждания продължават да искат оставката на Симеонов"}
{"url": "https://offnews.bg/futbol/ludogoretc-ostana-na-varha-v-parva-liga-sled-boj-nad-etar-691291.html", "text": "Лудогорец победи с лекота Етър с 4:1 в двубой от 14-ия кръг на Първа лига, игран на стадион \"Ивайло\" във Велико Търново.Срещата бе равностойна само в началните минути, след което разградчани взеха инициативата и още до почивката решиха мача. Старт на наказателната акция в полза на разградчани даде Клаудиу Кешерю, който бе точен след 20 минути игра.Пет минути след първия гол за Лудогорец бе отбелязан и втори. Негов автор стана Марселиньо, който бе точен след чудесен пас на Джоди Лукоки, оставил го лице в лице с опразнената пред него врата.Етър върна за кратко интригата в мача в 36-а минута след отлична акция на Флорент Боджадж, който се възползва от грешка на Светослав Дяков, финтира защитник на \"зелените\" и намери непокрития Аласана Мане, който без проблем вкара за 1:2.Радостта на публиката на стадион \"Ивайло\" бе твърде кратка. Секунди по-късно Кешерю бе изведен от Сисиньо и с удар по диагонала върна аванса от два гола на Лудогорец.Окончателна точка на спора сложи Кешеру, който оформи хеттрика си след 54 минути игра. Нападателят бе точен след перфектно извеждащо подаване на Марселиньо и изстрел в горната греда на вратата, след който топката попадна в мрежата на съперника.След това срещата се доиграваше, като Лудогорец спести сили за предстоящия мач в Лига Европа с АЕК Ларнака. В последните минути треньорът Антони Здравков смени трима от основните играчи - Светослав Дяков, Марселиньо и Вандерсон, като по този начин ги съхрани за важния сблъсък с кипърците в четвъртък.След осмата поредна победа в първенството Лудогорец събра 35 точки и свали Левски от върха. \"Сините\" имат 34 пункта, след като по-рано днес надвиха Ботев Пловдив също с 4:1. Третият ЦСКА има 32 точки.", "date": "2018.11.04", "title": "Лудогорец остана на върха в Първа лига след бой над Етър"}
{"url": "https://offnews.bg/sviat/indonezia-udalzhi-tarseneto-na-zhertvi-ot-katastrofiralia-samolet-na-691272.html", "text": "Индонезийските власти удължиха търсенето на жертви от катастрофата на самолета на авиокомпания \"Лайън еър\" и на черната кутия със записа на разговорите в пилотската кабина, предаде Асошиейтед прес, цитирана на БТА.Ръководителят на Националната агенция за издирвателни и спасителни операции Мухамад Сяуги каза днес, че претърсването, в което участват няколкостотин души и десетки плавателни съдове, ще продължи още три дни.Боинг на \"Лайън еър\" катастрофира в понеделник, минути, след като излетял от Джакарта. Загинаха всичките 189 души на борда.Сяуги каза, че са засечени слаби сигнали, вероятно от устройството, записващо гласовете в пилотската кабина, но самото устройство още не е намерено поради дебелия пласт тиня на морското дъно.Шефът на агенцията каза, че на дъното е открита значителна част от обшивката на самолета, но не и голямо парче от корпуса.", "date": "2018.11.04", "title": "Индонезия удължи търсенето на жертви от катастрофиралия самолет на 'Лайън еър'"}
{"url": "https://offnews.bg/izvan-terena/hristo-stoichkov-az-ne-moga-da-se-promenia-i-niama-da-se-promenia-691274.html", "text": "Легендата на българския футбол Христо Стоичков даде ексклузивно интервю пред предаването \"Събуди се\" по NOVA, в което той говори за своята биографична книга, както и за предателствата и тежките загуби в последните години.\"\", сподели Камата.", "date": "2018.11.04", "title": "Христо Стоичков: Аз не мога да се променя и няма да се променя"}
{"url": "https://offnews.bg/protesti/protest-za-tcenite-na-gorivata-blokira-glaven-pat-e-79-ima-kilometric-691273.html", "text": "Над 200 автомобила блокираха Главен път Е-79 в рамките на протест срещу високите цени на горивата. Събрали са се 10-километрови опашки от автомобили в двете посоки, съобщиха читатели на OFFNews. Автошествието  тръгна от Югозападния университет \"Неофит Рилски\" и качи се на главен път Е-79 в посока Симитли.Протестът е и срещу поскъпването на стоките от първа необходимост и социалното неравенство.Ако няма отговор от управляващите, ще започнат протести и в други градове, заканиха се протестиращите в Благоевград.\"Ако не ни чуят, имаме готовност да отидем в София, което ще бъде фатално за управляващите\", каза организаторът на протеста Александър Стамболийски, цитиран от БГНЕС.Стотици хора се събраха и на протеста срещу високите цени на горивата в Ямбол, като настояха държавата да се намеси в регулиране на пазара на горивата. ", "date": "2018.11.04", "title": "Протест за цените на горивата блокира Главен път Е-79, има километрични опашки в двете посоки"}
{"url": "https://offnews.bg/112/napadnaha-politcai-sled-signal-za-silna-muzika-v-botevgradsko-arestuv-691271.html", "text": "12 души са арестувани след съпротива и неподчинение на полицаи в ботевградското село Врачеш, съобщиха от МВР. Снощи към 22.30 екип на жандармерията се е отзовал на сигнал за силна музика и нарушаване на нощната тишина.Един от обитателите на адреса – 35-годишен мъж, категорично отказал да предостави личната си карта за проверка, оказал неподчинение и блъснал униформен на земята.Пристъпвайки към задържането му, служителите на реда били заобиколени от агресивна тълпа от около 30 души, които по всякакъв начин опитали да осуетят изпълнението на служебните им задължения.За да овладеят ситуацията, полицаите са стреляли във въздуха с гумен патрон и са използвали лютив спрей. След разпръсване на тълпата и възстановяване на обществения ред, мъжът – криминално проявен, е задържан в полицейския арест в рамките на 24 часа.Предстои в днешния ден с прокурорско разпореждане, мярката му за задържане да бъде удължена до 72 часа.В хода на предприетите допълнителни оперативно-издирвателни действия към момента са задържани още 11 души, един от които – активен участник в конфликта.По случая е образувано досъдебно производство за едро хулиганство, а действията по разследването продължават под наблюдението на Районна прокуратура-Ботевград.", "date": "2018.11.04", "title": "Нападнаха полицаи след сигнал за силна музика в Ботевградско, арестувани са 12 души"}
{"url": "https://offnews.bg/politika/dzhambazki-vidia-nova-opasnost-za-evropa-691286.html", "text": "Според евродепутата и зам.-председател на ВМРО Ангел Джамбазки над Европа надвисва нова опасност - Глобалният пакт за миграция на ООН.Това се казва в позиция на представителя в Европейския парламент Ангел Джамбазки в отговор на заявките, че България ще подкрепи документа в Мароко през декември тази година.Глобалният пакт за миграцията предизвиква сериозни тревоги и основателни опасения. Под табелата \"легална миграция\" се отваря широко вратата на милиони ислямисти и икономически мигранти, които ще залеят Европа. Географското положение на България ни задължава да бъдем особено внимателни към подобни документи, се казва още в позицията на Джамбазки.Според него приемането на Глобалния пакт би довел до катастрофални последици за българската държава.\"Той ще задължи България поради геополитическото ѝ положение да създаде пътища за редовна миграция. Нещо повече, предвид заложените изисквания всяка една страна ще трябва „задължително да приема, осигурява и гарантира всеки един бъдещ мигрант“ и съответно социалната ни система би рухнала. Средствата, които са събирани от всеки един български данъкоплатец, ще отиват за издръжка на един такъв несигурен поток от мигранти, като дори се предвижда тези от тях, които нямат лични документи, да получават такива от приемащата държава и автоматично да могат да се ползват с правата на всеки български гражданин\", казва той.Джамбазки е на мнение, че подобен документ, който облечен под формата на юридически необвързващ пакт, заплашва подмяната на етническия състав както на българската държава, така и на цяла Европа. \"Държавите са заплашени от икономическа криза и колапс на социалните им системи. С безпроблемното предоставяне на нови лични документи за самоличност на мигрантите се застрашава международната сигурност и широко се отварят вратите за нова вълна от терористични атаки\", мисли евродепутатът.Според него позицията, която българската държава следва да заеме, е отново същата като на Унгария, която отказа да подпише подобен документ, имащ за цел да възпрепятства възстановяването на политиката на Съюза за европейска сигурност.\"Приложено излагам своите опасения от конкретните текстове в документа, който съм адресирал и до нашите коалиционни партньори от НФСБ и „Атака“. Мисля, че е редно да формираме единна позиция в ОП и да я поставим на обсъждане в българското правителство. Очаквам отговорите на колегите от ОП\", пише той.Ето какво пише в позицията на Джамбазки:Уважаеми г-н Сидеров,Уважаеми г-н СимеоновОбръщам се към Вас във връзка с предстоящото подписване на окончателния текст на Глоблния пакт за миграция на ООН и позицията на България, която предвид интересите на българските граждани следва тя да заеме на предстоящата през декември конференция в Мароко.На пръв поглед, документът не влече след себе си никаква юридическа обвързаност за страните, но при по-задълбочен прочит се вижда, че той съдържа императивни по своя характер формулировки, които следва да бъдат приети и изпълнени от държавите. Пактът дефинира миграцията като „положителен глобален феномен, който е източник на благоденствие и иновации“. Внушението, което иска да втълпи ООН на обществеността е в разрез с всички вековни традиционни разбирания на българското общество, което също усети негативните последици от мигрантската вълна последните години. Моля, да обърнете внимание на следните пасажи от Пакта, които засягат теми относно Маршрутите на миграция, финансиране и грижата за мигрантите:Маршрути:Objective 3 c) да създаде отворени и достъпни информационни пунктове по съответните маршрути на миграция, които да насочват мигрантите към консултация съобразена за деца и хора от различни полове, да предлагат възможности за общуване с консулските представители на страната на произход и да предоставят съответната информация относно правата на човека и основните свободи, подходяща защита и помощ, възможности и пътища за нормална миграция и възможности за връщане на език, който съответното лице разбира;Objective 8 a) а. Преглед на въздействието на свързаните с миграцията политики и закони, за да се гарантира, че те не създават или създават риск от изчезване на мигрантите, включително чрез идентифициране на опасни транзитни маршрути, използвани от мигранти, като работи с други държави, както и съответните заинтересовани страни и международни организации да се определят контекстните рискове и да се създадат механизми за предотвратяване и реагиране при такива ситуации, като се обръща специално внимание на децата мигранти, особено тези, които не са придружавани или са разделени;Objective 8 b) Да се даде възможност на мигрантите да комуникират със семействата си, за да ги информират, че са живи, като улеснят достъпа до средства за комуникация по маршрути и на тяхното местоназначение, включително в местата за задържане, както и достъп до консулски мисии, организации, които могат да осигурят помощ за семейните контакти, особено в случаите на непридружени или разделени деца мигранти, както и на подрастващи;Objective 9 c) б) да използват транснационални, регионални и двустранни механизми за обмен на информация и разузнавателни данни относно маршрутите на трафика на хора, контрабандата, начина на действие и финансовите транзакции на контрабандни мрежи, уязвимостта, пред която са изправени нелегалните имигранти и други данни за разкомплектоване на контрабандни мрежи и за засилване на съвместните отговори;Objective 9 c) Разработване на протоколи за сътрудничество, които са съобразени за хора от различни полове и които са чувствителни към децата по маршрутите на миграция, които очертават стъпка по стъпка мерки за адекватно идентифициране и подпомагане на нелегалните имигранти в съответствие с международното право, както и за улесняване на трансграничното правоприлагане и разузнаване сътрудничеството с цел предотвратяване и противодействие на контрабандата на мигранти, с цел да се сложи край на безнаказаността на контрабандистите и да се предотврати нелегалната миграция, като същевременно се гарантира, че мерките за борба с контрабандата спазват изцяло човешките права;Objective 10 c) да наблюдава неправомерните миграционни маршрути, които могат да бъдат експлоатирани от мрежите за трафик на хора, за да засилят сътрудничеството на двустранно, регионално и междурегионално равнище за предотвратяване, разследване и наказателно преследване на извършителите както и относно идентифицирането, защитата и подпомагането на жертвите на трафик на хора;Свързани с парични средства:Objective 2 f) Засилване на сътрудничеството между хуманитарните участници и участниците в развитието, включително чрез насърчаване на съвместен анализ, подходи с много донори и многогодишни цикли на финансиране с цел разработване на дългосрочни отговори и резултати, които гарантират зачитане на правата на засегнатите лица, както и икономическата и социалната самостоятелност, и като се гарантира, че тези усилия отчитат миграциятаObjective 17 c) Насърчаване на независима, обективна и качествена отчетност на медиите, включително интернет базирана информация, включително чрез повишаване на чувствителността и образоване на медийни специалисти по въпроси, свързани с миграцията и терминология, инвестиране в стандарти за етично отчитане и реклама и спиране на отпускането на публично финансиране материална подкрепа за медиите, които системно насърчават нетърпимостта, ксенофобията, расизма и други форми на дискриминация спрямо мигрантите при пълно зачитане на свободата на медиите;Implementation 43 b) c)Решаваме да създадем механизъм за изграждане на капацитет в рамките на ООН, като се основаваме на съществуващите инициативи, които подкрепят усилията на държавите-членки за прилагане на Глобалния договор. Тя позволява на държавите-членки, Обединените нации и други заинтересовани страни, включително частния сектор и благотворителните фондации, да дават доброволни технически, финансови и човешки ресурси, за да укрепят капацитета и да насърчават сътрудничеството с много партньори. Механизмът за изграждане на капацитет ще се състои от:(v) определяне на възможностите за финансиране, включително чрез иницииране на начален фонд;b) начален фонд за първоначално финансиране за реализиране на проектирани решения чрез:(i) осигуряване на финансиране, където е необходимо, за започване на конкретни проекти;(ii) допълване на други източници на финансиране(iii) получаване на доброволни финансови вноски от държавите-членки, ООН, международните финансови институции и други заинтересовани страни, включително частния сектор и благотворителните фондации;Грижа за мигрантите:Shared responsibilities 12. Този Глобален договор има за цел да смекчи неблагоприятните фактори и структурните фактори, които възпрепятстват хората да изграждат и поддържат устойчиви начини за препитание в страните си на произход и така ги принуждават да търсят бъдеще на друго място. Тя възнамерява да намали рисковете и уязвимостта, пред които са изправени мигрантите на различни етапи на миграцията, като зачита, защитава и изпълнява техните права на човека и им предоставя грижи и помощ. Тя се стреми да се заеме с легитимните тревоги на общностите, като същевременно признава, че обществата са подложени на демографски, икономически, социални и екологични промени на различни мащаби, които могат да имат последици и да бъдат резултат от миграцията. Тя се стреми да създаде благоприятни условия, които дават възможност на всички мигранти да обогатят нашите общества чрез техните човешки, икономически и социални възможности и по този начин да улеснят приноса им за устойчиво развитие на местно, национално, регионално и световно равнище.Objective 7 f) Защита на непридружени и разделени деца на всички етапи на миграцията чрез установяване на специализирани процедури за тяхното идентифициране, насочване, грижи и събиране на семейството и предоставяне на достъп до здравни услуги, включително психично здраве, образование, правна помощ и право да бъдат изслушани в административни и съдебни процедури, включително чрез бързо назначаване на компетентен и безпристрастен законен настойник, като основно средство за преодоляване на тяхната уязвимост и дискриминация, защита от всякакви форми на насилие и осигуряване на достъп до устойчиви решения, които са в техен интерес;Objective 13а) да използват съществуващите съответни механизми за правата на човека, за да подобрят независимия мониторинг на задържането на мигранти, като гарантират, че това е мярка в крайна сметка, че нарушенията на правата на човека не се случват и че държавите насърчават, прилагат и разширяват алтернативите на задържането, мерки за лишаване от свобода и договорености за грижи в общността, особено в случай на семейства и деца;е) Намаляване на негативните и потенциално трайни последици от задържането на мигранти, като се гарантира справедлив процес и пропорционалност, че е за най-кратък период от време, че той гарантира физическа и психическа неприкосновеност и че достъпът до храна, основни права на здравеопазване, правна ориентация и съдействие, информация и комуникация, както и подходящо настаняване, в съответствие с международното право в областта на правата на човека;Objective 13 f) Намаляване на негативните и потенциално трайни последици от задържането на мигранти, като се гарантира справедлив процес и пропорционалност, че е за най-кратък период от време, че той гарантира физическа и психическа неприкосновеност и че достъпът до храна, основни права на здравеопазване, правна ориентация и съдействие, информация и комуникация, както и подходящо настаняване, в съответствие с международното право в областта на правата на човека;Objective 13 h) з) да защитава и зачита правата и интересите на детето по всяко време, независимо от статуса на миграцията, като осигурява наличието и достъпността на жизнеспособна гама от алтернативи на задържането в контекст, който не е лишаван от лишаване от свобода, благоприятстващ общностните грижи, да осигури достъп до образование и здравеопазване и да зачита правото на семеен живот и единство на семейството и като работи за прекратяване практиката на задържане на деца в контекста на международната миграция.Objective 15 e) Включване на здравните потребности на мигрантите в националните и местните здравни политики и планове, като укрепване на капацитета за предоставяне на услуги, улесняване на достъпния и недискриминационен достъп, намаляване на комуникационните бариери и обучение на доставчици на здравни услуги за предоставяне на услуги, за да се насърчи физическото и психическото здраве на мигрантите и общностите като цяло, включително като се вземат предвид съответните препоръки от Рамката на приоритетите и ръководните принципи на Световната здравна организация за насърчаване на здравето на бежанците и мигрантите;Приемането на Глобалния пакт би бил с катастрофални последици за българската държава. Той ще задължи България поради геополитическото й положение да създаде пътища за редовна миграция. Нещо повече, предвид заложените изисквания, всяка една страна ще трябва „задължително да приема, осигурява и гарантира всеки един бъдещ мигрант“, и съответно социалната ни система би рухнала. Средствата, които са събирани от всеки един български данъкоплатец ще отиват за издръжка на един такъв несигурен поток от мигранти, като дори се предвижда тези от тях, които нямат лични документи да получават такива от приемащата държава и автоматично да могат да се ползват с правата на всеки български гражданин.Подобен документ, който облечен под формата на юридически необвързващ пакт, заплашва подмяната на етническия състав както на българската държава, така и на цяла Европа. Държавите са заплашени от икономическа криза и колапс на социалните им системи. С безпроблемното предоставяне на нови лични документи за самоличност на мигрантите се застрашава международната сигурност и широко се отварят вратите за нова вълна от терористични атаки.Изразявам пред Вас категоричната си позиция, че българската държава следва да застане редом до Унгария и Полша, европейски държави отказващи подписването на документа, който има за цел да възпрепятства възстановяването на всеобщата европейска политика по сигурност на границите и застрашава икономическия просперитет на всяка държава членка.", "date": "2018.11.04", "title": "Джамбазки видя нова опасност за Европа"}
{"url": "https://offnews.bg/kultura/tretiat-zakon-na-niuton-specheli-goliamata-nagrada-na-so-independent-691275.html", "text": "На официална церемония в кино „Люмиер“ бе обявен финалът на дeветото издание на So Independent и връчени наградите на филмите – победители.Възможността да работят с едно от най-добрите кино студиа - Nu Boyana Film Studios печелят още „С любов“ и „Сърбане“.След като стотици киномани гледаха над 50 филма в деветте фестивални дни, журито имаше нелеката задача да определи победителите в състезателната програма. На закриващата церемония присъстваха десетки зрители, приятели на фестивала, обществени личности и кино мейкъри.Награда за най-добър документален филм журито присъди на „С любов“. Наградата - 10 хил. евро в услуги в Nu Boyana Film Studios обяви Иван Владимиров, а режисьорът на филма Илия Цветковски изрази искрената си признателност в специално видео обръщение, което зрителите в публиката имаха възможността да видят на големия екран. „С любов“ е обикновена история, но по-голяма от живописно изображение на универсалната човешка сага представена през Дионис – пенсиониран професор по биология, неговата жена и неговата мечта да превърне необикновена си колекция от коли в музей, намиращ се в малък тих град.Късометражният филм „Сърбане“ грабна наградата в своята категория. Екипът на филма също получава услуги на стойност 10 хил. евро в безспорно едно от най-добрите кино студиа. Наградата обяви актьорът и член на журито Иван Юруков, който изрази очарованието си от филма.„Свикнали сме да се радваме на грандомански неща и да гледаме големи проекти, а този филм разказва в пет минути цели истории и животи“, добави актьорът преди да бъде излъчено видео обръщение от режисьора на филма - Флорент Хил, който разкрива, че посвещава наградата на баба си, която е и героиня в лентата. „Сърбане“ е една история за това как внук опитва да промени досадните хранителни навици, които неговата баба има.Голямата награда за игрален филм в рамките на деветото издание на So Independent спечели „Третият закон на Нютон“. Председателят на журито Галина Тонева и Александра Цветкова обявиха победителя и признаха, че задачата им да изберат един филм в тази категория е била изключително трудна, но са убедени в правотата на избора си.„Този филм разказва за най-важните неща в живота на един човек, за това как първото влюбване може да остави трайни следи у нас и показва как понякога тишината в киното може да бъде много по-въздействаща и от най-шумната експлозия. Непременно гледайте този филм“ – каза в заключение Галина Тонева, преди да зарадва победителя с награда от 30 000 евро в услуги от Nu Boyana Film Studios и 5 хил. евро в брой.Филмът е дебют за режисьора Хорхе Барио, който се обърна към организаторите и зрителите с искрена благодарност за признанието. „Третият закон на Нютон“ разказва историята на Микел и Марта, които са 13-годишни и са били най-добри приятели от много години, но сега могат да бъдат дори нещо повече. Един летен ден, в който се срещат за да направят малко снимки, те трябва да се справят с тези новопоявили се чувства.В края на церемонията арт директорът на фестивала – Станислава Коцева благодари на всички, които са помогнали той да се случи и обеща, че ни чака още по-незабравимо десето юбилейно издание през следващата година. След като светлините в залата угаснаха, всички присъстващи се насладиха за последен път в рамките на фестивала на „Грешното възпитание на Камерън Пост“.", "date": "2018.11.04", "title": "\"Третият закон на Нютон\" спечели голямата награда на So Independent"}
{"url": "https://offnews.bg/112/mladezhi-napadnaha-mazh-v-avtobus-na-gradskia-transport-v-sofia-691278.html", "text": "Група младежи са нападнали мъж в автобус на градския транспорт в София. Около 13.35 часа днес на тел. 112 е подаден сигнал за агресивно поведение на група младежи, пътували в автобус № 78 на градския транспорт, съобщиха от МВР.Малко по-късно, отново от спешния телефон, било насочено съобщение от мъж, който обяснил, че бил ударен от младежите, успял е да слезе на една от спирките в кв. „Хаджи Димитър\", не иска медицинска помощ.Мъжът е казал, че ще подаде жалба в столичното Пето РУ.От полицията опитват да установят всички факти по случая. От СДВР опитали да се свържат с пострадали мъж, но той не отговаря на мобилния си телефон. ", "date": "2018.11.04", "title": "Младежи нападнаха мъж в автобус на градския транспорт в София"}
{"url": "https://offnews.bg/tehnologii/bil-gejts-ochakva-da-vavedat-danak-varhu-robotite-691276.html", "text": "Американският милиардер Бил Гейтс, основател на \"Майкрософт\", очаква в бъдещето данъчната система да се промени с въвеждането на специални данъци върху роботите, които да позволят запазването на работните места на хората, предадоха ТАСС и БТА, цитирайки интервю за в. \"Никей\".\"Благодарение на идеята, че роботите ни помагат да произвеждаме повече стоки и услуги с участието на по-малко хора, ние спряхме да определяме работата като единственото, за което сме се родили\", заявява Гейтс, като отбелязва, че това поставя въпроса за прекарването на освободилото се време.\"Разбира се, аз не казвам, че трябва изкуствено да забавяме процеса на автоматизация\", подчерта милиардерът. Според него обаче не бива да се стига до пълно изместване на хората от работните им места.\"Основната идея на данъчното облагане е, че можете да облагате капитала или работната сила, а роботът е вид капитал. Сега има редица данъци върху работната сила, например подоходния, но с времето хората ще искат да стимулират създаването на работни места, вероятно ще имаме различни отчисления и субсидии, за да се повиши търсенето на обикновени сътрудници\", смята милиардерът.Според него в бъдеще ще нараства данъчното облагане на капиталът и друго имущество, включително роботите. Това няма да изисква забрана на производството на човекоподобни роботи и организацията на производството, в което участват. Системата за данъчно облагане обаче ще бъде структурирана така, че предприемачите да искат да разгледат възможността да наемат хора.\"В момента системата фактически ни тласка в обратната посока\", посочи основателят на \"Майкрософт\".", "date": "2018.11.04", "title": "Бил Гейтс очаква да въведат данък върху роботите"}
{"url": "https://offnews.bg/sviat/iztegleha-dannite-ot-ednata-cherna-kutia-na-indonezijskia-samolet-691281.html", "text": "Разследващите са успели да изтеглят часове със записи от черната кутия, записващата данните на полета и на бордовите уреди от катастрофиралия самолет на индонезийската авиокомпания \"Лайън еър\",съобщава Асошиейтед прес, предава Нова тв. Днес успешно са били свалени 69 часа записи от тази черна кутия, включително и записите от фаталната нощ на катастрофата в понеделник, 29 октомври, при която боингът, летящ по вътрешен полет, падна в морето край остров Ява и загинаха всичките 189 души на борда.Кутията беше открита от водолази в четвъртък, тя беше доста повредена. Още тогава беше съобщено, че трябва специална обработка, за да бъде извлечена съдържащата се в нея полетна информация. Усилията им очевидно са се увенчали с успех.Продължава търсенето не само на жертви от катастрофата на самолета, но и на другата черна кутия със записа на разговорите в пилотската кабина, предаде Асошиейтед прес.Ръководителят на Националната агенция за издирвателни и спасителни операции Мухамад Сяуги каза днес, че претърсването, в което участват няколкостотин души и десетки плавателни съдове, ще продължи още три дни. До момента са открити останки от над 100 тела. Той добави, че броят ще продължава да расте. Човешки останки били изхвърляни и по морския бряг.Сяуги каза, че са засечени слаби сигнали, вероятно от устройството, записващо гласовете в пилотската кабина, но самото устройство още не е намерено поради дебелия пласт тиня на морското дъно.Шефът на агенцията каза, че на дъното е открита значителна част от обшивката на самолета, но не и голямо парче от корпуса. Сяуги отдаде почит на водолаза доброволец Сяхрул Анто, който загина по време на издирвателните операции в петък. Семейството на 48-годишния гмуркач е отказало аутопсия и той е бил погребан вчера в град Сурабая на остров Ява.", "date": "2018.11.04", "title": "Изтеглеха данните от едната черна кутия на индонезийския самолет"}
{"url": "https://offnews.bg/futbol/mesi-shte-e-na-linia-za-gostuvaneto-na-barsa-v-milano-691285.html", "text": "Суперзвездата на Барселона Лионел Меси има шансове да играе срещу Интер, след като попадна в групата на тима за предстоящото гостуване на каталунците от Шампионската лига в Милано.Аржентинецът лекува травма и в последните мачове гледа отстрани като зрител, но все пак той попадна в разширената група на испанския шампион за мача от най-комерсиалния турнир.Той има проблеми с лакътя и не е играл през последните две седмици, но вече от няколко дни тренира пълноценно с тима си.Според източници от щаба на Барса Валверде ще реши дали да го използва след официалната тренировка утре, като се очаква именно тогава да се сдобие със \"зелена светлина\" за игра.От листата на каталунците отсъстват контузените Самюел Юмтити, Томас Вермален и Сержи Сампер. Сред избраните са Денис Суарес и Малком, които рядко получават шансове за изява. В утрешния ден трябва да стане ясно дали Лео ще получи медицинско позволение да играе.", "date": "2018.11.04", "title": "Меси ще е на линия за гостуването на Барса в Милано"}
{"url": "https://offnews.bg/politika/makedonski-zhurnalist-reklamirat-otkrito-targoviata-s-balgarsko-grazh-691287.html", "text": "Според македонския журналист Александър Дамовски търговията с българско гражданство става чрез посредници, които рекламират услугите си открито. „Това от години е добре развит бизнес в Македония. Очевидно и в България. Посредници бяха разни адвокати, хора с някакви канцеларии, които свободно се рекламират в медиите в Македония, че посредничат и гарантират издаването на български паспорти. Това бяха главно офиси, отворени в източна Македония – в Делчево, Берово, Струмица, Щип, вероятно и в Скопие. Буквално свободно се развиваше тази т.нар. „търговия”. Рекламите главно бяха, че се гарантира жителство и накрая документ – паспорт”, заяви Дамовскипред бТВ.Той е на мнение, че рекламите са били главно обяви във вестниците и в специализирани сайтове за обяви, където е имало телефони и услугите, които предлагат посредниците.„При вас са замесени хора от държавната администрация. Тука са замесени – ние ги наричаме „мешетари” – разни бизнес посредници, които просто надушиха добра и лесна печалба и влязоха в тази работа. Очевидно имат и добри връзки с България – с посредници от България или директно с държавните служители, това не го знаем. И просто работата си вървеше без никакъв проблем”, каза Дамовски.Според него от македонска страна не е имало официална информация за акцията и разследването в Държавната агенция за българите в чужбина.„Албанци са се сдобивали с такива документи. Как да ви кажа – това не е въпрос на някакъв патриотизъм, не е някакъв национален въпрос – това при нас беше и все още е въпрос на бедност, въпрос на икономика. Хората просто бяха принудени спасяват достойнството си, да си търсят работа на големия европейски пазар в Германия, Италия, Швейцария. И тук няма значение, дали някой е македонец, албанец, сърбин, молдовец, украинец, пък се чувства по произход българин. А просто целта беше да си намери работа”, допълни Дамовски.„Имаше само изявление от говорителя на правителството на Македония за това, че доколкото има запитване от българска страна за общо разследване, те ще се включат в тези разследващи действия. Няма инициатива от наша страна за разследване на целия този очевидно нелегален бизнес. И това, което е най-важното – думите на вашия министър на правосъдието за смяната на критериите, така че да се прекрати този нелегален канал за издаване на такива документи”, коментира Дамовски.", "date": "2018.11.04", "title": "Македонски журналист: Рекламират открито търговията с българско гражданство"}
{"url": "https://offnews.bg/tenis/federer-ima-za-kakvo-da-sazhaliavam-machat-s-dzhokovich-be-ravnostoe-691270.html", "text": "Швейцарската легенда в мъжкия тенис Роджър Федерер не скри разочарованието си след загубата от Новак Джокович на полуфинала на турнира от сериите \"Мастърс 1000\" в Париж със 6:7(6) 7:5 6:7(3).\"Мисля, че нивото, което показах през седмицата, бе наистина добро. Очевидно има за какво да съжалявам, тъй като мачът срещу Новак бе равностоен и победата можеше да отиде и на моята сметка.Но като цяло това бе един добър турнир за мен и като погледна назад в седмицата определено си мисля, че си струваше да дойда и да играя в Париж. Изпитах хубави емоции през всичките тези дни, които бяха успешни за мен. Новак очевидно се намира в наистина топ форма, може ясно да се види и усети това нещо. И двамата изиграхме хубав мач по мое мнение, но в крайна сметка той излезе крайният победител.Доволен съм от играта, която показах. Мисля, че играх по-добре от миналата седмица в Базел, където успях да спечеля турнира. Надявам се да покажа хубави неща и на финалния турнир в Лондон\", каза Федерер.", "date": "2018.11.04", "title": "Федерер: Има за какво да съжалявам, мачът с Джокович бе равностоен"}
{"url": "https://offnews.bg/obshtestvo/oblatci-slantce-i-temperaturi-do-21-gradusa-dnes-691257.html", "text": "Над Източна България и в много райони в равнинната част от страната ще има значителна ниска облачност и намалена видимост, сочи прогнозата на Националния институт по метеорология и хидрология.Около и след обяд облачността ще се разкъсва, видимостта ще се подобрява.Ще духа слаб вятър от изток-североизток. Температурите ще се понижат още малко и минималните ще са предимно между 6° и 11°, максималните - между 16° и 21°.Атмосферното налягане е по-високо от средното за ноември и ще остане без съществена промяна.Над планините ще преобладава слънчево време. Сутринта на места в ниските части ще е мъгливо, но след обяд видимостта там ще се подобрява. Ще духа слаб до умерен вятър от изток-югоизток. Максимална температура на височина 1200 метра – около 18°, на 2000 метра – около 12°.Над Черноморието ще има значителна ниска облачност и намалена видимост. Ще духа слаб до умерен вятър от изток-североизток. Максималните температури ще са 16-17°, близки до температурата на морската вода. Вълнението на морето ще е 3 бала.", "date": "2018.11.04", "title": "Облаци, слънце и температури до 21 градуса днес"}
{"url": "https://offnews.bg/futbol/tcska-pozhaltia-ot-kartoni-v-sastava-691263.html", "text": "Висящите с картони в лагера на ЦСКА не спират да се увеличават. Вчера санкции получиха Бикел, Рубен Пинто и Кирил Десподов. И тримата имаха по три официални предупреждения от началото на сезона и вече висят с потенциално наказание.При следващ жълт картон те ще бъдат лишени от състезателни права за по една среща. Любопитен факт е, че от началото на сезона играч на \"армейците\" не е получавал червен картон в първенството, пише \"Тема Спорт\".В ЦСКА обаче има още трима футболисти, които вече са с по четири жълти картона - Бодуров, Секулич и Лясков. Последният не попадна в групата за двубоя вчера.Освен него от 18-те отпаднаха Стойчо Атанасов, Дюлгеров, не напълно възстановеният Енрике и Евандро, който отново остана извън състава заради квотата за играчи извън ЕС.", "date": "2018.11.04", "title": "ЦСКА пожълтя от картони в състава"}
{"url": "https://offnews.bg/sviat/obsazhdat-koj-da-nasledi-merkel-kato-lider-na-hds-na-sreshta-v-berlin-691260.html", "text": "Ръководството на Християндемократическия съюз ще се срещне днес в Берлин, за да обсъди кой да наследи канцлера Ангела Меркел като лидер на партията. В началото на седмицата Меркел обяви, че няма да се кандидатира за лидер на партията на изборите през декември. Тя каза още, че това ще е последният ѝ мандат като канцлер и ще се оттегли след изтичането на мандата през 2021 г.Очакват се тежки дебати, тъй като основните претенденти за лидерския пост са изявени критици на Меркел - министърът на здравеопазването Йенс Шпан и предпочитаният от бизнеса Фридрих Мерц, съобщи БНТ.Предпочитаната от Меркел кандидатура е на сегашния главен секретар на партията Анегред Крамп-Каренбауер.Тя обаче обяви, че няма да посочи наследник. Новият лидер ще бъде избран по време на конгреса на Християндемократите в началото на декември.", "date": "2018.11.04", "title": "Обсъждат кой да наследи Меркел като лидер на ХДС на среща в Берлин"}
{"url": "https://offnews.bg/sviat/otkriha-telata-na-9-dushi-v-navodnena-kashta-v-sitcilia-691258.html", "text": "Спасители откриха труповете на 9 души в наводнена къща след силните дъждове в Сицилия. В къща в Кастаделча, близо до Палермо, са открити телата на мъж, жена, техни родители и деца. Местните медии уточняват, че загиналите са от две семейства.  Равнището на водата в местна река се повиши бързо след проливни дъждове в региона. В град Викари беше открито тялото на един човек.Дъждове, бури и свличания на земни маси причиниха смъртта на около 20 души в Италия.", "date": "2018.11.04", "title": "Откриха телата на 9 души в наводнена къща в Сицилия"}
{"url": "https://offnews.bg/politika/borisov-naredi-na-deputatite-ot-gerb-da-ne-glasuvat-promenite-v-kodeks-691266.html", "text": "Председателят на ГЕРБ Бойко Борисов разпореди на депутатите от партията да не гласува внесените промени в Кодекса за застраховането, докато не бъдат подложени на широк обществен дебат.Промените бяха внесени от председателя на бюджетната комисия Менда Стоянова и касаят реда и условията за определяне на имуществените и неимуществените обезщетения при застраховка „Гражданска отговорност“.Промените бяха предложени след тълкувателно решение на Върховния касационен съд, с което се разшири кръгът на хората, които могат да искат обезщетения след смърт на пътя, като вече са включени братя, сестри, баби, внуци и всеки, който може да докаже трайна емоционална връзка със загиналия. В законопроекта се предлага най-високата сума за обезщетение да 20 000 лева - за съпруг или човек, с когото загиналият е живеел на съпружески начала, както и за децата и родителите. За братята и сестрите се предлага обезщетението да е по 15 000 лева, а за друг човек, който може да докаже силна емоционална връзка със загиналия - по 5000 лева. Според Комисията за финансов надзор обаче тези обезщетения няма да могат да се изплащат, ако цената на застраховката \"Гражданска отговорност\" не се увеличи значително. ", "date": "2018.11.04", "title": "Борисов нареди на депутатите от ГЕРБ да не гласуват промените в Кодекса за застраховането"}
{"url": "https://offnews.bg/futbol/maradona-se-raztantcuva-ot-kef-sled-pobeda-na-negovia-otbor-video-691264.html", "text": "Аржентинската футболна легенда Диего Марадона определено умее да привлича вниманието върху себе си. За разлика от други случаи, този път е в положителна насока.Този път Дон Диего нахлу с гръм и трясък в социалните мрежи, след като тимът, чийто наставник е той - Дорадос постигна победа в мексиканското първенство.Легендата се разтанцува на фона на традиционните за държавата ритми на \"Гуембе\" пред журналисти и фенове на футболния терен. След това Марадона се раздаде и в съблекалнята.", "date": "2018.11.04", "title": "Марадона се разтанцува от кеф след победа на неговия отбор (видео)"}
{"url": "https://offnews.bg/futbol/ronaldo-niama-da-izpalniava-priak-svobodnite-udari-za-iuventus-691269.html", "text": "Треньорът на Ювентус Масимилиано Алегри сподели пред изданието \"Calciomercato\", че отсега нататък суперзвездата на \"бианконерите\" Кристиано Роналдо ще изпълнява пряк свободните удари само от далечна дистанция.Тези в близост до наказателното поле ще бъдат изпълнявани от други футболисти на тима.До този момент във всички свои клубове португалецът почти неизменно изпълняваше пряк свободните удари и рядко даваше на съотборниците си да се доберат до шанс да пробват късмета си.\"Роналдо е умен човек. Той знае, че Пянич и Дибала са отлични изпълнители. Когато има фаулове от дистанция, той може да ги изпълнява.Все пак решихме, че Дибала и Пянич ще поемат пряк свободните удари в близост до наказателното поле\", каза Алегри.", "date": "2018.11.04", "title": "Роналдо няма да изпълнява пряк свободните удари за Ювентус"}
{"url": "https://offnews.bg/futbol/v-islandia-sazhaliavat-za-travmata-na-ejolfson-691267.html", "text": "Mедиите в Исландия обърнаха сериозно внимание на травмата на Холмар Ейолфсон. Защитникът на Левски е потвърдил, че има скъсани връзки на дясното коляно, но освен това има и други увреждания по ставата, включително и менискус.\"Коляното ми изпращя, а след това усетих зверска болка\", заяви Еолфсон пред сайта \"mbl.is\". Според изданието бранителят ще бъде извън терените през следващите 9-10 месеца.В Исландия съжаляват за травмата на Ейолфсон, тъй като напоследък той е титуляр в националния отбор, където го ползват като десен бек. \"Жалко, че ще пропусне квалификациите за европейско първенство, които стартират през месец март\", пишат още в родината му.От Левски вече обявиха, че исландският национал няма да играе повече през този сезон, който приключва на 30-и май догодина. От клуба му осигуриха операция в Барселона. Тя ще бъде извършена от прочутия испански хирург Рамон Кугат.През годините той е лекувал контузии на колената на звезди като Карлес Пуйол, Андрес Иниеста, Самуел Ето’о, Сеск Фабрегас и други, както и на бившия роден национал Мартин Петров.", "date": "2018.11.04", "title": "В Исландия съжаляват за травмата на Ейолфсон"}
{"url": "https://offnews.bg/nashite-avtori/tceluvki-hristo-razkaz-ot-zdravka-evtimova-691256.html", "text": "Всеки ден младата дама обличаше детето в по-скъпа рокличка, обуваше го в по-скъпи сандали и се отдалечаваше все по-далече от едноетажната жълта къща.- Сияна, кога ще доведеш детето при мене? - попита в събота една висока, тънка като изгнило въже възрастна жена.- Когато реша, че е дошло време – отвърна майката, хвана малката за ръка и я повлече напред. Хлапето искаше нещо да каже, дори го попита, но не получи никакъв отговор.Двете бяха облечени в рокли един модел, сандали един модел, шапки един модел. Детето бъбреше нещо и сочеше с ръка дърветата, пътя, къщите. Жената гледаше настрана и не приказваше, защото не беше нужно. Двете стигнаха будката за сладолед, когато към тях се показа един човек с щръкнала оранжева коса. Маратонките му също бяха оранжеви, потникът– оранжев, късите панталони – още по-оранжеви. Не човек, а пожар.- Два сладоледа за двете прекрасни госпожици – поръча мъжът и никак не се стисна, избра най-скъпите и най-грамадните сладоледи в цялата количка. - Това за майката – продължи мъжът. Само след минута той изтърча с оранжевите си маратонки към една от кокетните къщи.В тоя град всичките къщи бяха кокетни, все някой беше на работа в Италия, Испания, дори и онзи от Гърция често пращаха финансов ресурс. Всичко живо първо купуваше коли на старо, после боядисваше къщите. Така ставаше ясно колко всички са добре и още по-добре ще станат. От една къща, която крещеше с новата си боя - Още по-добре ще станем! – излезе оранжевият потник с букет. То не беше букет, ами истински наръч оранжеви рози.- Това е за тебе, Сияна. Всичките са за тебе.- Нали знаеш, че любезната ми свекърва сигурно гледа. Ще види – отвърна жената, чиято рокля беше съвсем същата като на момиченцето.- Аз пък гледам, че не се стряскаш никак – отбеляза потникът.- Розите са хубави – прецени жената.- А за мене? – попита хлапето.- За тебе има шоколад – очевидното рижата коса се беше подготвила добре. - Знаеш ли, искам да ти покажа колекцията си от... – добави тя.- Обзалагам се, че нямаш никаква колекция – изсмя се жената. – Обзалагам се също, че не знаеш какво означава думата „колекция”.- Да, ще ти покажа колекция, дето я нямам. Но имам за тебе нещо яко.- А детето? – попита жената.- Детето ли? Да бе... ще закараме детето в детския център „Брезичка”. Какво ще кажеш, принцесо? Искаш ли в детския център „Брезичка”? Ще ти купя детски грим и детско червило. Искаш ли?- Искам! Искам! – викна детето толкова радостно, че знамето на България прегърна това на Европейския съюз, после двете знамена се докоснаха и затанцуваха с вятъра, кацнали върху гордите си пилони.- Няма време – отбеляза жената.- Няма - съгласи се мъжът. – Защо не остави детето на дъртата? Все някаква супа щеше да му забърка.- За да те затрудня - каза жената. – За да те накарам да се бръкнеш за билетче в детския център „Брезичка”, да ѝ купиш шоколад и сладолед, а като си тръгнем, ще ѝ купиш и ролери. Тя носи номер 26. Запомни ли, номер 26.Детето беше много щастливо в детския кът към кафене „Бреза”. Човекът с оранжевия перчем даде десетачка на пъпчивото момиче, за да го накара да проявява особено внимание към хлапето с рокля, която струваше цяло състояние – поне заплата и половина на баща му, който се бе амбицирал да забогатее на строежите в Италия. Пъпчивото момиче беше благодарно за десетачката. Сигурно учеше педагогика или счетоводство и парите очевидно не ѝ достигаха, иначе би си закупила лосион против акне.Детето потъваше в меките розови топчици, плъзгаше се по пързалката, играеше си с кубчетата и розовите ленти за кралици и елфи. Момичето нарисува котешки мустаци на лицето му, после ги изтри и ги замени със синя пеперуда. Хлапето се радваше, после двете с момичето изпяха „Зайченцето бяло”. След малко младата служителка с лошия тен прочете на хлапето приказките „Котаракът с чизми” и „Снежанка”. Други детски книжки нямаше в този детски кът, но доброто момиче, нуждаещо се от козметик, разказа на дребната за Косе Босе, за „Дядо вади ряпа” и за „Трите прасенца”. Накрая обаче детето заплака:- Искам мама.- Мама идва – успокои го момичето. – Искаш ли да играем на „Не се сърди, човече”?Играха и на дама, на ринги-ринги-рае, играха на „Капитане, потъваш ли” и на „Дай, бабо, огън”, гледаха клипчета от телефона на какичката, но малката накрая пак каза:- Искам мама.- Искаш ли да ту купя шоколад? – попита грижливото момиче.- Не искам. Риж Димитър вече ми купи.- Тогава да играем на конче? – предложи момичето.- Аз ще бутам този дървен вихрогон, ти ще го яхнеш и ще казваш – „Дий!”- Добре – съгласи се хлапето. – Не съм тежка, мършаво дете съм. Баба казва да ям, но да не натежа на гърба на жребчето? Баба ме учи как да отлепям кожата, че човек да не го боли, когато му се е прищипал някой прешлен...- Няма да тежиш на кончето – успокои го момичето от детски център „Брезичка”. Играха на конче, после на хипопотамче, после на жаба „Скок-подскок”. Изведнъж детето направо ревна:- Искам мама!Отначало плачеше тихо, после започна да клати глава напред-назад като навито на пружина. Това все пак се търпеше, но когато дребосъчето започна да се задавя, а след малко и да се задушава, уплашеното момиче каза:- Тихо, злато мое. Сега ще отидем при мама.Младата служителка от детския център беше слаботелесна и ѝ беше много трудно да носи дребната, затова внимателно отмести влажните кичури от лицето на хлапето, хвана го за ръка и след едно дълго и залитащо ха насам-ха натам ходене по опечената като печен слънчоглед улица, най-сетне двете се озоваха до една още по-ярко и самонадеяно боядисана къща на един етаж, с огромни стъкла от пода до тавана. Това беше последната мода, промъкнала се в тоя кротък провинциален град, в който нямаше земя, а само камъни.Изведнъж момичето от център „Бреза” се закашля. Толкова дълбоко се закашля, че единият му сандал се събу и то се спъна по пътечката към къщата. Въпреки това продължи да кашля – още по-дрезгаво и страховито.- Задави ли се, како Петя? – попита дребното хлапе. – Да ти дам ли вода от моето шише? Виж какво е хубаво моето шише за вода - тате ми го изпрати от Мадрид. Водата веднага ще ти помогне.Момичето дори не се обърна към мадридското шише, в което според рекламата, „водата за вашето дете остава винаги сияйно чиста.” Нападнатото от акне лице на момичето почервеня от тежката кашлица.- Какво ти е? Да не умреш? – попита детето, уплашено не на шега. – Защо кашляш толкова много? Да нямаш грип или бронхит... Баба прави настойка срещу бронхит...Кой знае защо момичето от център „Брезичка\" хвана главата на детето и я обърна назад, към улицата, където точно тогава за беда премина една кола, след нея камион. Но детето видя.Майка му в роклята, прекрасна както детската, почиваше. Човекът с оранжевата коса също. Сега той нямаше оранжев потник, нито оранжеви маратонки, нито дори оранжеви чорапи. Беше горещо. Чичкото, който ѝ бе купил най-скъпия сладолед, сега не приличаше на страшна пожарна кола. Той спеше. Сигурно и на майката на детето беше много топло, устата ѝ беше отворена. Тя дори леко похъркваше.- Мамо! – каза детето.---------------- ----------- -----------------Здравей Сияна,Тука е много топло. Стига до 40 градуса, но не се бой за мене. Купих си шапка за 7 евро. Тя е от найлон, но върши работа. Хубавите шапки са по 34 евро и въобще не усещаш, че има слънце. Обаче и тая от 7 евро е хубава. Много искам да си тука с детето. Събуждам се и все едно си тука. Сънувал ли съм те, не съм ли, не знам, но те виждам до мене. Много е хубаво, обаче като се усетя, че не си наблизо, става гадно. Пиши ми макар и два реда. Аз някъде след полунощ си чета пощата и като ми пратиш SMS, все едно не съм копал цел ден и ми олеква.Искам да сте тука с детето, но по-добре, че не сте. Много е скъпо. Ако живеем тука, ще струва три пъти повече отколкото в България. Някой път ми идва до гердана. Само аз си знам как удържам да не се метна на рейса. Искам да те видя. Макар и за половин час. Изпратих ти 350 евро. Не можеш ли да прескочиш до Мадрид? Аз ще уредя половин ден да не ходя на работа. Има нискотарифни самолетни линии. Ела. Дори да е за два дни. Тука е спокойно, но има много работа. Отслабнах 2-3 кила. Нищо. Като си дойда, пак ще надебелея.Ако мама те ядосва, не ѝ обръщай внимание. Ако не можеш да не ѝ обръщаш внимание, излез на квартира. Ще ти пращам по 100 евро всеки месец за наем, все някак ще ги отделя. Само да си спокойна.Гледам клиповете на тебе и детето. Браво на вас. Хубави сте. Ако не можеш да намериш квартира в Радомир, по-точно ако не искаш, вземи квартира в Перник. Далече е и няма да се ядосваш с мама. Ще гледам да ти пращам по 120 евро на месец. Пиши ми как сте. Домъчня ми за Дамянка.Целувки. Христо.Пиши ми няколко реда. Ще гледам да ти пратя повече пари. Не бой се от бедност.Още целувки.Христо", "date": "2018.11.04", "title": "Целувки, Христо: разказ от Здравка Евтимова"}
{"url": "https://offnews.bg/sviat/balgarite-v-sarbia-glasuvat-za-natcionalen-savet-691265.html", "text": "Малко повече от половин милион граждани на Сърбия, представители на 22 малцинствени общности, ще избират днес свои представители в Националните си съвети, предаде Танюг, цитирана от БТА.За първи път сред тях ще бъдат представители на полската и руската общност, които досега нямаха такива съвети.Националните съвети на националните малцинства в Сърбия са упълномощени да участват в решаването или самостоятелно да решават въпроси в областите на образованието, информирането, културата и официалната употреба на езиците и исканията на националните малцинства.В специалния избирателен списък са записани 507 183 представители на национални малцинства.Най-много листи - седем и съответно шест, подадоха русините и албанците. Ромите подадоха пет листи, бошняците, румънците и словаците - четири, ашкалиите, египтяните, немците и чехите по три листи.Българите, буневците, власите и унгарците имат по две листи, а гръцкото, полското и словенското малцинство - по една.Броят на членовете на Националните съвети зависи от броя на членовете на националните малцинства - минималният е 15, а максималният - 35.В Националния съвет на българското малцинство ще има избори за 19 членове.Освен от сръбски, изборите ще бъдат следени и от чуждестранни наблюдатели - от мисията на ОССЕ в Сърбия, Делегацията на Европейския съюз в Сърбия, както и от посолствата на Великобритания, Хърватия, САЩ, Словакия, Турция, Германия и Украйна.Избирателните секции ще бъдат отворени от 7.00 до 20.00 часа. Ще може да се гласува на 926 места в цяла Сърбия.Срокът за публикуването на резултатите от изборите и на окончателната листа е 96 часа, тоест до 8 ноември в 20 часа.След като Републиканската изборна комисия публикува резултатите в Държавен вестник, съветите трябва да се учредят в срок от 20 дни.", "date": "2018.11.04", "title": "Българите в Сърбия гласуват за национален съвет"}
{"url": "https://offnews.bg/kultura/probvaj-se-kato-komediant-i-specheli-100-leva-ot-komedi-klub-sofia-691262.html", "text": "100 лева награда за най-забавния човек на сцената обяви  за своята традиционна Open Mic вечер, в която всеки може да се пробва като комедиант.Open Mic вечерите или т.нар „отворена сцена“ дават възможност на всеки желаещ да се пробва като комедиант. Правилата са прости – трябва да измислите 5-6 минути свой авторски забавен материал и да разсмеете публиката.Именно хората в залата са тези, които решават кой ще грабне наградата от 100 лева и кой ще получи шанс за професионална изява с Комеди Клуб София. Доведете приятели!Open Mic вечерите се провеждат всяка седмица в клуба на , както и в този в .Именно през формата Open Mic своята кариера са започнали всички комедианти по цял свят, включително легенди като Джим Кери, Крис Рок и Еди Мърфи. Комедиантите на Комеди Клуба, които тази година напълниха два пъти зала 1 на НДК, също са започнали като аматьори в Open Mic вечерите.Ако сте душата на компанията, обичате да разказвате смешни истории и не бихте отказали 100 лева, Open Mic вечерите на Комеди Клуба са вашето място за изява. Вижте повече информация във .", "date": "2018.11.04", "title": "Пробвай се като комедиант и спечели 100 лева от Комеди Клуб София"}
{"url": "https://offnews.bg/politika/signali-za-targovia-s-dokumenti-za-balgarsko-grazhdanstvo-v-dabch-imal-691268.html", "text": "Двама зам.-министри на правосъдието са подали сигнали до прокуратурата още през 2014 г. за търговия с документи за българско гражданство, като още тогава прокуратурата е установила нередности.Петко Петков обясни, че през същата година от Върховната административна прокуратура направили проверка. След това направих всичко възможно да информираме и главния прокурор, и вицепремиера, в чийто ресор попадаше Държавната агенция за българите в чужбина, и Инспектората на МС. В крайна сметка нито един от тези сигнали не доведе до нещо съществено, защото схемата очевидно е продължила, каза пред БНР Петков, който е зам.-министър в служебното правителство на Георги Близнашки и във второто правителство на Бойко Борисов.Според него тогава не е имало политическа воля разследването да бъде доведено до край. Проверката през 2014 г. е показала, че чужденци са придобивали удостоверения за български произход, без да имат такъв.Петков даде пример с чужденец от арабски произход. \"С очите си съм виждал удостоверение на лице, което поне на снимката далеч не изглеждаше от български произход, а по-скоро от арабски\", каза той.„По идея на закона, това удостоверение е достатъчно, за да получиш българско гражданство. Факт е обаче, че много удостоверения, към онзи момент, а вероятно и след това, са издавани не въз основа на писмени доказателства, каквито и да са, а единствено, да речем, въз основа на нотариално заверена декларация: „Аз съм от български произход“, което означава, че така се отваря вратата за много лица, които нямат право да получат българско гражданство по облекчен ред, да го направят“, подчерта Петков.Той допълни, че няма доказателства за вземани подкупи, но корупцията остава единственото възможно обяснение. Според него настоящата акция срещу ДАБЧ има различни мотиви от тези да се разкрие корупционна схема. Петков изложи и част от констатираните нередности в доклада на ВКП от 2014 г.В този доклад на ВКП, доколкото си спомням, а аз си спомням ясно, се отбелязваше, че множество кандидати за гражданство и предимно тези, които не разполагаха за документи за произхода си, бяха дали един и същи адрес за кореспонденция в България. И този адрес беше адресът на централата на ВМРО. Това иде да покаже, че тази партия да има интереси в гражданството, макар тя да не го отрича изобщо, заяви Петков.\"Ние направихме всичко, което можахме, сезирахме прокуратура, институции. Единствено Народното събрание направи временна парламентарна комисия, която да разследва защо българите зад граница имат спънки в придобиването на гражданство. И отбивахме атаки защо саботираме процесът на придобиване на гражданство. Не можем да накараме прокуратурата да разследва, ние можем само да я сезираме. Нямаше политическа воля тогава да се разследва тази схема\", каза още той.\"Ситуацията в управляващата коалиция, поне на мен като гражданин, ми изглежда такава, че трябва да се осигури балансьор между господата Волен Сидеров и Валери Симеонов и господин Каракачанов, който е част от \"Обединените патриоти\", е най-възможния балансьор, а всички погледи в момента заради това разследване са насочени към него. Напълно е възможно чрез това разследване да не се търси разкриване на обективната истина, а да бъдат държани политическите фигури в някаква форма на зависимост\", коментира бившият зам.-министър.Зам.-министърът на правосъдието в кабинета на Пламен Орешарски Илия Ангелов също обяви, че е подавал сигнали за нередности в ДАБЧ.Той обясни, че след като е оглавил Съвета по българско гражданство, е забелязал скока на укази, издадени за български граждани.„През 2001 г. са издадени общо 940 указа, през 2009 г. стават 8911, 2010 г. – 14 828, 2011 г. – 18 319, 2012 г. – 17 000, и 2013 г. падат на 7701”, посочи Ангелов пред bTV, като допълни, че впечатление му е направила и непълната документация. Той посочи същите наблюдения за нередности като Петков по отношение на представяните доказателства за български произход, което ставало с нотариално заверена декларация за българско самосъзнание. ", "date": "2018.11.04", "title": "Сигнали за търговия с документи за българско гражданство в ДАБЧ имало още през 2014 г."}
{"url": "https://offnews.bg/obshtestvo/vtori-den-bez-metro-v-tcentara-na-sofia-691259.html", "text": "Метрото няма да се движи и днес между станциите „Стадион Васил Левски“ и „Сердика“.Временен метробус М1 ще вози пътниците по маршрута, съобщи ЦГМ.Причината е в извършването на дейности по строежа на третия лъч на метрото - тунелопробивната машина ще мине под действащите тунели на линия 1.В посока Стадион Васил Левски метробусът ще се движи от метростанция „Стадион Васил Левски“ (от спирка „УЛ. ГРАФ ИГНАТИЕВ“ на бул. „Евлоги и Христо Георгиеви“ в посока пл. „Орлов мост“ за автобусни линии № 72, 76, 204, 304, 604 и 10ТМ), по бул. „Евлоги и Христо Георгиеви“, наляво по бул. „Цар Освободител“, през пл. „Княз Александър I“, през пл. „Атанас Буров“, през пл. „Независимост“, наляво по бул. „Кн. Мария Муиза“ до крайна спирка „МЕТРОСТАНЦИЯ СЕРДИКА“ на бул. „Кн. Мария Муиза“ (срещу ТМ спирка „ПЛ. СВ. НЕДЕЛЯ“ в посока бул. „Ал. Стамболийски”).Крайната спирка „МЕТРОСТАНЦИЯ СЕРДИКА“ е предназначена само за слизане на пътниците.В посока Метростанция Сердика маршрутът е от Стадион Васил Левски: за обръщане посоката на движение, след крайната спирка „МЕТРОСТАНЦИЯ СЕРДИКА“, автобусите продължават без пътници надясно по бул. \"Ал. Стамболийски\", надясно по бул. \"Христо Ботев\", надясно по бул. \"Тодор Александров\" до начална спирка „МЕТРОСТАНЦИЯ СЕРДИКА“ (за автобусни линии № N1, N3 и N4) на бул. \"Тодор Александров\" преди бул. „Кн. Мария Луиза” в посока метростанция „Стадион Васил Левски“, направо през пл. „Независимост”, през пл. „Атанас Буров”, през пл. „Княз Александър I”, направо по бул. „Цар Освободител”, надясно по бул. „Евлоги и Христо Георгиеви”, наляво по ул. „Граф Игнатиев“, наляво по бул. „Евлоги и Христо Георгиеви” до метростанция „Стадион Васил Левски“.Метробусът ще се движи на интервал от 7/8 минути през деня, а след 20:30 часа - на 15 минути, като разписанието му е съобразено с разписанието на метрото.", "date": "2018.11.04", "title": "Втори ден без метро в центъра на София"}
{"url": "https://offnews.bg/sviat/zemetresenia-sas-sila-4-7-i-4-9-v-jonijsko-more-691261.html", "text": " Две земетресения с магнитуд от 4,7 и 4,9 по скалата на Рихтер бяха регистрирани в Йонийско море. Първият трус от 4,7 по Рихтер е регистриран в 5:04 часа. Той е бил с епицентър на 286 км западно от гръцката столица Атина и на 73 км южно от популярния ваканционен остров Закинтос, с дълбочина от 10 км под земната кора, съобщава Европейския средиземноморски сеизмологичен център, цитиран от \"Фокус\".Няколко минути по-късно, в 5:12 часа, земетресение с магнитуд от 4,9 по Рихтер е регистрирано на 284 км западно от Атина и на 47 югозападно от Закинтос, с дълбочина от 10 км.За момента няма данни за пострадали или за нанесени материални щети. ", "date": "2018.11.04", "title": "Земетресения със сила 4,7 и 4,9 в Йонийско море"}
