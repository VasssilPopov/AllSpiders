{"url": "https://offnews.bg/sviat/napadateliat-ot-manhatan-bil-razgneven-ot-dejstviata-na-izrael-v-ivitc-671014.html", "text": "Извършителят на нападението в Манхатън е бил разгневен от действията на Израел в Ивицата Газа. Това казал на полицията Акайед Уллах, твърдят източници на телевизия Си Ен Ен, цитирани от БТА. Той заявил, че е ядосан от израелското \"нахлуване в Ивицата Газа\", като не уточнил какво точно има предвид. По-рано американските медии обявиха, че 27-годишният Уллах е искал да отмъсти на САЩ за атаки в родината му. Акайед Уллах взриви самоделна бомба в подлез към метрото под 42-а улица, между Седмо и Осмо авеню, близо до Таймс скуеър. Предполага се, че Уллах е бил привързал самоделното устройство към тялото си, но тя се е взривила по-рано от предвиденото.При атаката бяха ранени четирима души, сред които и нападателят. Подкрепяща джихадистката групировка \"Ислямска държава\" медийна група, Макдиси медия, обяви, че атаката в Манхатън е в отговор на признаването на Йерусалим за столица на Израел от президента Доналд Тръмп.Решението на Тръмп беше последвано от сблъсъци между палестинци и израелските сили за сигурност на Западния бряг и по протежение на границата между Израел и Ивицата Газа.Най-малко четирима палестинци бяха убити оттогава.", "date": "2017.12.11", "title": "Нападателят от Манхатън бил разгневен от действията на Израел в Ивицата Газа"}
{"url": "https://offnews.bg/sviat/frantcia-izteglia-bebeshko-mliako-sas-salmonela-ot-pazara-670999.html", "text": "Френската компания за бебешки млечни храни Lactalis е изтеглила няколко свои продукта заради салмонела от пазара.Здравните власти във Франция алармираха за 26 случая на салмонела при бебета от началото на месеца, а малко по-късно производителя на бебешки храни изтегли част от своите продукти от пазара. Иззетите бебешки млека са със марки Milumel, Picot и Celi, предназначени за износ. Част от тях е трябвало да пристигнат в балкански страни, но не и в България.От БАБХ потвърдиха, че в търговската мрежа у нас не са постъпили част от рисковите партиди. От там ще направят и проверка за наличие на такива по магазините. Френското министерство на икономиката и финансите публикува списък с над 600 партиди, които са забранени за консумация и са предприети мерки за изтеглянето им от пазара.", "date": "2017.12.11", "title": "Франция изтегля бебешко мляко със салмонела от пазара"}
{"url": "https://offnews.bg/ikonomika/100-balgari-ostanaha-vav-frankfurt-zaradi-wizz-air-670997.html", "text": "На 10 декември полет на авиокомпания Wizzair, който е трябвало да излети в 15:40 ч от Франкфурт на Майн към София е бил отменен, оставяйки около 100 български граждани без транспорт до България, съобщи Министерството на външните работи.След телефонен разговор на българския консул във Франкфурт Стефан Димитров, българските граждани са били транспортирани от летището и настанени в хотели в радиус от около 40 км. По информация на българската мисия разходите за нощувка са били поети от авиокомпанията. От консулството ни информират, че след разговори с авиокомпанията е установено, че групово решение за прерутиране не може да бъде очаквано. Въпреки това днес пътниците ще бъдат превозени от хотелите до летище Франкфурт на Майн в 13:30 ч. местно време. Очаква се самолет на авиокомпанията Wizzair да качи една част от тях в 15:40 ч. на полет до София. Пътниците, които не успеят да бъдат превозени с полета на Wizzair ще могат да потърсят вариант за прибиране в България чрез директен полет на Lufthansa по-късно през днешния ден, или с друг полет с междинно кацане.Консулството на България във Франкфурт е в постоянна връзка с българските граждани, като информира, че част от тях вече са намерили алтернативен начин за транспорт до София.Всички клиенти на авиокомпании приемат общите условия на тези компании със закупуването на своя билет. Искове за нанесени материални и нематериални щети се подават лично от всеки гражданин към авиокомпанията. Гражданите могат да се информират за своите права на следния електронен адрес: Българското консулство остава в постоянна връзка с българските граждани. За съдейтвие гражданите могат да се обръщат към дежурните телефони на консулстовто във Франкфурт: ++49 69 509 278 13 10.Информацията на МВнР обаче се разминава драстично с тази на пътниците.Нямаме никаква информация какво се случва и кога ще се приберем. Има деца и болни, разказа читателка на OFFNews. Според нея на бедстващите българи е била отказана помощ от консула там.", "date": "2017.12.11", "title": "100 българи останаха във Франкфурт заради Wizz Air"}
{"url": "https://offnews.bg/zdrave/lekarite-ot-telk-plovdiv-zaplashiha-s-kolektivna-ostavka-671000.html", "text": "Лекарите в ТЕЛК-Пловдив обявиха, че възнамеряват да подадат колективна оставка заради ниски заплати и големия брой пациенти, които чакат за документи за инвалидност. Освен това лекарите обясняват, че им се налага да плащат от джоба си изплатени пенсии на пациенти, на които Националната лекарска комисия и НОИ са отменили със задна дата решения за плащане на обезщетение. Медиците посочват, че определят процента инвалидност в зависимост от прегледа и документите на пациентите и нямат обяснение защо актовете се ревизират от Комисията.Лекарите настояват парите за пенсии да не се изплащат, преди да се произнесе Националната лекарска комисия.Повечето медици, които работят в ТЕЛК-Пловдив, са пенсионери. Млади специалисти не искат да започват работа в комисията.През 2015 г. лекарите от ТЕЛК-Пловдив отново подадоха колективна оставка, но след това оттеглиха предизвестията си заради обещание за готвена реформа в ТЕЛК, която обаче все още не е започнала.   ", "date": "2017.12.11", "title": "Лекарите от ТЕЛК-Пловдив заплашиха с колективна оставка"}
{"url": "https://offnews.bg/sviat/6-godishno-specheli-11-mln-ot-igrachki-v-youtube-670998.html", "text": "6-годишно дете спечели 11 милиона долара от ревюта на детски играчки в Youtube.Преди три години родителите на малкия Раян започват да заснемат как той разопакова нови играчки и си играе с тях, докато коментира качествата им. Семейството качва ревютата в своя канал в Youtube, наречен \"Ryan ToysReview\".Според списание Форбс\" 6-годишният Раян се нарежда на 8 място в списъка с влогъри милионери в Youtube. В рамките на една година малкият талант е спечелил 11 милиона долара, а ревютата в неговия канал вече са събрали повече от 8 милиарда гледания.През юни тази година изданието \"TubeFilter\" посочи канала \"Ryan ToysReview\" като най-гледания в САЩ за последните 10 месеца. Към днешна дата той се радва на повече от 10 милиона последователи.", "date": "2017.12.11", "title": "6-годишно спечели $11 млн. от играчки в Youtube"}
{"url": "https://offnews.bg/politika/borisov-na-sreshta-s-tereza-mej-ochakvame-london-da-ostane-nash-partn-671003.html", "text": "Премиерът Бойко Борисов се срещна с британския си колега Тереза Мей. След срещата Борисов обяви, че очаква Великобритания да остане стратегически партньор на ЕС, независимо от Брекзит. Борисов е в Лондон по покана на Мей. Двамата са обсъдили сътрудничеството в областта на миграцията и на сигурността. Те дадоха висока оценка за взаимодействието между специалните служби на България и Великобритания.Борисов посочи, че очаква подкрепата на Лондон за интеграцията на страните от Западните Балкани. По думите му, тяхното приобщаване към семейството на демократичните ценности е най-голямата гаранция за успешно, сигурно и мирно развитие на европейския континент.\"Хората от този регион очакват да им покажем, че Европа мисли за тях\", каза българският министър-председател.Ние напускаме ЕС, но не и Европа, коментира премиерът Тереза Мей.Тя посочи, че като бивш вътрешен министър на Великобритания може да оцени положените от България усилия в процеса на овладяване на мигрантската криза в Европа и за борбата с тежката престъпност.\"Затова благодаря на теб и на България за помощта, която оказахте в общата ни борба с организираната престъпност, тероризма и трафика на хора\", каза британският премиер.", "date": "2017.12.11", "title": "Борисов на среща с Тереза Мей: Очакваме Лондон да остане наш партньор"}
{"url": "https://offnews.bg/sviat/identifitciraha-napadatelia-ot-manhatan-bombata-izbuhnala-po-rano-ob-671002.html", "text": "Установиха самоличността на извършителя на нападението в Манхатън. Това е 27-годишният Акайед Уллах. Смята се, че той живее в Бруклин и е родом от Бангладеш. Според властите взривът е станал в подлез. Предполага се, че Уллах е бил привързал самоделното устройство към тялото си. Смята се, че то е избухнало по-рано от предвиденото. За момента все още не се знае какви са били намеренията на нападателя.Уллах се е радикализирал. Според полицията той е признал, че се е заклел във вярност на \"Ислямска държава\". При атаката няма загинали. Ранени са четирима души, включително извършителят на нападението, който е арестуван. Животът на ранените не е в опасност. Експлозията стана в подлез към метрото под 42-а улица, между Седмо и Осмо авеню, близо до Таймс скуеър, в 7.30 ч. местно време. Смята се, че Уллах е действал сам. Кметът на Ню Йорк Бил де Белазио обяви, че нападението е опит за терористична атака. Според началника на бангладешката полиция Уллах не е имал криминално досие в Бангладеш. Уллах е родом от Югоизточен Бангладеш и за последно е бил в страната на 8 септември, съобщи БТА.", "date": "2017.12.11", "title": "Идентифицираха нападателя от Манхатън, бомбата избухнала по-рано (обновена)"}
{"url": "https://offnews.bg/temida/novo-masovo-delo-sreshtu-opasni-frenski-implanti-670994.html", "text": "Над 2 000 българки не са потърсили правата си заради опасните силиконови импланти, продавани години наред от френската компания PIP. Преди седем години гръмна един от най-големите медицински скандали, след като се оказа, че фирмата е пласирала импланти, пълни с несертифициран гел. Проблемите излизат на бял свят година по-рано, след като хирурзи алармират за прекалено голям процент на спукани продукти. Последвалото разследване доказало, че много от имплантите на PIP са именно с такъв гел, в пъти по-евтин от този, който се използва за медицински цели. Въпреки това, те са се продавали, благодарение на удостоверение, издадено от немската фирма за сертифициране на качеството ТЮВ. Именно поради тази причина, българският вносител на имплантите „Дже и Ди Медикалс“, заедно с още двама дистрибутори, заведоха дело срещу германската фирма. На 14 ноември 2013 г., съдът във френския град Тулон осъди ТЮВ да заплати обезщетение и на пациентите, и на дистрибуторите. Ново дело беше заведено през 2014 г., а в него се включиха над 20 000 пациентки от целия свят, включително и 99 българки, а решението бе в тяхна полза. На над 400 000 жени са били поставени импланти на френския производител, които отдавна са спрени от пазара.Много наши сънароднички не са се възползвали от възможността да получат обезщетение, която е напълно реална. Именно за да даде повече информация по този казус, в България пристигна френският адвокат, който води делата от самото начало, Оливие Ометр. В София и в Бургас, той се срещна с пациентки, за да им разясни техните възможности.„“, поясни Ометр.Това е минималната компенсация, която може да бъде получена, уточни той. Всеки отделен пациент може да поиска допълнително обезщетение, след консултация с медицински експерт. Първите му срещи с българки по този повод са били още преди три години, като Ометр уточнява, че тогава крайният ход на делата е бил само предполагаем, защото подобни процеси са дълги и сложни. А и адвокатите се изправят срещу една голяма немска компания.„“, добави адвокатът. Предстои да стартира нова съдебна процедура и именно затова Оливие Ометр пристигна у нас, за да поясни как българките могат да се включат в нея. Делата се водят във Франция, а желаещите да се включат заплащат само таксите, свързано с тях - около 300 лв. Минималното обезщетение, което може да получи пациент, ако магистратите се произнесат в негова полза е 3 000 евро, но може и да надмине 10 000. Адвокатската компания взима процент само при положително за клиента решение. За тези, които не пръсъстваха на срещата, той препоръча да се свържат с екипа му през или да им пишат e-mail.", "date": "2017.12.11", "title": "Ново масово дело срещу опасни френски импланти"}
{"url": "https://offnews.bg/futbol/v-italia-sravniavat-ludogoretc-s-iuventus-671004.html", "text": "Българският шампион Лудогорец беше сравнен с Ювентус от италианските медии, след като стана ясно, че раздградчани ще се изправят срещу Милан в 1/16-финалите на Лига Европа.Причината за сравнението е хегемонията, която Лудогорец установи в последните години у нас, също като \"Старата госпожа\" в Италия.Сайтът calciomercato.com пък обърна специално внимание на Марселиньо, Вандерсон и Клаудиу Кешерю, които според анализаторите са и най-голямата опасност за вратата на Джанлуиджи Донарума.Треньорът на Лудогорец Димитър Димитров също изрази мнението си за предстоящия мач срещу Милан. \"Милан е титулуван тим с много успехи. За нас ще бъде чест да играем с огромен гранд като „росонерите”. Мачът ще бъде исторически за нас.Въпреки че те направиха доста мащабна селекция тази година, очакванията ми бяха по-големи от тяхното представяне. Милан си е Милан. Класата и нивото са налице. Нашите футболисти ще бъдат разкрепостени. Няма да имат това напрежение, което имаха в последния мач и би трябвало да се покажат в най-добра светлина\", коментира Херо пред Канал 3, след което продължи:\"Критиките са част от работата. Предпочитам да приемам такива критики да съм се класирал, отколкото да играя някакъв романтичен футбол и да не се класирам, защото групата беше тежка и трудна. Всички признават, че ние бяхме абсолютния аутсайдер с отбори като Хофенхайм, Истанбул, които имат огромен бюджет, докато ние продължихме. Радвам се, че се класирахме за следващия кръг.Ако бяхме вкарали, сега щяхме да имаме по-лек жребий. Съдбата е решила така и приемам нещата като факти”, каза Херо.", "date": "2017.12.11", "title": "В Италия сравняват Лудогорец с Ювентус"}
{"url": "https://offnews.bg/futbol/ludogoretc-shte-zimuva-na-varha-v-parva-liga-671006.html", "text": "Шампионът Лудогорец ще зимува на върха в Първа лига, след като си върна лидерската позиция от ЦСКА.\"Орлите\" победиха с 2:0 при гостуването си на Пирин в Благоевград и вече имат точка аванс пред \"червените\".Победата и лидерската позиция бяха изключително важни за разградчани и от психологическа гледна точка преди сблъсъка с \"армейците\" от 1/4-финалите на турнира за Купата на България в четвъртък на \"Българска армия\".Румънецът Клаудиу Кешерю откри резултата в 31-ата минута, а 120 секунди по-късно Джоди Лукоки удвои.Това беше най-малкото, с което се отърваха домакините, тъй като 6-кратният пореден шампион на България направи поне още 5-6 положения.До края на двубоя гостите заложиха на разиграване в центъра на терена, чакайки последния съдийски сигнал на Никола Попов.", "date": "2017.12.11", "title": "Лудогорец ще зимува на върха в Първа лига"}
{"url": "https://offnews.bg/sviat/pentagonat-se-usamni-v-izteglianeto-na-ruskite-vojski-silite-na-sasht-671007.html", "text": "Пентагонът се усъмни в обявеното от руския президент Владимир Путин изтегляне на руските войски от Сирия. \"Декларациите на Русия за изтеглянето на войските ѝ често не отговарят на действителни съкращения на въоръжените сили и не засягат приоритетите на САЩ в Сирия\", заяви говорител на американското министерство на отбраната, цитиран от Франс прес и БТА.Той добави, че международната коалиция \"ще продължи да действа в Сирия и да оказва подкрепа на местните сили\".Путин обяви изтеглянето на руските войски по време на изненадващо посещение на руската военна база Хмеймим в Сирия. Това се случи, след като преди дни Русия обяви, че Сирия вече е освободена от \"Ислямска държава\".Според американски официален представител, пожелал анонимност, САЩ смятат, че Русия ще пристъпи към \"чисто символично\" изтегляне от Сирия, като върне няколко самолета.", "date": "2017.12.11", "title": "Пентагонът се усъмни в изтеглянето на руските войски, силите на САЩ остават в Сирия"}
{"url": "https://offnews.bg/futbol/bufon-otlaga-kraia-na-karierata-671008.html", "text": "Радостна новина за феновете на Ювентус и персонално на големия вратар Джанлуиджи Буфон дойде от Италия.Легендарният страж е споделил, че смята да отложи края на кариерата си с една година и да окачи ръкавиците през лятото на 2019 година, вместо през следващото лято.Информацията е на Спорт Медиасет, като за източник се споменава спортният директор на Интер Пиеро Аузилио. Буфон е разговарял с него след мача от 16-ия кръг на Серия А между двата тима в Торино, завършил 0:0.Все пак Буфон си е оставил вратичка да се оттегли и следващото лято в случай, че за това настояват от Ювентус.Джиджи планираше да се оттегли след световното първенство в Русия догодина, но Италия не успя да се класира. Затова през седмицата се заговори, че се планира специален бенефисен мач на Буфон в Торино през юни.", "date": "2017.12.11", "title": "Буфон отлага края на кариерата"}
{"url": "https://offnews.bg/ikonomika/10-po-visoki-zaplati-v-chastnia-sektor-prez-2018-g-2-3-ot-rabotesht-670991.html", "text": "Очаква ли се увеличение на заплатите през 2018 година и ако „да“, какво ще бъде то? Цветан Симеонов, председател на Българската търговско-промишлената палата, обясни за NOVA какви промени в заплащането се очакват през следващата година в частния сектор.Според него нагласите на бизнеса са в унисон с предвиждания ръст на икономиката. \"Повече от половината работодатели предвиждат увеличение на заплатите. За жалост 17% от фирмите, нямат възможност за това. А 2% от фирмите дори ще намалят заплатите на своите служители\", заяви Симеонов. Въпреки че 28% от работодателите не са сигурни дали ще направят промени в заплатите на служителите, Симеонов заяви, че по-голяма част от тях все пак ще увеличат месечните възнаграждения.79% от фирмите, които ще увеличат заплатите на служителите си с 10%, 15 на 100 ще увеличат заплащането с 20%, а едва 1% от работодателите ще зарадват служителите си с по-голямо повишение.Според Симеонов през 2018 г. не се очаква увеличение на инфлацията и ръстът на възнагражденията от 10% ще бъде усетен.Най-голямо увеличение на заплатите се очаква в промишлеността, ИТ и телекомуникациите, недвижими имоти и търговия.\"Ако един нискоквалифициран работник в строителството взима заплата от 850 лева, то от 2018 година тя ще стане около 930 лева. В сектора с най-високо заплащане - ИТ и телекомуникация, средната заплата от 2500 лева, ще стане 2800\", поясни Симеонов.Относно създаването и предлагането на работни места, почти 40% от фирмите ще наемат още служители, 55,7% няма да променят броя на екипа си, а почти 6 на 100 ще се наложи да освободят част от работниците си.Най-голям дефицит на кадри има в сектори като ИТ и аутсорсинг (програмисти, поддръжка на софтуерни системи), туризъм (сервитьори, готвачи, рецепционисти, обслужващ персонал), строителство (общи работници) и транспорт (международни шофьори).Според БТПП почти 70% от фирмите предвиждат да раздадат бонуси за празниците, 20 на сто ще оставят служителите си без бонуси, а 17% все още не са сигурни дали ще могат да зарадват служителите си.", "date": "2017.12.11", "title": "10% по-високи заплати в частния сектор през 2018 г., 2/3 от работещите - с коледни бонуси"}
{"url": "https://offnews.bg/sviat/mej-london-shte-plati-na-es-za-brekzit-samo-ako-se-dogovorim-za-part-671009.html", "text": "Обещанието на Великобритания да плати между 40 и 44 млрд. евро по сметката за развода с ЕС е условие, което ще бъде изпълнено само ако бъде договорено бъдещо споразумение с Евросъюза, обяви в парламента британският премиер Тереза Мей.\"Ако не се договорим за такова партньорство, то тогава и тази оферта слиза от масата\", заяви Мей, цитирана от БТА. Британският премиер коментира т. нар. \"пълно съответствие на регулациите\", което Обединеното кралство ще запази с тези на ЕС по въпроси, засягащи Република Ирландия, с цел да се избегне твърда граница между нея и британската провинция Северна Ирландия. Според Мей до тази формулировка ще се прибегне само в краен случай.\"Ние вярваме, че естественото решение на този въпрос ще дойде със споразумението, което ще постигнем чрез преговори с ЕС\", посочи тя.Мей каза, че Брекзит е \"значително и уникално предизвикателство\" за Северна Ирландия, която ще напусне ЕС като част от Великобритания, и за Ирландия, която ще остане в ЕС. Тя се зарече \"напълно да защити\" статута на Северна Ирландия като част от \"единния пазар на Обединеното кралство\", с което потвърди, че тази територия ще излезе от общия пазар и митническия съюз на ЕС.", "date": "2017.12.11", "title": "Мей: Лондон ще плати на ЕС за Брекзит, само ако се договорим за партньорство"}
{"url": "https://offnews.bg/sviat/putin-i-erdogan-obviniha-tramp-che-destabilizira-blizkia-iztok-671012.html", "text": "Руският президент Владимир Путин се срещна с турския си колега Реджеп Тайип Ердоган и за първи път обсъдиха на четири очи ситуацията в Близкия изток, след като Доналд Тръмп обяви Йерусалим за столица на Израел. След срещата Путин обяви, че акцентът на разговора им е бил именно изострянето на ситуацията в Близкия изток, като подчерта, че Русия и Турция си взаимодействат напълно.Путин заяви, че Русия и Турция смятат решението на САЩ да признае Ерусалим за столица на Израел за дестабилизиращо.\"И Русия, и Турция смятат, че решението на американската администрация да признае Ерусалим за столица наИзраел не помага за разрешаването на ситуацията в Близкия изток, а, напротив, дестабилизира и без товасложната обстановка в региона\", коментира руският президент.По-рано днес Путин беше на посещение в Сирия, откъдето обяви изтеглянето на руските военни, и след това в Египет. Путин каза още, че на срещата си по-рано днес със сирийския президент Башар Асад двамата са обсъдили провеждането на Конгреса на сирийския национален диалог в началото на 2018 г.\"Няма да скрия, че при днешното си посещение в Сирия подробно разговарях с президента Асад по този въпрос\", отбеляза Путин, цитиран от ТАСС и БТА.", "date": "2017.12.11", "title": "Путин и Ердоган обвиниха Тръмп, че дестабилизира Близкия изток"}
{"url": "https://offnews.bg/obshtestvo/otetc-paolo-kortezi-i-dotc-kristian-takov-s-prizove-chovek-na-godinat-670986.html", "text": "Католическият свещеник отец Паоло Кортези бе отличен за \"Човек на годината\" за 2017 от Българския хелзинкски комитет (БХК), а доц. Кристиан Таков получи посмъртно приза за цялостен принос.Наградите бяха раздадени на церемония на 10 декември. е отецът от Белене, който приюти сирийско семейство бежанци и получи заплахи за живота си, заради които бе принуден да напусне страната. Oт октомври  и споделя, че се надява да остане там поне няколко години.Доцентът по право от Юридическия факултет на СУ  получи наградата за цялостен принос. Той почина през юли 2017 година. Наградата прие неговата дъщеря Галя Такова.Сред отличените личности тази година са още учителките от закрити училища към болници Златина Стойкова и Радослава Станчева, създателката на шрифт на кирилица за хора с дислексия Кристина Костова, активистът от ЛГБТИ Пол Найденов,  Виктория и Захари Недялкови, които помагат на хора с двигателни проблеми да открият планината.Призове взеха и неправителствените организации \"Кампании и активизъм за животните в индустрията\", Български фонд за жените и Асоциацията на европейските журналисти.", "date": "2017.12.11", "title": "Отец Паоло Кортези и доц. Кристиан Таков с призове Човек на годината"}
{"url": "https://offnews.bg/dw/putin-vrazheskiat-zapad-i-pushkata-na-chehov-671010.html", "text": "Москва подсилва с военна мощ западната си граница, приема планове за мобилизация, готви се за военновременни действия, а президентът Путин все по-често си позволява военна реторика. Готви ли се Русия за война, пита Роман Гончаренко в текст за .В края на ноември някои руски медии, сред които и либералния московски вестник \"Новая газета\", гадаеха какво се крие зад изявлението на Путин, че Русия трябвало да се готви за война. Преди това две други събития също дадоха повод за размисъл: първо Путин заяви, анализирайки резултатите от военното учение \"Запад 2017\", че държавните и частните предприятия трябвало да бъдат готови бързо да увеличат производството си в случай на война. Няколко дни по-късно в социалните мрежи се появи указание към училищата в Красноярска област, Сибир, да се подготвят за работа във военновременни условия. И макар властите да определиха това като \"рутинна информация\", такъв документ все пак съществува.Всичко е заради изборите?Военната реторика не е нищо ново в днешна Русия, която се чувства застрашена от Запада. Въпреки това много са изненадани.\"Новая газета\" свързва изявлението на шефа на Кремъл с предстоящите през март президентски избори в страната. Дълго време се пазеше в тайна, че Путин се кандидатира за четвърти мандат, докато самият той не обяви намеренията си на 6 декември.Експертите също виждат в изборите разковничето: \"Не вярвам, че Русия се готви за война. Всъщност, това стои в центъра на легитимационен наратив на Путин: той тръби, че външният свят е настроен враждебно към Русия, и че се налага да бъдат използвани всички ресурси за защитата на родината\", казва британският историк Марк Галеоти. Той смята, че с наближаването на изборите Москва ще набляга все повече на този аргумент, за да мобилизира избирателите.Военният експерт от Американския съвет за външна политика във Вашингтон Стивън Бланк споделя същото мнение, но поставя въпроса в още по-голям мащаб: \"От години руското правителство смята, че е в състояние на война със Запада\", казва той. Според него, мобилизацията играе важна роля в руската стратегия за национална сигурност.Така мисли и руският военен експерт Алексадър Голц: \"Представянето на Русия като \"обсадена крепост\" създава идеални условия за президентската кампания. Лошото е, че след изборите няма да изчезне нито реториката, нито военното планиране\", казва той. Според Голц, двете неща ще останат задълго приоритети на руското ръководство.Анексията на Крим - повратен момент\"В Русия се наложи виждането, че е възможно да има война, и че страната трябва да се готви сериозно за нея\", продължава Голц. Решаваща роля в това отношение, според него, е изиграла анексията на Крим през 2014 и руското участие в \"тайната война в Донбас\". Русия отрича каквато и да е военна помощ за сепаратистите в Луганск и Донецк.\"Русия се готви за война - също както навремето това правеше и Съветският съюз - и провежда мобилизационна подготовка. Възможно е в секретната част от указанията за училищата да е записано, че в случай на война там трябва да бъдат създадени сборни пунктове, а после - да бъдат превърнати в лазарети\", казва експертът.По думите му руснаците са убедени, че техен противник в една възможна бъдеща война ще бъде Западът. Русия прехвърля сега военна сила основно на запад и югозапад. В момента се сформират три нови дивизии - между Смоленск и Ростов. Освен това в западната част на страната е напълно възстановена и танковата армия. Стивън Бланк предполага, че Русия разглежда и Украйна като \"част от Запада\".Хляб и бункериСлед анексията на Крим, Русия ускори модернизирането на армията си. Още преди това, в края на 2013 година, в Москва започна изграждането на Национален център за управление на отбраната, който във военно време ще изпълнява ролята на \"Главна квартира на върховното командване\". Още тогава руски журналисти гадаеха какво стои зад тази стъпка - дали не започва подготовката за война. Националният център беше изграден за рекордно кратко време и започна дейността си през 2014 година.Но и много други обществени сфери също изглежда се подготвят за работа във военновременно положение: вече е тествана устойчивостта на финансовата система и комуникационните връзки; проигран е сценарият, при който военни поемат дейността на ключови административни служби; в Санкт Петербург са утвърдени плановете за военновременните запаси с хранителни продукти и дневните дажби от хляб; в Москва пък са готови с плановете за приемане на хора в бомбоубежищата.През февруари 2017 година руският парламент промени Закона за мобилизацията и прехвърли изцяло на регионите отговорностите за изпълненнието на мерките. Не е ясно дали това е свързано по някакъв начин с масовите евакуации от тази есен, когато цяла Русия гадаеше защо десетки хиляди души биват евакуирани от училища, търговски обекти и киносалони на безопасно място. Властите тогава се аргументираха с постъпили анонимни предупреждения за поставени взривни устройства.\"Агресивна форма на защита\"Марк Галеоти смята действията на Русия за \"част от модернизацията\" в сферата на сигурността. \"Когато разговарям с хора от силовите структури в Москва, виждам как те искрено вярват, че Русия е в опасност, че Западът (Америка) иска да отслаби великата сила Русия и да предизвика мека смяна на режима. Те наистина вярват на тази глупост\", казва Марк Галеоти. Според него става дума за \"агресивна форма на защита\", което е обезпокоително.В тази връзка либералният московски вестник \"Новая газета\" припомня крилатата мисъл на Антон Чехов, че ако в първото действие на една пиеса на стената има окачена пушка, то до края тя непременно ще гръмне. \"В Русия тържествено окачиха оръжието на стената\", написа изданието по повод военната реторика на Путин. Посланието гласи: ако се готвиш за война, може и да се стигне до война.", "date": "2017.12.11", "title": "Путин, вражеският Запад и пушката на Чехов"}
{"url": "https://offnews.bg/sviat/avstria-otmenia-palnata-zabrana-za-pushene-v-zavedenia-671005.html", "text": "Бъдещите партньори в новото австрийско правителство от Австрийската народна партия и Австрийската партия на свободата са потвърдили намерението си да отменят абсолютната забрана за пушене в заведенията, която трябва да влезе в сила през май догодина.Посетителите на ресторанти и барове ще могат да пушат в определените за тази цел части от заведенията.Затова пък се забранява пушенето на младежи до 18 години. Ще бъде забранено и присъствието на младежи под 18 години в заведения, където се пуши. Забранено ще е и на възрастните да пушат в автомобилите си в присъствието на деца, съобщи БТА.Новото австрийско правителство трябва да е факт на 20 декември. Промяната на решението за абсолютна забрана на тютюнопушенето е резултат от натиска на Австрийската партия на свободата.Решението среща остра критика от страна на лекари и гастрономи, противници на тютюнопушенето, които посочват вредата от пушенето върху човешкото здраве.В Австрия забраната за пушене в заведенията е факт от 2009 г. Пушенето е разрешено единствено в отделени помещения, разполагащи със съответната климатична инсталация, или в питейни заведения, разположени на площ под 50 квадратни метра.", "date": "2017.12.11", "title": "Австрия отменя пълната забрана за пушене в заведения"}
{"url": "https://offnews.bg/sviat/sadat-osvobodi-saakashvili-671011.html", "text": "Украински съд освободи от ареста бившия президент на Грузия Михаил Саакашвили, съобщи Ройтерс, цитирана от БТА.Решението е на съдия Лариса Цокол от Печорския районен съд в столицата Киев. Тя не удовлетвори искането на прокуратурата да остави опозиционера под стража.Саакашвили и негови привърженици, включително няколко украински депутати, посрещнаха решението с аплодисменти.Михаил Саакашвили беше арестуван на преди два дни, след като малко преди това него поддръжници го свалиха от полицейския ван. Украинската прокуратура обвинява 49-годишния опозиционер в подпомагане на престъпна организация - обвинения, които той твърди, че са били изфабрикувани, за да бъде възпрепятствана неговата кампания да свали от власт президента Петро Порошенко.", "date": "2017.12.11", "title": "Съдът освободи Саакашвили"}
{"url": "https://offnews.bg/sviat/snegat-predizvika-transporten-haos-v-evropa-670992.html", "text": "Силен снеговалеж предизвика транспортен хаос в Европа. Заради снега бяха отменени стотици полети. Близо 300 полета бяха отменени на летището в Амстердам, а летище \"Завентм\" в Брюксел беше затворено. Властите съобщиха, че е постигнат нов рекорд на задръстванията в Белгия - над 1000 км.В Германия снегът предизвика много катастрофи и задръствания, както и закъснения на влакове. Над 300 полета бяха отменени на летището във Франкфурт в неделя. Десетки хиляди останаха без ток във Франция. Снежна буря предизвика транспортен хаос и в Италия. Заради снега бяха затворени училища в Лигурия, Пиемонт и Тоскана. Заради силните ветрове беше спряно движението на ферибота до Неапол. Хиляди домове останаха без ток във Великобритания и стотици училища бяха затворени в понеделник. ", "date": "2017.12.11", "title": "Снегът предизвика транспортен хаос в Европа"}
{"url": "https://offnews.bg/sviat/liderite-v-evropa-mnogo-iuristi-i-samo-edin-pozharnikar-karta-670961.html", "text": "България, Австрия и Швеция са уникални по отношение на образованието на своите лидери. Това показва карта, изобразяваща най-високата научна степен на управляващите в различните страни в Европа.Премиерът Бойко Борисов е единственият управленец с диплома от силовите служби. Той защитава дисертация по темата „Психофизическа подготовка на оперативния състав на Противопожарна охрана за действие в екстремална ситуация на пожар“. През 1990 година му е присъдена научната степен „кандидат на науките“. Впечатление прави Швеция, където министър-председателят Стефан Льофен няма завършено висше образование. Той започва да учи \"социална работа\" в университета в Умео, но прекъсва обучението си след година и половина. Льофен работи като заварчик в град Орнсколдсвик, а две години по-късно той е избран за представител на синдиката на местните металурзи. През 1995 г. Стефан Льофен става омбудсман на Шведския синдикат на металурзите. Австрия е единствената страна в Европа с лидер, който е завършил журналистика. Действащият канцлер Кристиан Керн завършва \"журналистика и комуникации\" в университета във Виена. През 1989 г. той започва своята кариера като бизнес журналист в австрийския вестник Wirtschaftspressedienst и икономическото списание Option. Керн влиза активно в политиката през 1994 г. когато става говорител на социалдемократите в Австрия.15 от всичките 38 лидери на страните, изобразени на картата, са с юридическо образование. Има още такива с дипломи в областта на хуманитарните науки и изкуствата. Други популярни специалности сред европейските лидери са икономика и инженерни науки.", "date": "2017.12.11", "title": "Лидерите в Европа: Много юристи и само един пожарникар (карта)"}
{"url": "https://offnews.bg/sviat/putin-iznenadvashto-otide-v-siria-i-zapoviada-iztegliane-na-ruskite-vo-670971.html", "text": "Руският президент Владимир Путин пристигна изненадващо в Сирия, предаде AFP, като цитира ТАСС.Руският държавен глава бе посрещнат на летището от президента на Сирия Башар Асад, министъра на отбраната на Русия Сергей Шойгу и командващия руската групировка в Сирия генерал-полковник Сергей Суровикин.Той отиде в руската военна база Хмеймим и разпореди изтегляне на руския военен контингент от Сирия.\"Заповядах на министъра на отбраната и шефа на генералния щаб а започнат изтегляне на руските войски по местата на постоянната дислокация\", каза Путин пред военнослужещите, пише РИА Новости. Путин допълва, че е решил значителна част от руския контингент в Сирия да се върне у дома в Русия.Миналата седмица генералният щаб на руската армия обяви освобождението на страната от \"Ислямска държава\".За малко над две години руските въоръжени сили \"заедно със сирийската армия разгромиха най-боеспособната групировка от международни терористи. В тази връзка взех решение: значителна част от руския военен контингент в Сирийската арабска република се връща у дома, в Русия\", каза върховният главнокомандващ.\"Задачата в борбата с въоръжените бандити тук, в Сирия като цяло е решена, решена е блестящо\", заяви Путин. \"Поздравявам ви!\", обърна се той към руските военни.\"Вие се връщате с победа в родните си огнища, при своите близки, родители, жени, деца, приятели. Родината ви чака, приятели мои. На добър час. Благодаря ви за службата\", добави руският президент.\"Никога няма да забравим жертвите и загубите в борбата с терора и тук в Сирия, и у нас - в Русия\", подчерта Путин. \"Надигнат ли терористите глава отново, ще нанесем по тях такива удари, каквито още не са и виждали\", увери той.\"Бежанците се връщат по домовете си Както предвиждат международните споразумения, в Сирия продължава да работи руският Център за помиряване на враждуващите страни. В страната са създадени и ще действат постоянно два пункта за базиране - в Тартус и тук, в Хмеймим\", добави Владимир Путин.Очаква се Путин да отпътува за Египет и Турция, където да проведе разговори.", "date": "2017.12.11", "title": "Путин изненадващо отиде в Сирия и заповяда изтегляне на руските войски"}
{"url": "https://offnews.bg/kultura/nagradiha-stefan-danailov-sas-zlaten-vek-670974.html", "text": "Министърът на културата Боил Банов награди проф. Стефан Данаилов с най-високото отличие на министерството - \"Златен век\" - за изключителен принос в развитието на българската култура и националната ни идентичност.Банов връчи отличието по време на рождения ден на актьора, който бе отпразнуват в Народния театър, а гости на актьора бяха близо 700 души, сред които председателя на ПЕС Сергей Станишев и председателя на БСП Корнелия Нинова, студенти и приятели на Ламбо.Същата вечер бе представена и биографичната книга „Романът на моя живот“, в която са разказани едни от най-интересните истории от живота на Мастъра.Предложението проф. Стефан Данаилов да получи най-високото и престижно отличие за изтъкнати личности, допринесли за развитието на българската култура и национална идентичност, идва от Съюза на артистите.", "date": "2017.12.11", "title": "Наградиха Стефан Данаилов със 'Златен век'"}
{"url": "https://offnews.bg/kultura/hilda-kazasian-vasil-petrov-i-akaga-na-novogodishnia-kontcert-na-bnt-670977.html", "text": "На популярни български изпълнители ще заложи БНТ за традиционния си новогодишен концерт \"Сцена под звездите\" на площад „Княз Александър І”.Шоуто се организира за 19-а поредна година със съдействието на Столична община и ще се излъчва наживо по БНТ1 и БНТ Свят от 22:00 до 01:00 ч. На сцената ще излязат Хилда Казасян и Васил Петров с Бенда на Ангел Заберски, група „Акага”, Дара, Михаела Маринова, Христиана Лоизу, група „Сигнал” и Николина Чакардъкова с Ансамбъла на неврокопските танцьори. Водещи на концерта ще са Анна Ангелова и актьорът Владимир Пенев.Всяка година в мащабната проява се включват повече от 20 000 души.", "date": "2017.12.11", "title": "Хилда Казасян, Васил Петров и Акага на новогодишния концерт на БНТ"}
{"url": "https://offnews.bg/112/telefonna-izmama-za-40-hil-lv-predotvratiha-politcai-ot-burgas-670975.html", "text": "Телефонна измама за сумата от 40 000 лв. бе предотвратена в резултат на бързите действия на служител от бургаски банков клон и отдел \"Криминална полиция\" при ОДМВР – Бургас.Възрастният човек – мъж от Малко Търново на 71 години, получил телефонно обаждане по класическата схема \"оказване на съдействие на полицаи при задържането на телефонни измамници\". Било му обяснено, че в района са разположени полицейски служители, ангажирани в специализирана полицейска операция за задържането на престъпниците. В хода на разговора непознатият заявил, че пенсионера без притеснение е необходимо да предостави наличните си парични средства, като след задържането на телефонните измамници, парите щели да му бъдат върнати лично, а той самият щял бъде отличен с награда от министъра на вътрешните работи.Пенсионерът с личния си автомобил дошъл до Бургас за да изтегли спестяванията си от банковия клон. Спрял колата в началото на града и с такси отишъл до банката. Служителят във финансовата институция, забелязвайки крупната сума, заявена за изтегляне, както и липсата на адекватен повод за това, се усъмнил, че се касае за телефонна измама и алармирал полицейските служители.Сумата от 40 000 лв. била изплатена на 71 годишния мъж, който се качил в таксиметровия автомобил, но бил спрян от полицейските служители на отдел \"Криминална полиция\" при ОДМВР – Бургас. Констатирано е, че таксито според уговорката с непознатия телефонен глас, трябвало да откара възрастния мъж до Варна.Въпреки демонстрираното недоверие 71 годишния пенсионер бил отведен в Първо Районно управление – Бургас, където след много разговори се уверил, че се касае за телефонна измама, която е предотвратена от истинските полицаи с помощта на банковия служител.ОДМВР – Бургас продължава с активната си превантивна кампания по отношение телефонните измами, като особени усилия са насочени към банковите и пощенски клонове, както и към уязвимите възрастови групи, чрез ползване на различни методи и информационни мероприятия. На територията на Община Бургас през тази седмица стартира поредната кампания, насочена към хората от третата възраст. За целта освен срещи в пенсионните клубове, провеждани от районните инспектори към полицейските управления, ще се включат и служители от структурите на „Икономическа” и „Криминална полиция”. Кампанията ще се насочи и към жилищните райони, домоуправители, роднини и близки на уязвимите възрастни хора.От полицията призовават гражданите да разговарят с възрастните си родители, близки и роднини, на които да заострят вниманието им по отношение „телефонните измами” и най-честите механизми за осъществяването им.", "date": "2017.12.11", "title": "Телефонна измама за 40 хил. лв. предотвратиха полицаи от Бургас"}
{"url": "https://offnews.bg/futbol/liubo-penev-za-parvi-pat-klubovete-vizhdat-alternativa-670996.html", "text": "- Г-н Пенев, какво ви накара да се кандидатирате за президент на БФС?- Желанието ми е да започне кардинална промяна в българския футбол. Това, разбира се, го знаят и говорят всички, но по-важното е, че аз знам как и мога да го направя. Все пак, когато дълго време си част от големи европейски структури, видял си качеството на управление, можеш голяма част само да прилагаш. При последния ми престой в чужбина проведох няколко срещи с познати, работещи в испанската федерация. Там обсъдихме някои работещи модели, които са напълно приложими в нашите условия. Просто трябваправилната структура, с правилните хора, по правилната стратегияКогато управлението е разпределено добре по вертикалата и хоризонталата и всеки работи по конкретни задачи, нещата ще се случват. Разбира се, и под постоянен контрол. Ще има сериозни промени, това е сигурно, но и друго е сигурно, че всеки един ще бъде изслушан и на хората ще им се създадат условия за спокойна и качествена работа. Не може да оставиш хората с години да се мъчат и преди конгрес да се сещаш за тях с някоя и друга стара топка например. Условията за работа ще са приоритет. По-важното е, че за първи път има предпоставки за нормални избори, т.е. има реален кандидат в мое лице.Положението след 12 години управление е катастрофалноИзпуснати 4 световни и 3 европейски първенства. По принцип българите се славят като футболна нация. Първо преглъщахме загубите, страдахме и живеехме с надеждата за следващия път. След това спряхме да се интересуваме, а вече напълно отричаме българския футбол. Напоследък все повече се чува „аз български футбол не гледам“. Бих искал да попитам господата, управляващи футбола в България, както и тези на високите етажи в страната - Как е възможно да се допуска всичко това? Има ли нужда да казвам, че към този спорт има интерес над 80 процента от населението. Трябва да има промяна, трябва да направим всичко възможно да напълним стадионите, трябва да участваме на международната сцена. През голяма част от футболната ми кариера съм бил в чужбина. Знаете ли какво удоволствие е да се играе пред пълни стадиони? Така беше и тук, но преди много години. Хората вече не вярват на играта, не вярват, че има коректно съревнование. Няма как да излъжеш обществото да плаща за нещо, което не е честно. Продуктът няма качество. С просто око се вижда, че всичко е схема. Основната задача е да успокоим феновете. Да им вдъхнем доверие, че има съревнование. Лека-полека да започнем да ги връщаме по стадионите.Кои са най-важните неща, които ще опитате да промените в кратки срокове?- Със сигурност ще се започне с пълен и подробен анализ на състоянието на клубовете във всички гарнитури и на техните ресурси. Ще се направи пълна панорама на цялата инфраструктура и тогава ще стартират промените. Гледаме, четем и слушаме за построени стадиони на безлюдни места. Това е пародия. Това означава, че между предприемачите и спортните хора няма диалог. Все пак те вече са факт и тези ресурси, доколкото е възможно, трябва да се ползват. Сигурен съм, че кметовете ще са много доволни. През тези години трябваше да се работи в тясна връзка с държавата, с общините. Да се изгради обща политика. Не да се ходи при общините само за пари, а да се изгради взаимоизгоден модел, както е в развитите държави. Изпуснати са огромни възможности и средства. Имаше толкова много европроекти за развитие на спорта. И там нещата са опорочени. Хаотично усвоени средства за ненужни стадиони, а там, където трябват – няма. Тези дни проведох среща с представители на Европейската комисия. По проект „СПОРТ 2018 – Eвропейски спортни събития с нестопанска цел, които НЕ са свързани с Европейската седмица на спорта през 2018 г.” и „СПОРТ 2018 – Eвропейски спортни събития с нестопанска цел, свързани с Европейската седмица на спорта през 2018 г.“, до месец април има проекти за над 1 милиард и 400 милиона евро. Просто трябва работа, работа и пак работа. Изключително важна тема е детско-юношеският футбол. И тамтемата е дълга и болезненаЗнаем за искани пари от родителите, за да играе детето им, за плащания при освобождаването им от клубове. Всичко това е само в ущърб на футбола. Имам конкретни планове. Това е бъдещето, това е основата във футбола. Оттук се тръгва. На нашите деца, които могат и искат да играят, трябва да им създадем условия. Ще работим съвместно с държавата. Та това са децата на България. Ще спрем с таксите. Ще провеждаме мащабни детски турнири. Ще създаваме условия за съревнование, за да се открояват най-добрите. И така лека-полека ще тръгнат нещата. След това отиваме при националния отбор. Основата при него са силните професионални клубове. Не трябва да се допуска грандовете на България да изпадат в тежки ситуации. Ще кажете, че това е от собствениците, но аз няма да се съглася. Ако БФС и държавните органи са си гледали съвестно работата, днес щяхме да имаме поне 10 силни клуба. Тогава е лесно. Сега обаче не е така. Ето защо ще работя много упорито за подобряване на ситуацията в клубния ни футбол. Има много какво да се желае. Детско-юношеските школи трябва да функционират много добре. Оттам да излизат добри български футболисти. Известен футболен собственик каза наскоро, че вие и Наско Сираков нямате управленски и мениджърски опит. Как ще му отговорите?- Няма да отговарям на никакви провокации. Този господин е част от настоящото управление, което е пълен провал за българския футбол. Лично той пренебрегва българските футболисти. Ето защоаз съм му неудобенЗащото правилото за наши момчета ще важи. На колко чужденци ще имат право ще разберете, когато му дойде времето. Как да изграждаме национален отбор, след като нямаме българи в съставите? В едно да е сигурен – от футбол, ред и дисциплина разбирам повече, а за управлението да е спокоен, ще работят всеотдайни професионалисти.Знаете ли, че преди последния конгрес Борислав Михайлов заяви, че това ще бъде последният му мандат? И в този контекст - очаквате ли той да се кандидатира, или смятате, че негов приближен ще бъде номиниран за ваш конкурент?- Всъщност Бобиоще не се е кандидатиралАз все си мисля, че той самият не иска. Все пак той беше добър футболист и като вижда докъде е стигнал футболът ни, би трябвало с достойнство да спази казаното от него и да остави промяната да се случи. Той не е лош, но там други го карат да остане. По-важен е въпросът защо. Дали същите тези хора нямат личен интерес статуквото да се запази. Покрай тях всъщност има много интересни казуси. Те нали не са забравили, че сме в България и тук всичко се знае. Позволиха си даже да лъжат по медиите. Що се отнася до друг кандидат - да очаквам, ако не е той, да извадят някой от статуквото. За тях е много важно то да се запази. Нека обаче да си дадем сметка, че има една по-висша цел и това е България. Как ще се справите с клубовете фантоми, които могат да предопределят резултатите от конгреса?- Имаме уверението, че веднага след изпълкома, който трябва да е тези дни, ще има точен списък с клубовете - членове на БФС, с право на глас. С всеки един ще се свържем поотделно и ще поискаме среща. Картината ще е ясна. Чували сме легенди по темата. След конгреса ще ви отговоря по-точно. Но със сигурност ще направим пълна проверка на действащите клубове. Да не захващам темата за пълната безотчетност. Това е или безхаберие, или анархия, или измама. Но в никакъв случай не е редно в такава организация с толкова важна обществено значима роля да се отнасяш толкова арогантно.- Каква е ползата от Марк Бата за българското съдийство на фона на фрапантните грешки, които гледаме във всеки кръг?- За този човекчувам много странни нещаПри условие че съдийството играе голяма роля за качеството на футбола, мисля, че този експеримент е неудачен и трябва да се прекрати незабавно. Идва за по 2-3 дни в месеца и получава десетки хиляди евро заплата плюс всички други разходи. Това, разбира се, нямаше да има значение, ако се вдигаше качеството на съдийството. Да, но не е така. Съдиите могат да ви разкажат легенди за неговите обучения, а и защо да ви разказват, то се вижда. Така доникъде няма да се стигне. Ако днес ти подарят точка, утре ще ти вземат 2. Всеки отбор е страдал по някакъв начин. Не трябва, когато привържениците на даден клуб напускат стадионите, в тях да остава привкусът за измами. Това убива футбола. Имам конкретна програма за съдийството, така че хем да се подобри качеството му, хем съдиите да са спокойни и горди от работата си. А не да бъдат подлагани на всякакви нападки и хуления. Още повече това са представители на БФС. Всичко, което се говори и пише срещу тях, е срещу централата. Това е недопустимо. И все пак сигурно някой има полза от Марк Бата, за да го държи толкова време срещу доста солидно възнаграждение? - Вие го казвате, а всеки мислещ човек ще се съгласи с вас. Според мен този човек е параван за някой и няма място в българския футбол в тази си роля. Ако спечелите конгреса, ще разчитате ли на футболни собственици в изпълкома или ще предприемете кардинална промяна и в тази насока?- Именно там се крият голяма част от проблемите. Най-нормалното, а и важно е във футбола да има хора с пари. Това е една игра с огромен потенциал за бизнес. Убеден съм, че собствениците на клубове ще са много по-доволни, ако футболът върви в правилната посока. Всеки отбор в елитната група може да има достатъчно привърженици. Наистина ЦСКА и Левски ще си останат националните клубове, но да се затриват клубове с традиции или да ходят на стадионите по50, 100 човека това вече е провалКогато се определят точните правила, клубовете започнат да произвеждат добри футболисти и добър футбол, ще има трансфери, ще има пълни стадиони, ще има телевизионен рейтинг, ще се продават артикули и футболният бизнес ще бъде рентабилен. Сега какво, всичко е схема. Бюджетът на УЕФА е над 2,5 милиарда за разпределение. Към България заради Лудогорец идвали 3,6 милиона. Това е тъжно. Трябваше да имаме няколко клуба и да дойдат няколко пъти повече средства към България. Това ще е успех. Важно е всеки голям град да си има силни футболни клубове, този спорт да се развива, както е навсякъде. Да създават добри играчи, да правят сериозни трансфери, да участват на международни турнири. Това е целта. Така всички ще бъдат доволни.Ще има президенти на клубове, на които няма да им харесат на сто процента моите правила като например броя на чужденците. Но мен ме интересува ресурсът към националните отбори, както и развитието на нашите, българските момчета. Другото относно пълните стадиони. Отново заради лични интереси има футболни срещи, които се играят през седмицата в ранни часове или пък уикенда, но късно. В единия случай не може да се отиде на стадиона, защото сме на работа, а в другия не може да си заведат децата. Не може така. Всеки продукт се прави в интерес и в полза на потребителите. Що се отнася до собствениците на клубове и управлението им в БФС, бих споделил, че тяхното мнение е от значение за футбола ни и винаги ще има диалог. Каква точно ще е структурата на управление ще кажа на по-късен етап. Вероятно сте наясно кои ще са хората, които ще са срещу вас и ще активират всичките си ресурси, за да ви омаскарят?- Слушах едно интервю с Лечков и не можах да повярвам на ушите си. Може би сега е моментът да кажа пред цяла България, че наистина има дело за заплати, но те са на стойност 70 000 лв. Нямам притеснения относно факта, че съдя БФС във връзка с моето освобождаване като селекционер на националния отбор. Не е налице конфликт на интереси, защото казусът се решава от съда и ако спечеля президентския пост, аз ще спазвам решенията на съда. А относно същия господин и неговия капацитет на управление - последното, което разбрахме, е, че са запорирани сметките на Община Сливен за 4,5 милиона лв. поради неправилно възложени обществени поръчки през 2008 година. Другото е, че получава от БФС за хотела си в Сливен стотици хиляди на година за детски турнири и съдийски мероприятия. Това е конфликт на интереси, Лечков, не моите неизплатени заплати. А що се отнася до репликата му, че ще има комисия за оценка на кандидатурите: Не мога да не бъда допуснат до конгреса, защото кандидатурата ми ще бъде внесена по предвидения ред от ЗЮЛНЦ и устава на футболния съюз. Това с комисиятами звучи като конкурс за красотаТози човек е толкова „доказан“ пред обществото, че не мисля да се занимавам повече с него. Другият говорител Венци Стефанов обяснява, чe cтapaтa cиcтeмa щe пpoдължи дa paбoти – как точно? През всичките години става все по-зле. Човек или го може, или не го може. Не съм съгласен, че 12 години не са могли, а сега вече ще могат. А за моите управленски качества да не мисли. Аз съм екипен играч с доказан нюх към целта. Да бъде сигурен, че ще сформирам силен екип. Нека оценка да ми дават хора, които са постигнали нещо с честен труд и имат познания по материята футбол. Защото за същите пари, за които говори, мога да му кажа следното: залогът, който банката взе, е двоен и е заплатен с честно заработени пари, и то докато цяла Испания скандираше „Любо Пенев“. Той може само да си помечтае. Но ако имаше и малко ценности относно родина, никога нямаше да си позволи да говори. Тук ще оставя обществото да реши дали да им обръща повече внимание. Защото моят поглед е различен. В деня, в който заговориха тези неща, във ФБ страницата „Гласувам за България“ пуснаха анкета. Господа, резултатът е много красноречив какво искат хората. Не ви ли притеснява, че вече доста елитни клубове обявиха подкрепата си към статуквото – Левски, Славия, Локо Пд.?- Не мисля, че е така. Напротив. За някои от гореспоменатите има други индикации. Времето ще покаже. Все пак предстои конгрес. Там ще имаме възможност за представяне и защити на кандидатурите. Нека да си вземат решенията по съвест, а не по схема.Назовете поне една личност, на която ще разчитате в управлението, ако ви изберат?- Вижте, аз ще разчитам на много хора. Това е сериозна структура. В едно бъдете сигурни, компромиси няма да правя. За всеки пост ще има конкуренция и който се представи най-добре, ще има шанса да е част от екипа. Ще бъда отворен за разговори, идеи и сътрудничество с всички, които обичат българския футбол, обичат България и са доказани професионалисти. Като цяло структурата на управление ще е по-различна. За всеки пост ще има определени изисквания, на които кандидатите ще трябва да отговарят. Ще има нови длъжности, адаптирани към нуждите на времето. Ще има такива, които ще се обединят с цел оптимизация на ресурсите, било финансови и/или човешки и т.н.Знам, че ви интересуват имена като Балъков, Бербатов, Стенли и много други. Това са прекрасни футболисти, достойно защитавали своите отбори, постигнали много в големи футболни държави. Разбира се, чес такива хора винаги има какво да обсъдиши да направиш за българския футбол.Кога България ще има стадион, който да отговаря на стандартите за провеждане на мачове от най-високо ниво?- Абсолютно сте прав. Това е една от целите ми, за която ще работя от самото начало. Предвид сериозната инвестиция ще трябва да се разработи бизнесплан и да се потърсят инвеститори. Имам нещо в главата, но нека да не се разгръщам сега. Испански модел на управление ли възнамерявате да наложите в българския футбол?- Част от нещата могат да се приложат. Има и много други прекрасно работещи европейски модели, които биха намерили място в нашата действителност. Всичко това ще става постепенно, което ще повлияе много добре на качеството на футбола, особено в детско-юношеските гарнитури. С мен и екипа ми се свързаха много хора. Ситуацията е изпусната. Носят ни документи, жалби, сигнали по всякакви въпроси. Навсякъде цари хаос. Личи си, че липсва управление. Не е лошо съответните органи да се самосезират по някои въпроси, защото ми се струва, че има сериозни финансови злоупотреби. Радвам се, че все още има ентусиасти, които въпреки трудностите продължават да се мъчат в името на любимата игра. Тpябвa дa се paзбepe, чe cтapият модел на управление вeчe е yмрял. За първи път клубовете виждат алтернатива. Споделят, че преди това ги е била обзела пълна апатия. Мислели са, че така ще е, докато всичко се закрие. Πpocтo тpябвa дa ce cъздaдe нoвa cиcтeмa нa управление, на развитие, на пpeдcтaвитeлcтвo. Скоро след това всички ще усетят ползите и ще се гордеят с българския футбол.", "date": "2017.12.11", "title": "Любо Пенев: За първи път клубовете виждат алтернатива"}
{"url": "https://offnews.bg/temida/izpraviat-pred-sada-shefa-babh-sofia-konfiskuval-stara-maznina-za-fir-670976.html", "text": "Изправят на съд директора на Областната дирекция по безопасност на храните – София (ОДБХ – София) Антон Генов.От прокуратурата съобщиха, че са внесли обвинителен акт срещу него за престъпление по служба.На 5 октомври 2016 г. той е разпоредил да бъде извършена проверка на складово помещение на дружество от гр. Нови Искър, където се съхранявала отработена мазнина, изкупувана от заведения за обществено хранене. Продуктът служи като основна суровина за производство на биогориво. Генов разпоредил мазнината да бъде иззета. Подобна проверка и действия по изземване не са от компетентността на ОДБХ - София, тъй като не се касае за храни, а за отпадък. Извършването на такава проверка е от компетентността на РИОСВ – София. С тези си действия обвиняемият Генов е превишил властта си, смятат от държавното обвинение.В хода на разследването е установено също, че целта на Генов е да се набавят облаги за друго дружество, в което по същото време е работел синът му. Дружеството се занимава също с изкупуване на отработена мазнина и реализирането й като суровина за производство на биогориво.Служители на дирекцията иззели 8180 литра отработена мазнина и 167 броя неупотребявани бидони, които били извозени с автомобилите на конкурентната фирма, собственост на сина на Генов. Събрани са доказателства, че обвиняемият е извършил още едно деяние на престъпление по служба.На 5 ноември 2016 г. Генов разпоредил да бъде извършена проверка на складово помещение на друго конкурентно дружество в Ботунец, където съхранявали отработена мазнина, за която било разпоредено да бъде иззета.На Генов са повдигнати обвинения и за това, че през месец октомври 2016 г. е направил опит да принуди управител на търговско дружество с чуждестранен собственик да не извършва търговска дейност на територията на София, като злоупотребил с властта си. Това търговско дружество е с основен предмет на дейност също изкупуване и реализиране на отработена мазнина и представлява конкурент на фирмата на сина на Генов.Той е с мярка за неотклонение „Гаранция в пари в размер на 5000 лв.“. Предстои насрочване на делото от съда.", "date": "2017.12.11", "title": "Изправят пред съда шефа БАБХ-София, конфискувал стара мазнина за фирмата на сина си"}
{"url": "https://offnews.bg/zdrave/kakvo-e-rak-na-kozhata-670989.html", "text": "Какво е рак на кожата?Защо е толкова важно навременното му диагностициране?Кои са рисковите групи, предразположени към развитие на меланом и немеланомни кожни тумори?Диагностика, симптоми и лечение.Ето кратка информация относно това, защо е важно да посетим навреме специалист в областта.Ракът на кожата е един от най-често срещаните в човешката патология, като честота му продължава да нараства през последното десетилетие.Кожните злокачествените образувания се класифицират в зависимост от клетките, от които произхождат и се подразделят на немеланомни (кератиноцитни) кожни тумори и меланом, характеризиращи се с различна степен на инвазия и различна прогноза. Двата основни типа немеланомни кожни тумори произхождат от клетки на най-повърхностния слой на кожата (епидермис), наречени кератиноцити. При базалноклетъчния карцином това са кератиноцити, изграждащи космите и жлезите, докато при плоскоклетъчния карцином това са епидермалните кератиноцити, а при меланома - пигментните клетки (меланоцити). Около 80% от случаите на немеланомния рак на кожата се заема от базоцелуларния карцином, следван от плоскоклетъчния (спиноцелуларен) карцином, докато меланомът продължава да е една от водещите причини за смъртност сред пациентите в цял свят.С оглед инвазивния характер на някои кожни карциноми, високата степен на метастазиране, рискът от рецидивиране и значително високата смъртност, целият екип на клиника  искаме отново да подчертаем, че от съществено значение за прогнозата на тези пациенти е ранната диагностика и правилния терапевтичен подход. Всички видове рак на кожата са напълно лечими в над 90% от случаите, при навременно диагностициране и хирургично премахване.Именно с цел подобряване на прогнозата, още от самото стартиране на проекта – , апелираме за провеждането на ежегоден преглед при дерматолог. Това е и основна причина за втори пореден път да поканим и да представим на Вашето внимание проф. Емилиос Лалас - ръководител на катедра „Дерматология“ към Медицински университет „Аристотел“, Солун, Гърция, водещ изследовател в областта на дерматоскопията и към момента изпълняващ длъжността Генерален секретар на Международната Дерматоскопска Общност. Неговата основна сфера на изследователски интерес е дерматоскопията на кожни тумори и прилагането на метода в общата дерматология с цел подобряване на прогнозата и преживяемостта на пациентите с дермато-онкологични заболявания. Какво представлява меланомът на кожата?Меланомът е най-инвазивният вид рак в човешката патология, който произхожда от пигментните клетки на кожата, наречени меланоцити. Тези клетки произвеждат меланин, който е отговорен за цвета на кожата, очите и косата. Tерминът \"меланом\" идва от гръцката дума \"melanos\" (тъмно, черно). Рядко има непигментирани варианти на меланома, които затрудняват значително диагнозата му с невъоръжено око. Туморът се среща най-често по кожата, но може да засегне и устната лигавица, гениталиите, ноктите, стомашно-чревния тракт, очната ябълка, мозъчните обвивки и др. Доскоро се считаше, че той се развива на база на т.нар. „диспластични невуси“ - бенки, с клинични белези на дисплазия и хистологичен атипизъм, или върху непроменена кожа и лигавица. Днес е известно, че меланомът се развива при генетично предразположени индивиди, като UV-светлината е основен външен рисков фактор за появата му. Случаите на т.нар. „вроден меланом“, който е налице по време на раждането, са значително по-редки и могат да се дължат и на „метастазиране“ от майчин меланом. Трябва да се има предвид, че бременността е рисков фактор за злокачествена трансформация, поради хормоналните въздействия върху кожата и нейните придатъци. Деца и юноши с гигантски меланоцитни невуси (бенки) (>20см), също са в повишен риск от развитие на болестта.Причини за развитие/рискови фактори:1) Вътрешни:2) Външни (фактори на средата):Симптоми, диагноза и лечениеОбикновено меланомът възниква като безсимптомна плоска или надигната пигментирана лезия по кожата или под формата на възел, наподобяващи обикновените бенки. Цветът на меланома може да е различен: черно-син, кафяв или розов, като понякога туморът може да има няколко нюанса наведнъж (т.нар. неравномерно разпределение на пигмента). Размерите му варират от 0,5 до 2-3 см в диаметър. Ерозивната (с вид на язва) повърхност, кървене или уплътняване в основата на лезията са късни и тревожни признаци на болестта. Асиметричните граници, нееднородното оцветяване и размер над 0.5 см, вследствие на нарастване на „стара лезия“ или новопоявила се такава, са алармиращи признаци, при наличието на които трябва да се консултирате с дерматолог! Меланомът е силно агресивен тумор, с висок потенциал за ранно метастазиране към лимфните възли и вътрешните органи, като 5-годишната преживяемост при напредналите стадии на болестта е изключително ниска.Важно е обаче да знаем, че в ранните етапи, меланомът изглежда по-безобиден и е необходим голям опит, за да се разграничи от доброкачествен пигментен невус (бенка). Точно поради тази причина диагноза за меланом може да се постави само и единствено след преглед от специалист в областта. За да се определи обаче точно типа на тумора и неговите характеристики, е необходимо да се направят допълнителни изследвания. През последните години дерматоскопията се доказва като метод с висока степен на специфичност и ефективност при диагнозата на кожен меланом, която позволява неговото диагностициране в най-ранен етап. Предимство на метода е и възможността за фотодокументиране и проследяване на „съмнителни“ лезии и пациенти с висок риск (с лична или фамилна анамнеза за меланом). Най-важната точка при диагностицирането на тумора е да се установи етапа на развитие, което определя и прогнозата за пациента.Немеланомни (кератиноцитни) кожни тумори:Повишен риск от поява на плоскоклетъчен карцином също е свързан с прекомерното излагане на слънце, както и наличието на т.нар. прекурсорни лезии, свързани с хронична слънчева увреда. Факторите, които допринасят за повишен риск от развитие на базалноклетъчен карцином, са мъжкият пол, напредналата възраст, както и честотата на предходните слънчеви изгаряния. Някои химически съединения като арсен, катрани, инфрачервена радиация, йонизираща радиация (рентгенови, гама лъчи, и др.), хронични възпаления, някои вируси (човешки папиломен вирус) също играят роля в канцерогенезата самостоятелно, или в комбинация.Базалноклетъчният рак на кожата се развива предимно по изложените на слънце области – кожата на главата и шията. Той нараства много бавно и метастазира изключително рядко. Без лечение, обаче, те могат да инвазират и разрушат подкожните тъкани до нивото на костта.Плоскоклетъчният карцином има по-агресивно поведение и може да доведе по поява на метастази в лимфните възли, както и в отдалечени органи и системи. Той се развива главно по хронично изложените на слънце области от тялото като лице, уши, шия, долна устна, гърба на ръцете, но би могъл да възникне и в областта на рани с хронично протичане, както и по външните полови органи. Най-често проявата на този тип рак е с разязвено и зачервено възелче.Сами разбирате защо екипът ни в  работи усилено в посока ранна диагностика и установяване етапа на развитие на съмнителни лезии при наличие на такива. При своето посещение проф. Емилиос Лалас ще провежда прегледите на пациентите с помощта на дерматоскоп, или т.нар. дерматоскопия. Процедурата представлява неинвазивен медицински метод за диагностика, при който чрез многократно увеличение се оглежда повърхността на кожата и се търсят морфологични промени, които са невидими с невъоръжено око, но характерни за различите видове тумори. Това е техника, която отваря нови възможности за изследване на образуванията по кожата без хирургическа намеса. Тя позволява да се определи естеството на образуванието и дали то е опасно или не, с оглед прецизиране на последващия терапевтичен подход.Всички видове кожен рак биха могли да имат добра прогноза, при своевременното им диагностициране и терапия.Превантивни меркиС няколко елементарни предпазни мерки вие можете да намалите риска от меланом:Профилактиката се изразява в ранното откриване на започнали промени в някоя бенка. Преглеждайте кожата си и съобщавайте на лекаря си за всяка промяна в бенките, новопоявили се пигментни или непигментни лезии по кожата. Въпреки че рисковите фактори за развитие на различните типове рак на кожата са много, излагането на ултравиолетови лъчи – на слънце или в солариум, повишава риска от развитие на всички типове.Целият екип на клиника  е убеден, че заслужавате експертно мнение и заедно можем да изградим едно по-здраво бъдеще.", "date": "2017.12.11", "title": "Какво е рак на кожата?"}
{"url": "https://offnews.bg/112/mazh-se-opita-da-otkradne-kupel-sas-svetena-voda-arestuvaha-go-670985.html", "text": "Полицията на град Сливница задържа 31-годишен мъж, който се опита да открадне купел със светена вода от храм в Божурище.Случката се развива на 8 декември. Около 16.00 часа полицаите получават сигнал за разбита врата на храма. Заедно с охранителя на светата обител успяват да заловят крадеца по време на престъплението.Срещу мъжа е започнато бързо производство за извършено престъпление по чл. 195, ал.1 от НК.", "date": "2017.12.11", "title": "Мъж се опита да открадне купел със светена вода, арестуваха го"}
{"url": "https://offnews.bg/politika/2-4-mln-lv-tolkova-shte-struva-inventarizatciata-na-elektronnoto-u-670982.html", "text": "2 425 140.00 лв ще струва инвентаризацията на Държавна агенция \"Електронно управление\". От агенцията уточняват, че парите ще дойдат по европроект по оперативна програма „Добро управление“. По тази линия 2 061 369.00 лв. от средствата ще бъдат европейско финансиране, а 363 771.00 лв. ще са от бюджета на агенцията.Проектът ще бъде представен на 12 декември от 11.00 часа в Конферентен център „Проджект Лаб”, на бул. „Мария Луиза\" 58.Главната цел на проекта е извършване на инвентаризация и анализ (одит) на ИКИ ресурсите на централните, областните и общинските администрации за структуриране на информация и данни в подкрепа на изпълнението на Стратегията за развитие на електронното управление в Република България 2014-2020 г.", "date": "2017.12.11", "title": "2.4 млн. лв. - толкова ще струва инвентаризацията на електронното управление"}
{"url": "https://offnews.bg/sviat/eksplozia-v-metroto-na-manhatan-obnovena-670988.html", "text": "Експлозия в тунел на метростанция в Манхатън хвърли в паника пътници и минувачи, предаде Би Би Си.Бомбата избухна в понеделник сутринта на 42-ра улица и Осмо авеню, потвърди полицията в Ню Йорк. Телевизии Си Би Ес и Ей Би Си съобщиха, позовавайки се на свои източници, че взривът вероятно е причинен от самоделна бомба.На мястото, което се намира близо до \"Тайм Скуеър\", има десетки коли на полицията и пожарната, а районът отцепен.Извършителят е ранен и е арестуван. Няма загинали, общо четирима са ранени, като няма опасност за живота им.Хората са евакуирани, движението на коли, метро и автобуси в района е забранено.Мястото е част от един от най-големите транспортни центрове на Ню Йорк, който обслужва 65 млн. души годишно.", "date": "2017.12.11", "title": "Експлозия в метрото на Манхатън (обновена)"}
{"url": "https://offnews.bg/politika/patcientskite-organizatcii-sneha-doverieto-si-ot-zdravnia-ministar-670980.html", "text": "Пациентските организации \"Заедно с теб\" снемат доверието си от здравния министър Кирил Ананиев и председателя на парламентарната комисия по здравеопазване Даниела Дариткова заради .Гласуването му в парламента предизвика възмущение и протести, , а същия ден .По този повод председателят на \"Заедно с теб\" Пенка Георгиева пише, че изявлението на министъра е \"крайно манипулативно и неадекватно\" и че чрез него той \"се опита да подведе обществото\", че е абсолютно невъзможно да се използват предимствата от увеличения с 407 млн. лева бюджет за здравеопазване.Ветото е частично, г-н министър, и касае само иновативните терапии, припомнят от \"Заедно с теб\" и заявяват:\"Сваляме доверието от министъра на здравеопазването за това, че се опитва да противопоставя едни групи от обществото на други, хвърля обвинения в пространството за корпоративни интереси, а липсва всякаква мотивирана експертност в изказванията му, липсва му отговорност към живота и здравето на пациентите.Сваляме доверието си от председателя на Комисията по здравеопазване д-р Даниела Дариткова, която предложи въпросния мораториум, убеди депутатите на гласуват в подкрепа с мотив, забележете, “дисциплиниране на финансовата система“ срещу живота на 1000 пациента! След което се скри, загубила връзка с действителността и пациентите\".Ние парламентарна република ли сме, чудят се пациентите и питат: \"Не са ли депутатите тези, начело с председателя на Комисия по здравеопазване, които трябва да обосноват експертно своя вот? Или ги изпратихме в Парламента да носят новите си костюмчета, лъскавите обувки и прически?\".Те публикуват имената на 115-те депутати, гласували мораториума върху новите лекарства за остра левкемия, рак на белия дроб, повторно възникнал рак на гърдата, ревматоиден артрит, белодробна фиброза. Вижте ги, но не ги запомняйте, зоват пациентите и обясняват: \"това са еднодневки\".Към депутатите те се обръщат с призива да се огледат и да видят имат ли тежко болни близки. \"Дали за някой няма да е жизнено необходимо някое ново лекарство, когато другите не действат вече?\", питат те.\"Ще спите ли спокойно? С изпълнен дълг? Колко лекарства и колко пациенти засяга мораториумът?\"Мораториумът върху лекарствата засяга поне 17 медикамента, като предполагаемата обща стойност на всички тях според експерти е около 25 млн. лв. Бюджетът на НЗОК надхвърля 3.8 млрд. лв. Става въпрос за около 1000 пациента, за които в повечето случаи досега не е имало лечение. Това са медикаменти за различни тежки заболявания, като повечето от тях вече са минали през оценка на здравните технологии и са били потвърдени като икономически и медицински ефективни терапии и от българските власти.Две от лекарствата са при идиопатична белодробна фиброза – заболяване, което е по-смъртоносно от рака на белия дроб, при което съединителната тъкан се разраства и човек не може да диша. Заболяването засяга около 200 пациенти годишно.Други два медикамента са за хронична лимфоцитна левкемия (тежко заболяване на кръвта). Единият намалява риска от прогресия и смърт, а вторият е единствената надежда на пациентите, при които след химиотерапия болестта се е появила отново, пишат \"Заедно с теб\". Двете лекарства са необходими на 20-30 души годишно.През следващата година поне около 250 пациенти с мултиплен миелом няма да имат лечение, допълват те. Това е злокачествено заболяване на кръвта - рядък, сложен и неизлечим рак, за който съществуващите терапии все още не се покриват от здравната каса. Лекарството за тях, което НЗОК няма да покрива, се плаща от 13 здравни каси в ЕС.В списъка със \"забранените\" лекарства са още първият продукт срещу остра лимфобластна левкемия, лекарства за туберозна склероза. При последното заболяване пациентите се раждат с тумори в сърцето, мозъка, кожата, очите, бъбреците и растежът им води до изключително тежки увреждания. Медикаментът е одобрен преди четири години в ЕС, като през последните три години чрез Фонда за лечение на деца са го получили три деца. През следващата година от лекарството ще се нуждаят шест деца и четирима възрастни.\"Заедно с теб\" продължават списъка. В него се включва и лекарството срещу акромегалия - заболяване, причинено от свръхпроизводство на хормон, който може да доведе до тежки мозъчно-съдови увреждания. Предписва се на пациенти, които не са се повлияли от друга терапия. У нас са диагностицирани 12 болни. Терапията е с 30% по-евтина от сегашната.Има и лекарства за тежка, неалергична астма, които в момента нямат лечение, освен временно потискащи симптомите кортикостероиди, също ще бъдат лишени от шанс за живот. С такъв тип астма са 30 пациенти годишно.В списъка е и медикамент при пациенти с рецидивиращ рак на гърдата, при които досегашната терапия не е дала резултат, 50 жени годишно.Ново лекарство има и в областта на множествената склероза, като за начало то би било приложено на 20 пациента.Нов продукт има и срещу недребноклетъчен рак на белия дроб, който би бил два пъти по-евтин в сравнение със сегашната терапия, плащана от касата. Той е ефективен при около 50 пациента годишно, а фармацевтичната компания поема и генетичните тестове за прилагането му.С уважение: Пенка Георгиева Пациентски организации „Заедно с теб” Асоциация за репродуктивно здраве, бременност и грижи за децата „Усмихни се”Алианс на трансплантираните и оперираните АТО „Бъдеще за всички”Асоциация на пациентите със сърдечно-съдови заболявания", "date": "2017.12.11", "title": "Пациентските организации снеха доверието си от здравния министър"}
{"url": "https://offnews.bg/medii/ivo-prokopiev-konpi-nalaga-represivni-merki-sreshtu-svobodnite-medii-670990.html", "text": "Бизнесменът и издател Иво Прокопиев определи като репресивни мерките, с които Комисията за отнемане на незаконно придобито имущество (КОНПИ) е наложила на част от собствеността на семейството му. Пред OFFNews той коментира, че операцията е насочена срещу издателската група \"Икономедиа\" и има за цел да срине едни от малкото свободни медии у нас.Според издателя мотивите на КОНПИ са абсурдни. Запорът е наложен въз основа на \"копи-пейст\" на обвинителен акт на бившия главен прокурор Никола Филчев от 2002 г. за сделката за \"Каолин\". По него има оправдателна присъда, а освен това е с изтекла давност, посочи собственикът на \"Икономедиа\".Към момента запорирани са дялове, акции, лична собственост и идеални части от имот на Черноморието. По закон запорът се налага по искане на КОНПИ и след одобрение от съдилището, на чиято територия се намира имуществото с най-висока стойност в списъка. Според Прокопиев комисията умишлено е избрала имота край Созопол, за да може запорът да мине не през столичен съд, а през Бургаския. След уведомлението от КОНПИ съдът има 24 часа да се произнесе дали допуска запора. В Бургаския съд за тази цел са докарани 14 000 страници преписка, посочи издателят пред OFFNews. Съществуването на свободни медии в ситуация на диктатура е невъзможно. Според Пеевски медиите не могат да говорят нещо различно от неговите медии, коментира още той. Освен че обжалва запора, Иво Прокопиев ще търси, чрез Съюза на издателите, популяризиране на проблема у нас и в чужбина.Публикуваме изявлението на Иво Прокопиев по повод действията на КОНПИ:През миналата седмица Комисията за отнемане на незаконно придобито имущество (КОНПИ) започна процедура за налагане на запор на мое лично имущество, на имущество на семейството ми и на дружества с мое участие. Бяха запорирани 100% от дяловете във фирмата мажоритарен акционер в “Икономедиа”, издател на “Капитал” и “Дневник”, както и други акции и дялове на фирми с мое участие, също и идеална част от недвижим имот.Обезпечителните мерки не засягат всекидневното функциониране на засегнатите фирми, изплащането на заплати и изпълнението на търговски ангажименти.След като се запознах с претенциите на КОНПИ, оценявам действията на комисията като грубо незачитане на закона и пренебрегване на обективните факти.Началото на процедурата на КОНПИ за предварителни обезпечения за евентуален бъдещ иск за конфискация почива на две груби манипулации.По отношение на личните доходи и придобитото имущества за 10 годишния период между 2007-2016-та година, КОНПИ абсолютно мошенически игнорира значителна част от доходите на семейството ми, като в същото време брои двойно и тройно всички разходи. Напълно е пренебрегната предоставената от мен пълна информация за имущественото ми състояние, както и резултатите от пълните данъчни ревизии на мен и съпругата ми Галя Прокопиева за същия период. Т.нар. \"несъответствие\" между доходи и имущество е само повод, да се започне производство, в което да се формулира още по-безумна претенция на комисията, свързана със сделката за \"Каолин\".Второ, основното твърдение на КОНПИ, въз основа на което са поискани обезпечителните мерки е, че сделката за “Каолин” \"заобикаля закона\". Цитират се дословно твърденията на прокуратурата от 2002 година, по времето на главния прокурор Никола Филчев. На базата на това твърдение, се казва, че всички доходи от дивиденти и продажба на акции, свързани с “Каолин”, подлежат на конфискация. По този начин фиктивната претенция набъбва до 199 милиона лева и комисията започва процедура за вписването на множество обезпечения.Твърденията са абсурдни по няколко причини:КОНПИ няма законови правомощия да разследва или ревизира приватизационни и други сделки;Периодът на сделката за “Каолин”, 1999-2000 година, излиза далеч извън законовия мандат на комисията, която може да проверява 10 години назад. Освен това е изтекла и абсолютната давност от 15 години;Твърденията на комисията от 2017 г., които пресъздават тезата на прокуратурата от 2002 година не са верни и това вече е потвърдено от съда. В резултат на образуваните съдебни дела се установи, че при сделката за “Каолин” не са извършени законови нарушения. По проведеното разседване има влязла в сила оправдателна присъда на Окръжен съд-Разград, която през 2004 година е потвърдена окончателно с решение на Върховния касационен съд (ВКС).Очевидно КОНПИ се поставя над закона и Върховния касационен съд. Действията на КОНПИ са произвол, който цели репресия, подчиняване на редакционното съдържание на \"Капитал\" и \"Дневник\" и разрушаване на икономическата база на изданията.Активното мероприятие на КОНПИ срещу мен е нагледна илюстрация, как т.нар. инструмент на \"гражданска конфискация\", попаднал в ръцете на корумпиран политически елит, ще се използва единствено за мачкане на обществените опоненти на статуквото. Дори Правото на ЕС (Директива 2014/42/ЕС на Европейския парламент) допуска конфискация само при влязла в сила присъда.Случаят показва колко опасно може да бъде превратното прилагане на подобен закон, който вменява презумпция за виновност и атакуваната страна може да се защити едва след налагането на обезпечителните мерки. Той противоречи на основни човешки права и правни принципи, гарантиращи презумпция за невиновност, равенство пред закона и защита на собствеността. Използван срещу медии, той е силен инструмент за цензура.Проверката на КОНПИ започна след като прокуратурата повдигна абсурдни обвинения във връзка с приватизацията на миноритарния дял на ЕВН на борсата и по този начин показа как на практика действа целият механизъм за натиск чрез фалшиви обвинения и запори на истинско имущество.Всички действия на КОНПИ по наложените обезпечения са обжалвани в срок пред Бургаския апелативен съд. Продължавам да съм оптимист, че все още България е правова държава и по съдебен път ще бъде сложен край на този политически произвол.Утре, 12 декември, КОНПИ ще даде пресконференция по случая \"Прокопиев\". Веднага след нея брифинг ще даде самият издател.", "date": "2017.12.11", "title": "Иво Прокопиев: КОНПИ налага репресивни мерки срещу свободните медии"}
{"url": "https://offnews.bg/sviat/netaniahu-palestintcite-triabva-da-priemat-dejstvitelnostta-jerusali-670945.html", "text": "Палестинците трябва да се постараят да разберат и приемат реалността, че Йерусалим е столица на Израел, за да живеят в мир.Йерусалим е столицата на Израел 3000 години и \"никога не е бил столица на никакви други хора\", заяви министър-председателят на Израел Бенямин Нетаняху.Той говори посред продължаващите протести в мюсюлманския и арабския свят по повод решението на американския президент да обяви Йерусалим за столица на Израел. Насилие пламна край посолството на САЩ в Ливан вчера и на други места. В самия Йерусалим палестинци бяха арестувани след като намушкаха и раниха сериозно израелски охранител на централна автобусна спирка.Вчера Нетаняху беше в Париж за среща с френския президент Еманюел Макрон, който го призова към смелост в отношенията с палестинците, а по-късно израелският министър-председател покани палестинския лидер Махмуд Абас на масата на преговорите.Тонът на израелския премиер и към Европа, и към палестинците бе остър., която осъжда решението на американския президент, но не и ракетните атаки срещу Израел от Ивицата Газа… Ерусалим е бил столица на Израел хилядолетия и отричането на този факт е абсурдно. Палестинците трябва да осъзнаят тази реалност, за да постигнем мир“, заяви той в Париж.„Париж е столицата на Франция. Ерусалим е столицата на Израел. Той е столица на Израел от 3 000 години, столица е на еврейската държава от 70 години. Ние уважаваме вашата история и вашите решения и знаем, че като приятели вие уважавате нашите. Мисля, че това е важно за мира. Мисля, че мирът трябва да бъде основан на истината и фактите от миналото и настоящето са единственият начин да изградим реалистично и успешно бъдеще.Днес Нетаняху ще се срещне с председателя на Европейската комисия Жан-Клод Юнкер в Брюксел и с външните министри на страните членкитна ЕС по повод решението на САЩ за признаване на Йерусалим за столица на Израел. Преди него в Брюксел бе външният министър на Йордания Айман Сафад, според когото решението на Доналд Тръмп е \"много опасно\".Мненията на върха в Европа не са еднозначни. Върховният представител по въпросите на външната политика и сигурността на ЕС Федерика Могерини открито се противопостави на американския президент.В острата реторика се включи и турският президент Реджеп Тайип Ердоган, който обяви Израел за терористична държава, а Нетаняху му отговори, че не е свикнал да го \"поучава на морал лидер, който бомбардира кюрдски села в родната си Турция, затваря журналисти и помага на Иран да заобикаля международните санкции и на терористи, включително в Газа, да убиват невинни хора\".Американски и израелски знамена и портрети на Тръмп и Нетаняху горяха от Рабат, през Истанбул и Бейрут, до Исламабад.", "date": "2017.12.11", "title": "Нетаняху: Палестинците трябва да приемат действителността: Йерусалим е столица единствено на Израел"}
{"url": "https://offnews.bg/futbol/zhelaniata-se-sbadvat-ludogoretc-sreshtu-milan-v-liga-evropa-670993.html", "text": "Желанието на Лудогорец да играе с европейски гранд в 1/16-финалите на Лига Европа беше сбъднато на жребия в Нион, който беше изтеглен днес.\"Орлите\" от Разград ще спорят с италианския гранд Милан през февруари за място на 1/8- финалите на втория по сила европейски клубен турнир. Разградчани ще бъдат домакини в първия мач на 15 февруари и гости в реванша седмица по-късно.През миналия сезон в Серия А Милан завърши на шесто място. През лятото тимът пръсна над 200 милиона евро за трансфери, но се представя под очакванията, което доведе до смяната на треньора Винченцо Монтела с Дженаро Гатузо.В предварителна група D на Лига Европа Милан записа три победи, две равенства и една загуба, с което финишира на първо място, изпреварвайки АЕК Атина, Риека и Аустрия Виена. В Серия А след 16 кръга Милан е на седма позиция с 16 точки по-малко от лидера и градски конкурент Интер.Ето и всички двойки в 1/16 финалите:Борусия Дортмунд - АталантаНица - Локомотив Москва Копенхаген - Атлетико Мадрид Спартак Москва - Атлетик Билбао АЕК Атина - Динамо Киев Селтик - Зенит Наполи - РБ Лайпциг Цървена Звезда - ЦСКА Москва Олимпик Лион - Виляреал Реал Сосиедад - Залцбург Партизан Белград - Виктория Пилзен Стяуа - Лацио Лудогорец - Милан Астана - Спортинг Лисабон Йостерсунд - Арсенал Олимпик Марсилия - БрагаВ Нион беше изтеглен и жребият за 1/8-финалите на Шампионската лига. Най-любопитната двойка е между миналогодишният шампион Реал Мадрид и френския гранд Пари Сен Жермен. Другият испански колос Барселона пък се изправя срещу Челси.Пълен жебий за 1/8-финалите:Ювентус - Тотнъм Базел - Манчестър Сити Порто - Ливърпул Севиля - Манчестър Юнайтед Реал Мадрид - Пари Сен Жермен Шахтьор (Донецк) - Рома Челси - Барселона Байерн (Мюнхен) - БешикташПървият кръг ще се състои на 13/14 и 20/21 февруари. Реваншите са на 6/7 и 13/14 март.", "date": "2017.12.11", "title": "Желанията се сбъдват: Лудогорец срещу Милан в Лига Европа"}
{"url": "https://offnews.bg/sviat/kontrarazuznavaneto-v-berlin-kitajski-hakeri-shpionirat-nad-10-000-ge-670947.html", "text": "Китай извършва кибершпионаж, като се опитва да използва социалните мрежи за създаване на източници на информация сред депутатите и чиновниците, а китайски хакери все по-често нападат европейски компании, заяви началникът на германското контраразузнаване Ханс-Георг Маасен, цитиран от Ройтерс и Асошиейтед прес.Според ръководената от Маасен агенция над 10 000 германски граждани са обект на интереса на китайски разузнавачи, които се представят като консултанти, търсачи на кадри или изследователи. Те използват особено често социалната мрежа ЛинкедИн.\"Това е широк опит за проникване в някои конкретни парламенти, министерства и правителствени агенции\", каза Маасен, цитиран от БТА.Германското контраразузнаване е създало специален екип, който е проучвал в продължение на девет месеца фалшиви профили в социалните мрежи. Агенцията представи пред журналисти осем от най-използваните от китайските шпиони фалшиви профили - с имена като Лили У, Летисия Чен или Алекс Ли. Те имат впечатляващи биографии, стотици контакти и привлекателни снимки на млади професионалисти. Някои от тях имат сред контактите си високопоставени дипломати и политици от няколко европейски страни.Контраразузнаването назова и шест организации, които са използвани от китайските разузнавачи, за да прикриват действията си. Засега няма коментар от посочените организации.Освен това Маасен предупреди, че китайски кибергрупи опитват да заобиколят онлайн защитите на компаниите, като извършват кибератаки срещу АйТи експерти или други лица, работещи за доверени компании. След това в мрежите на организациите, към които китайските кибершпиони проявяват интерес, се разпространява зловреден софтуер, който е труден за откриване.", "date": "2017.12.11", "title": "Контраразузнаването в Берлин: Китайски хакери шпионират над 10 000 германци"}
{"url": "https://offnews.bg/kultura/galeria-bliaskavata-premiera-na-mezhduzvezdni-vojni-poslednite-dzhed-670981.html", "text": "Световната премиера на  се превърна в най-обсъжданата тема в света на шоубизнеса през изминалия уикенд. По червения килим в Ел Ей освен главните актьори в сагата – Дейзи Ридли, Джон Бойега, Марк Хамил, Домнал Глисън, Лора Дърн, Адам Драйвър, Анди Съркис, Оскар Айзък, Гуендолин Кристи, Лупита Нионго, Бенисио Дел Торо, присъстваха и редица същества от една много далечна Галактика. Сред гостите бяха и BB8, C3PO, R2-D2, Чубака и цяла армия щурмоваци.Междузвездни войни: Последните джедаи беше гледан за първи път от хиляди късметлии в Меката на киното. Сред гостите бяха не само създателите на филма, но и кинокритици и специално подбрани мегафенове на сагата. Отзивите след прожекцията бяха повече от ласкави и присъстващите единодушно наредиха Последните джедаи сред най-добрите филми. Това позволи на режисьора и сценарист Райън Джонсън да си отдъхне от отговорността, която - по неговите думи - е огромна.Разбира се, не липсваше и посвещение на вече покойната Кари Фишър, която се превърна в истинска световна звезда именно с ролята си на принцеса Лея. А последната й роля отново е в Междузвездни войни: Последните джедаи, където тя пак влиза в образа на легендарната героиня. Екипът и гостите на събитието в Ел Ей не пропуснаха да отдадат своите почести към великата актриса.В главните роли ще видим Марк Хамил, Кари Фишър, Адам Драйвър, Дейзи Ридли, Джон Бойега, Оскар Айзък, Лупита Нионго, Анди Съркис, Домнал Глийсън, Антъни Даниелс, Гуендолин Кристи, Кели Мари Тран, Лаура Дърн и Бенисио Дел Торо.Сценарист и режисьор на Междузвездни войни: Последните джедаи е Райън Джонсън (Looper: Убиец във времето), а продуценти са Катлийн Кенеди и Рам Бергман. Джей Джей Ейбрамс, Том Карновски и Джейсън Мак Гатлин са изпълнителни продуценти.Междузвездни войни: Последните джедаи идва в кината на 3D, IMAX 3D и 4DX в дублирана и субтитрирана версия от този петък, 15 декември.", "date": "2017.12.11", "title": "Галерия: Бляскавата премиера на Междузвездни войни: Последните джедаи в Лос Анджелис"}
{"url": "https://offnews.bg/sviat/pozharat-v-kalifornia-po-goliam-ot-niu-jork-670951.html", "text": "Опустошителният горски пожар Тома в южна Калифорния обхващат все по-голяма територия, тя вече надхвърля площта на град Ню Йорк.Само през последната седмица бяха изпепелени 930 776 977 кв. м. във Вентура и Санта Барбара.Разпалван от силните ветрове, пожарът се превърна в петия най-голям в историята на щата. Беше извършена нова евакуация. През нощта такава беше разпоредена за жителите на части от град Карпинтерия, който е на около 160 км северозападно от Лос Анджелис.От 4 декември насам бяха евакуирани стотици хиляди души, а стотици сгради бяха унищожени. Пожарът бе кръстен Тома по името на мястото, където той започна - близо до колежа \"Тома Аквински\".", "date": "2017.12.11", "title": "Пожарът в Калифорния по-голям от Ню Йорк"}
{"url": "https://offnews.bg/temida/konpi-e-zaporirala-imushtestvo-na-ivo-prokopiev-670973.html", "text": "Комисията за отнемане на незаконно придобито имущество (КОНПИ) е наложила запор върху имущество на Иво Прокопиев, семейството му и техни дружества.Това стана ясно от покана до медиите за пресконференция, на която утре ще бъдат дадени подробности около запора.От комисията отказаха пред OFFNews да разкрият вида и размера на запорираното имущество. Това щели да направят на утрешния брифинг председателят, зам.-председателят на комисията и нейни експерти. Потвърдиха обаче, че запорите вече са влезли в действие.По информация на OFFNews запорът е върху дялове и акции на Иво Прокопиев, както и върху лично имущество. Оперативната дейност на медиите от издателство „Икономедиа“ не е засегната.Действията на КОНПИ не са неочаквани. За , чийто собственик е Иво Прокопиев.В края на миналата седмица в медиите се появи информация за запориран имот на семейството в Созопол. Запорът е наложен чрез Бургаския съд.По закон решенията на КОНПИ могат да бъдат обжалвани, но докато тече обжалване, запорът не се вдига.Очаквайте подробности.", "date": "2017.12.11", "title": "КОНПИ е запорирала имущество на Иво Прокопиев"}
{"url": "https://offnews.bg/sviat/kremal-naredil-izborite-da-badat-praznik-670956.html", "text": "Кремъл е поставил на регионалните власти в Русия задачата да превърнат в празник президентските избори на 18 март, разказва пред \"РБК\" източник, близък до администрацията на Владимир Путин, съобщи БТА.Федералният център е разпоредил в деня на вота в изборните секции да бъде създадено празнично настроение, което да повиши активността на електората. Не са спускани конкретни директиви какво да се прави по секциите, но схемата е ясна. \"Може да има културни, спортни прояви, събори\", обяснява събеседник на вестника, близък до президентската администрация. Източник от регионалните власти говори за изпълнения на творчески колективи, продажба на хранителни и други стоки.Превръщането на изборния ден в празник е практика от съветско време, коментира политологът Андрей Колядин. Доброто настроение спомага за повишаване на активността, празничната атмосфера влияе върху хората така, че \"те с удоволствие да изпълнят своя граждански дълг\", казва експертът.Регионалните власти в Руската федерация традиционно организират едни или други \"развлечения\" по изборните секции, \"но щом този път задачата идва от Кремъл, значи празниците трябва да са особено ярки\", изтъква наблюдателят Николай Миронов. Москва предупреди освен това регионите, че изборите трябва да минат \"чисто, прозрачно и законно\". Никакви принудително докарани и подкупени гласуващи, нито изтичания в интернет на вътрешни документи или митинги, след които може да последват съдебни искове, отбелязва \"Свободная пресса\".", "date": "2017.12.11", "title": "Кремъл наредил изборите да бъдат празник"}
{"url": "https://offnews.bg/obshtestvo/hiliadi-sofiantci-bez-parno-i-topla-voda-zaradi-avaria-670933.html", "text": "Четири софийски квартала останаха без парно и топла вода заради авария на главен водопровод в района, отопляван от ТЕЦ \"Земляне\".Засегнати са хиляди абонати. Парно и топла вода няма в целите квартали \"Белите брези\", \"Стрелбище\", \"Красно село\" и в част от \"Гоце Делчев\" (между бул. ”България”, ул. \"Славовица”, ул. ”Луи Айер”, ул. ”Хенрих Ибсен”, бул.”Гоце Делчев”), показва справка на сайта на \"Топлофикация\".Топлата вода и парното бяха спрени час и половина след полунощ, когато се е случила аварията.Във всички детски градини е осигурено отоплението и заниманията протичат по график, уточниха от Столична община. В училищата Втора английска гимназия, 73 СУ, 104 СУ и 126 СУ – учебните часове са намалени и директорите следят температурите в класните статии.Два аварийни екипа на „Топлофикация София“ работят по отстраняването на аварията. Там е съсредоточена тежка техника, като целта е възможно най-бързо отстраняване на повредата. От дружеството коментираха пред OFFNews, че засега не могат да се ангажират със срок за пускане на топлоподаването. Оттам припомниха, че по наредба при толкова тежка авария имат 48 часа за отстраняването ѝ. Екипите ще се опитат да възстановят парното в по-кратък срок, ако това е възможно.", "date": "2017.12.11", "title": "Хиляди софиянци без парно и топла вода заради авария"}
{"url": "https://offnews.bg/112/avtobus-ot-gradskia-transport-se-zapali-v-dvizhenie-v-sofia-670962.html", "text": "Автобус от градския транспорт на София се запалил в движение на бул. \"Цариградско шосе\", малко след спирка \"Плиска\".При инцидента с рейса, пътувал по линия 204, няма пострадали, съобщи пресцентърът на МВР.Сигналът е подаден малко след 10.00 часа. Пожарът е възникнал в двигателя. На място пристигнали екипи на пожарната и полицията. Пътниците са били изведени от автобуса, а огънят бил бързо потушен. Превозното средство било изтеглено, което е затруднило движението.Пътни полицаи регулират на място потока от моторни превозни средства.МВР апелира водачите да шофират с повишено внимание в тази зона.", "date": "2017.12.11", "title": "Автобус от градския транспорт се запали в движение в София"}
{"url": "https://offnews.bg/politika/iztrij-praseto-kolednite-kartichki-na-da-balgaria-670952.html", "text": "Коледни картички с… прасе-разбойник, предлагат от „Да, България!“ . За да видиш какво ще ти донесе Новата година, трябва да изтриеш посоченото поле, като при талоните на популярните лотарии.Картичките се продават по 1 лев. С набраните средства се финансира дейността на „Да, България!“, съобразно Закона за политическите партии.", "date": "2017.12.11", "title": "Изтрий прасето - коледните картички на Да, България"}
{"url": "https://offnews.bg/sviat/izrael-ochakva-evropejskite-darzhavi-da-premestiat-posolstvata-si-v-je-670958.html", "text": "Министър-председателят на Израел Бенямин Нетаняху отправи индиректна покана към европейските правителства да преместят посолствата си в Йерусалим, след като миналата седмица обещание за това направи американският президент Доналд Тръмп, който обяви, че признава светия град за столица на Израел.Решението бе посрещнато с вълна от насилие и протести в мюсюлманския и арабския свят. Арабската лига призова то да бъде оттеглено. Европейски лидери, сред които от Франция и Германия, също изразиха сериозните си опасения от последствията и призоваха за мирно разрешаване на въпроса чрез преговори между палестинците и Израел. Турският президент бе далеч по-остър - Ердоган директно нарече Израел терористична държава, на което Нетаняху отвърна, че не приема да го поучава лидер, който бомбардира кюрдски села в родината си, помага на терористи да убиват невинни хора и хвърля журналисти в затвора.Израелската реакция не приключи с реторика. Нетаняху замина за Европа, където първо се срещна с френския президент Еманюел Макрон, а днес пристигна в Брюксел за среща с върховния представител на ЕС по външната политика и сигурността Федерика Могерини и европейски външни министри.При пристигането си в Брюксел Нетаняху изрази очакването си повечето европейски държави да последват примера на САЩ и да преместят посолствата си от Тел Авив в Ерусалим.Йерусалим е историческата столица на Израел и решението на президента Доналд Тръмп за преместване на посолството на САЩ там не е заплаха за мира, а възможност за постигането на мир, изтъкна израелският премиер и добави, че е време палестинците да признаят Израел със столица Ерусалим.Посещението на Нетаняху в Брюксел е първото от 22 години насам. Могерини припомни този факт и отбеляза, че това е \"твърде дълго за партньори и приятели, каквито са ЕС и Израел\". Тя осъди всички атаки срещу евреи, включително в Европа, а Нетаняху подчерта, че държавата Израел е предотвратила десетки нападения в Европа и е спасила живота на мнозина.Най-лошото нещо, което може да се случи сега е ескалация на насилието, заяви Могерини, като подчерта, че най-добрия изход от ситуацията е преговори между Израел и палестинците. Тя ясно заяви, че Йерусалим е столица на две държави - Израел и Палестина.", "date": "2017.12.11", "title": "Израел очаква европейските държави да преместят посолствата си в Йерусалим"}
{"url": "https://offnews.bg/obshtestvo/zapochna-politcejska-aktcia-sreshtu-piani-i-drogirani-shofiori-670987.html", "text": "Започна европейската полицейска операция на TISPOL срещу употребата на алкохол и наркотични вещества от водачите.От днес до неделя - 17 декември, в България и във всички страни, членки на Европейската мрежа на службите на пътна полиция – TISPOL, ще се проведе полицейска операция за установяване на употребата на алкохол, наркотични вещества или техни аналози от водачите на моторни превозни средства, съобщават от МВР.Осъзнаването от водачите на последствията, които биха причинили, управлявайки МПС, след като са пили или употребили наркотични вещества, е една от целите на акцията.Една от трите основни причини за възникване на тежки инциденти на пътя в Европа, с голям брой жертви, е точно управлението на МПС след употреба на алкохол и/или наркотични вещества.По време на проверките освен за алкохол и наркотични вещества полицейските екипи ще следят и за наличие на валидна задължителна застраховка „Гражданска отговорност“ на автомобилистите.", "date": "2017.12.11", "title": "Започна полицейска акция срещу пияни и дрогирани шофьори"}
{"url": "https://offnews.bg/ikonomika/investitorite-sigurno-sa-poludeli-targoviata-s-bitkojn-fiucharsi-grom-670960.html", "text": "Цената на биткойните продължава да расте. Криптовалутата поскъпва в началото на днешната търговията след като стартира търговията с първия голям финансов продукт, свързан с електронните пари - фючърсите.Те позволяват на инвеститорите да залагат на това дали цената на нещо ще се покачи или падне. Биткойн фючърсите се смятат за знаков момент от огромно значение за криптовалутата.На Chicago Board Options Exchange (CBOE) цената на биткойн фючърсите с доставка през януари достигна невероятните 18,800 долара тази сутрин, а търговията стартира от ниво от $ 15,000. Това представлява ръст от 25,33%.Стартът на търговията с биткой фючърсите доведе до поскъпване и на самата криптовалута. Стойността на един биткойн вече е 16,700 долара.Криптовалутата вече си има и своите съвсем истински милиардери. При това вероятно те не са един или двама. Със сигурност се знае, че такива са братята Камерън и Тейлър Уинкълвос.За тях се знае, че са инвестирали през 2013 г. около 11 млн. долара в биткойни. По това време един е струвал около 120 долара и се предполага, че двамата са се сдобили с повече от 91 000 биткойна. По сегашната стойност на криптовалутата стойността на тази им инвестиция вече е над 1,5 милиарда в зелено.", "date": "2017.12.11", "title": "Инвеститорите сигурно са полудели: Търговията с биткойн фючърси громи рекорди"}
{"url": "https://offnews.bg/zvezdi/snaha-mechta-katrin-zita-dzhouns-slozhi-kark-daglas-na-kolianoto-si-670950.html", "text": "Актрисата Катрин Зита-Джоунс качи във фейсбук забавна снимка от рождения ден на свекъра си - кино идолът на няколко поколения Кърк Дъглас. Фотосът е от тържеството за 101-ия рожден ден на актьора, който беше на 9 декември.Снимка в социалната мрежа от рождения ден на баща си пусна и другият известен актьор в семейството - съпругът на Джоунс Майкъл Дъглас.\"Татко, ти наистина си жива легенда\", написа той.Кърк Дъглас е последният жив актьор от \"златната ера\" на Холивуд. Той е роден под името Исур Даниелович Демски в Ню Йорк през 1916 г.,а родителите му са еврейски емигранти от област Могильов в днешна Беларус.Най-запомнящите му се роли са във филмите \"Спартак\", \"Пътища на славата\", \"Стъклената менажерия\", \"Сатурн 3\", \"Жажда за живот\", \"Одисей\". ", "date": "2017.12.11", "title": "Снаха мечта: Катрин Зита-Джоунс сложи Кърк Дъглас на коляното си"}
{"url": "https://offnews.bg/sviat/maduro-zabrani-opozitcionnite-partii-na-prezidentskite-izbori-vav-vene-670949.html", "text": "Президентът на Венецуела Николас Мадуро забрани участието на основните опозиционни партии в президентските избори през 2018 г.Той обяви, че само партии, които са участвали в кметските избори тази неделя ще имат възможност да се състезават с кандидатура за президент. В същото време лидерите на партиите \"Първо справедливост\", \"Народна воля\" и \"Демократично дело\" бойкотираха вота и обявиха избирателната система за несправедлива. Мадуро настоява, че тя е напълно справедлива и сигурна.В реч в неделя той заяви, че опозиционните партии са \"изчезнали от политическата карта\".\"Партия, която не е участвала днес и е призовала за бойкотиране на изборите не може да участва повече\", заяви той.През октомври трите основни опозиционни партии обявиха, че ще бойкотират изборите на 10 декември за кметове на повече от 300 населени места. Те обясниха, че вотът обслужва \"диктатурата\" на президента Мадуро.Управляващата социалистическа партия на Мадуро се очаква да спечели най-много гласове на кметските избори въпреки задълбочаващата се икономическа криза, недостига на основни хранителни стоки и нарастващата инфлация.", "date": "2017.12.11", "title": "Мадуро забрани опозиционните партии на президентските избори във Венецуела"}
{"url": "https://offnews.bg/obshtestvo/slanchevo-do-12-gradusa-dnes-670940.html", "text": "Днес времето ще е предимно слънчево, вятърът ще е от югозапад, ще е слаб, а в Източна България - умерен.Максималните дневни температури ще са между 7 и 12 градуса.В планините ще е предимно слънчево. Ще духа силен югозападен вятър. Ще се затопли, максималната температура на височина 1200 метра ще е около 8°, на 2000 метра – около 3°.Над Черноморието ще е предимно слънчево. Ще духа до умерен югозападен вятър. Максималните температури ще са между 10° и 13°. Вълнението на морето ще е 2-3 бала. Температурата на морската вода 10° - 12°.", "date": "2017.12.11", "title": "Слънчево, до 12 градуса днес"}
{"url": "https://offnews.bg/politika/borisov-v-london-za-sreshta-s-tereza-mej-670924.html", "text": "Премиерът Бойко Борисов ще бъде на работно посещение в Лондон по покана на британския министър-председател Тереза Мей днес.Борисов и Мей ще обсъдят възможностите за по-широко сътрудничество между двете страни в сферата на сигурността и управлението на миграционните потоци. Ще бъде разгледан и потенциалът на търговско-икономическите отношения между България и Обединеното кралство, се казва в съобщение на пресслужбата на Министерския съвет.Посещението на българския премиер в британската столица е продължение на разговорите, който двамата лидери проведоха в Талин през октомври.", "date": "2017.12.11", "title": "Борисов в Лондон за среща с Тереза Мей"}
{"url": "https://offnews.bg/futbol/spas-rusev-nedovolen-ot-igrata-na-levski-670955.html", "text": "Босът на Левски Спас Русев е недоволен от играта на отбора и смята да обсъди проблема с треньора Делио Роси след мача за купата на България срещу Дунав в Русе на 15 декември.Русев и Роси вече обсъдиха предстоящата зимна селекция. Срещата този път е провокирана и от трайната тенденция Левски да играе много прибрано, и то срещу отбори от по-ниско ниво.Спас Русев вече нееднократно е обяснил на Роси, че би желал да види някаква промяна. Тава обаче засега не се забелязва, а в същото време важни фигури от левскарската общественост и някои ветерани все по-често отправят критики както лично на Русев.В ефира на една от националните телевизии това си позволи да направи дори Вили Вуцов!Последният път, когато собственикът привика треньора при себе си, бе след равенството с Витоша (0:0) и повече от измъчената победа над Верея (1:0).Тогава запалянковците пак отприщиха сериозно недоволство към работата на бившия наставник на Лацио, който е кандидат за селекционер на Италия, но явно не удовлетворява взискателната аудитория на \"Герена\".", "date": "2017.12.11", "title": "Спас Русев недоволен от играта на Левски"}
{"url": "https://offnews.bg/obshtestvo/v-ovcha-kupel-bakston-i-krasna-poliana-bez-voda-dnes-670939.html", "text": "Кварталите \"Овча купел\", \"Бъкстон\" и вилна зона Симеоново са в списъка с адресите, които ще останат без вода днес заради ремонти, предупреди \"Софийска вода\".Заради подмяна на водомерен възел до бл. 4 в жк. „Овча купел“ 2 се налага спиране на водоподаването от 10 до 16 часа в ж.к. „Овча купел“ 2 - бл. 3 и бл. 4.Във връзка с изграждане на сградно водопроводно отклонение на бул. „Цар Борис III“, жк. „Бъкстон“ се налага спиране на водоподаването от 10 до 18 часа по бул. „Цар Борис III“ - от ул. „Чучулига“ до бул. „Тодор Каблешков“.Подмяна на спирателен кран на бул. „Симеоновско шосе“, вилна зона „Симеоново – север“ налага спирането на водоподаването от 9 до 17 часа по бул. „Симеоновско шосе“ - от ул. 50 до ул. „Околовръстен път“, ул. „Куила“, ул. „Босилек“ №55А.В кв. \"Карпузица\" водата също ще бъде спряна от 10 до 22 часа по ул. „Евлия Челеби“ - от бул. „Никола Петков“ до ул. „Дамяница“, както и по ул. „Сияйна“.В ж.к. \"Красна поляна\" няма да има вода от 10 до 18 по бул. „Никола Мушанов“ №114.", "date": "2017.12.11", "title": "В Овча купел, Бъкстон и Красна поляна без вода днес"}
{"url": "https://offnews.bg/sviat/za-prav-pat-ot-35-godini-sauditska-arabia-shte-si-ima-kinosaloni-670964.html", "text": "Саудитска Арабия обяви днес, че разрешава откриване на киносалони. Вероятно първите кина в консервативната монархия ще отворят врати в началото на следващата година, предаде Ройтерс.\"В качеството си на регулатор в киноиндустрията Главната комисия за аудиовизуални медии започна процеса на лицензиране на киносалони в монархията\", се казва в изявление на министъра на културата и информацията Ауад бин Салих ал Ауад.\"Очакваме първите киносалони да бъдат отворени през март 2018 г.\", допълни той. За последно в Саудитска Арабия е имало киносалони преди 35 години. ", "date": "2017.12.11", "title": "За пръв път от 35 години: Саудитска Арабия ще си има киносалони"}
{"url": "https://offnews.bg/ikonomika/promeni-v-rakovodstvoto-na-banka-tokuda-670970.html", "text": "Тодорина Докторова е новият член на Управителния съвет на Токуда Банк АД с ресор фирмено кредитиране, съобщиха от банката.Тя ще продължи да заема и длъжността ръководител Управление „Корпоративно банкиране“ във финансовата институция.Докторова е магистър по международни икономически отношения от УНСС.Започва кариерата си като експерт в отдел „Лицензиране и контрол на инвестиционните посредници“ в Комисията по ценните книжа и фондовите борси. Има 17-годишен опит в областта на фирменото кредитиране, като през този период работи в Raiffeisenbank, BNP Paribas, Българо-американската кредитна банка и др. Тодорина Докторова е била и управляващ директор на „Регионален фонд за градско развитие” АД, с водещ акционер Societe Generale Експресбанк, инвестиращ в проекти по европейската инициатива JESSICA.Токуда Банк АД е част от икономическа група Tokushukai Incorporated, Япония. Учредена е на 27 декември 1994 г. като акционерно дружество. Специализира в обслужването на малки и средни предприятия и граждани. Токуда Банк разполага с 32 точки за продажба в цялата страна. ", "date": "2017.12.11", "title": "Промени в ръководството на банка Токуда"}
{"url": "https://offnews.bg/obshtestvo/varnentci-izlizat-na-protest-sreshtu-mestnata-uprava-670972.html", "text": "Варненци ще излязат на протест срещу управата на града тази сряда, 13 декември. Демонстрацията е обявена с начален старт от 18 часа и ще бъде в в защита на Пирин и против работата и отношението на Общински съвет Варна.В призива си за протест, варненци пишат:\"През 2012 г. всички ние осуетихме плановете им да застроят изцяло Морската градина на Варна. През 2013 г. заедно изгонихме един самозабравил се кмет. Явно управниците на Варна са забравили това и са тръгнали да я карат съвсем през просото. Трябва отново да им покажем, че ние сме тук и ги наблюдаваме заради:- Запазване на автентичността на Фестивалния и конгресен център (ФК) и останалите знакови сгради, паметници на културата, паркове, градинки и обществени пространства на Варна.- Продължаващото унищожаване на зелената система на Варна (неглижирането на Приморски парк, масовата сеч на дървета по варненските улици, застрояването на кварталните паркове).- Унизителното отношение към варненските граждани (отнетото им право да се изказват преди сесии на ОбС, формалните обществени обсъждания).- Безразборното теглене на заеми за предварително провалени проекти (Интегриран градски транспорт, Пешеходната зона, булевард Левски).- За Пирин, в подкрепа на природата и срещу нови ски писти и съоръжения.\"На протеста ще се събира и подписка в защита на Фестивалния център и хотел \"Одесос\".Информация за протеста на варненци може да откриете във ", "date": "2017.12.11", "title": "Варненци излизат на протест срещу местната управа"}
{"url": "https://offnews.bg/sviat/velikobritania-si-ima-nova-naj-visoka-planina-670953.html", "text": "Обединеното кралство си има нова най-висока планина. Британски учени откриха, че измервания на изследователи от 30-те години са били грешни.Планината Надежда в Британската антарктическа територия е висока с 377 метра повече, отколкото се смяташе досега. Тя се извисява на 3,239 м и така отнема първото място по най-висок връх от планината Джаксън, която също се намира в Британската антарктическа територия. Височината на Джаксън е с 55 м по-малка - 3 184 м, уточнява Би Би Си.Сега картографите са използвали сателитна технология, за да измерят планините в региона, която е с точност до 5 м.Авторите на картите на Британското антарктическо общество бяха принудени да направят нов преглед на планините заради опасения за безопасността на пилотите, които летят над Белия континент.\"В Антарктида няма пътища, така че за да се придвижите, трябва да летите. И ако управлявате самолети, наистина трябва да знаете къде има планини и колко са високи\", обясни д-р Питър Фретуел.На континента е имало катастрофи и смятаме, че някои от тях може би са се дължали на лошо картографиране, допълва той.", "date": "2017.12.11", "title": "Великобритания си има нова най-висока планина"}
{"url": "https://offnews.bg/ikonomika/zapochna-startiraneto-na-energoblok-ot-novo-pokolenie-v-leningradskata-670946.html", "text": "На площадката на Ленинградската АЕЦ 2 (филиал на „Концерн Росенергоатом“) започнаха дейностите по физическото стартиране на най-новия Първи енергоблок от поколение „3 плюс“.Специалистите от експлоатационните служби на Ленинградската АЕЦ (ЛАЕЦ) успешно заредиха в активната зона на реактора първата от 163 топлоотделящи сборки със свежо ядрено гориво, като по този начин започнаха физическото стартиране на реактора.Това важно постижение както за руската, така и за световната атомна енергетика, е второ за настоящата седмица след като на 6 декември в най-южната руска атомна централа - Ростовска АЕЦ, също се проведе физическото пускане на нов енергоблок - Четвърти.По думите на генералния директор на „Концерн Росенергоатом“ Андрей Петров, началото на дейностите по физическото стартиране фактически означава, че всички дейности, свързани с етапа на изграждане на Първи енергоблок на ЛАЕЦ 2 са приключени.Своевременното начало на пусковите операции е възможно благодарение на внедряването на уникален метод на управление по време на изграждането на енергоблока. „Ленинградската АЕЦ 2 е най-голямата от седемте пилотни площадки на „Росатом“, където е внедрен методът на т. нар. „проектно управление“. Използваните инструменти за управление доказаха своята ефективност, като позволиха съществено да се увеличат темповете на изграждане, да се спазят сроковете и стойността. Този положителен опит в близко време ще бъде използван и за други руски АЕЦ в процес на изграждане като например строителството на Втори енергоблок на Нововоронежката АЕЦ 2“, заяви Петров.На свой ред директорът на Ленинградската АЕЦ Владимир Перегуда, оценявайки високо приноса на всеки от участниците в изграждането на Първи енергоблок, заяви:„Днес започна етапът на физическото стартиране на Първи енергоблок на Ленинградската АЕЦ, който е от новото поколение „3 плюс“. Това е голяма победа за цялата индустрия и за нашето инженерингово подразделение. Гордеем се, че това е вече вторият иновативен енергоблок, който се пуска и който е създаден с труда и таланта на нашите проектанти. Този път, преди всичко, заслугата е на специалистите от Санктпетербургския „Атомпроект“, който е основен проектант. И това ни дава право да говорим за серийно реализиране на проектите на „Росатом“. Със своята работа ние за пореден път потвърждаваме лидерството на руските технологии на световния пазар за изграждане на АЕЦ. Важността на това събитие е и в това, че Първи енергоблок на ЛАЕЦ 2 е референтен за международните проекти на „Росатом“ в различни държави“, коментира президентът на Групата компании ASE Валерий Лимаренко.Планира се всички 163 топлоотделящи сборки в реактора на Първи енергоблок на Ленинградската АЕЦ 2 да бъдат заредени до края на декември 2017 г. В началото на 2018 г. започва решаващият етап на пусковите операции – енергийното пускане и началото на подаване на първата електроенергия към потребителите. Въвеждането в промишлена експлоатация на Първи енергоблок на ЛАЕЦ 2 се очаква през 2018 г. Това ще означава, че енергоблоковете на „Концерн Росенергоатом“ от поколение „3 плюс“ ще бъдат два (включително Първи енергоблок на Нововоронежката АЕЦ 2).Днес Ленинградската АЕЦ е най-големият производител на електроенергия в Северозападна Русия. Централата произвежда около 50% от изработваната електроенергия в региона. Въвеждането в експлоатация на нови енергоблокове на ЛАЕЦ 2 ще позволи да се запази обемът на производство, в това число и поетапното заместване на действащите мощности на първи ред на централата и ще осигури изработването на електроенергия в обем над 30 млрд. кВтч. годишно от четирите най-нови енергоблокове с реактори тип ВВЕР-1200.Иновационните и най-мощни енергоблокове днес, с реактори ВВЕР-1200, които се изграждат в Ленинградската АЕЦ 2 се отнасят към най-новото поколение „3 плюс“. В тях са използвани най-съвременните постижения и разработки, отговарящи на всички постфукушимски изисквания. Тези енергоблокове са уникални и нямат аналог в света. Първият такъв енергоблок бе пуснат в края на 2016 г. в Нововоронежката АЕЦ 2.В сравнение с традиционните енергоблокове, проектът с ВВЕР-1200 има редица преимущества, които съществено повишават икономическите му характеристики и безопасността. Мощността на реактора в сравнение с предишното поколение (ВВЕР-1000) е повишена с 20%, количеството на персонала е намалено с 30-40%, проектният срок на служба на основното оборудване е увеличен два пъти и е 60 години, с възможност за удължаване от 20 години.Главната особеност на проекта ВВЕР-1200 е уникалното съчетание на активните и пасивните системи за безопасност, които правят централата максимално устойчива на външни и вътрешни въздействия. В частност в енергоблока с реактор ВВЕР-1200 се използва уловител на стопилка – устройство, което служи за локализиране на стопилката от активната зона на реактора в случай на евентуална авария. Има система за пасивно отвеждане на топлината от парогенераторите, която при отсъствие на всякакви източници на електроснабдяване трябва да осигури продължително отвеждане в атмосферата на топлината от активната зона на реактора.", "date": "2017.12.11", "title": "Започна стартирането на енергоблок от ново поколение в Ленинградската АЕЦ 2"}
{"url": "https://offnews.bg/obshtestvo/babh-s-nad-hiliada-proverki-po-ribnite-pazari-za-nikulden-670968.html", "text": "Инспекторите на Българска агенция по безопасност на храните извършиха над 1067 извънредни проверки в обекти за производство и търговия с риба и рибни продукти във връзка с Никулден, съобщиха от Агенцията. В резултат на инспекциите са съставени 9 акта за установяване на административно нарушение и са издадени 3 предписания. Констатираните нарушения са продажба на риба от обекти, които не са регистрирани съгласно действащото законодателство, неспазване на температурните условия за съхранение на риба и рибни продукти, транспортиране на риба с нерегистрирани по Закона за ветеринарномедицинската дейност превозни средства и продажба на риба с изтекъл срок на трайност. По време на проверките са установени и несъответствия по сградов фонд и оборудване в търговски обекти, в които се предлага риба и некоректно водени записи в системата за самоконтрол.Спрени от реализация и насочени за унищожаване са 22 кг охладена риба.", "date": "2017.12.11", "title": "БАБХ с над хиляда проверки по рибните пазари за Никулден"}
{"url": "https://offnews.bg/istoria/balgarsko-voenno-chudo-tutrakanskata-epopeia-video-670995.html", "text": "В шестия си епизод документалната поредица „Българско военно чудо“ ни връща в годините след Междусъюзническа война. През 1913 г. Румъния откъсва Южна Добруджа от България и започва с масивно укрепване на град Тутракан. Милиарди леи се изливат в крепостни съоражения, телени заграждения, вълчи ями и оръжие. В началото на световния конфликт румънското правителство справедливо оценява първоразрядната крепост като „гвоздей забит в сърцето на българска територия“.Моментът за отмъщение, обаче, не закъснява. Стартът на новия конфликт между България и Румъния е даден през септември 1916 г., когато съседката ни се включва в Първата световна война от страната на Съглашението. България вече от една година воюва за Централните сили. Така двете държави официално са във война. В заповед от този ден до войниците на 4-а Преславска дивизия нейният командир ген. Пантелей Киселов заявява: „Денят на разплатата, който тъй дълго очаквахме, дойде. Войната на Румъния е обявена... Нам се падна завидният жребий да накажем един вероломен и подъл съсед.”Идеята на противниковото главно командване е още с началото на бойните действия румънската армия да премине в настъпление и да заеме четириъгълника Русе, Разград, Шумен, Варна. Но българите имат други планове. Предвид наближаващите руски части от север, които се притичват на помощ на румънците, генерал Стефан Тошев заповядва светкавичното превземане на крепостта Тутракан.Това обаче не е проста задача. Противникът превъзхожда войските ни два пъти, а крепостта е укрепена много добре. Разполага с няколко естествени дълбоки дола със стръмни страни, по които са изградени защитни линии. Крепостният форт е със формата на полукръг с основа 14 км по река Дунав. Състои се от 15 форта, които са свързани с по две линии окопи, като от външната страна има непрекъсната линия бодлива тел, а пред нея са разположени добре замаскирани вълчи ями, дълбоки 2 м. със заострени колове на дъното. В тези неравни условия започва настъплението на българите и се дава на едно сражение, което решава съдбата не само на Тутракан, но и на цяла Южна Добруджа.", "date": "2017.12.11", "title": "Българско военно чудо: Тутраканската епопея (видео)"}
{"url": "https://offnews.bg/kultura/khana-shte-podgriavat-arkona-na-10-fevruari-v-sofia-670969.html", "text": "Khanъ ще подкрепят Arkona на 10 февруари 2018 година. Концертът ще се състои от 19:00 часа в столичния клуб \"Mixtape 5, част от турнето „Khram”.Khanъ („Кан“) са основани през 2009 година и са сред най-популярните родни групи. Музиката им е умело съчетание на тежък метъл с български фолклорни мотиви. Имат издаден един миниалбум - „Правда” (2015), и един дългосвирещ, наречен „Знамение” (2016). Билетите за шоуто са в продажба онлайн на Eventim.bg и в цялата страна. Някои от местата, от които могат да бъдат закупени са магазините на Бензиностанции OMV , Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетен център НДК, Дворец на културата и спорта – Варна, Пловдив – билетна каса пред общината.", "date": "2017.12.11", "title": "Khanъ ще подгряват Arkona на 10 февруари в София"}
{"url": "https://offnews.bg/sviat/uzhasiavashto-iznasilvane-i-ubijstvo-na-6-godishno-dete-potrese-india-670965.html", "text": "Брутално изнасилване и убийство на шестгодишно дете бе извършено в Индия, в северния щат Харяна, съобщи Би Би Си.Тялото на момиченцето било открито близо до дома му.Детето е било насилено в нощта на 8 декември.Степента на нараняванията по тялото му ужасиха индийците, които си спомниха за ужасяващото изнасилване в автобус на 23-годишна студентка в Делхи през 2012 година, което провокира масови протести. Те принудиха правителството да предложи по-тежки наказания при изнасилване, включително смъртно наказание. Въпреки това бруталните сексуални нападения срещу жени и деца продължават.Майката на детето призова за правосъдие. Минали са 24 часа, а все още никой не е бил заловен, заяви тя.Полицията разпитва няколко души за престъплението, но няма повдигнати обвинения. Тримата са роднини на съпруга ѝ.Правителството сформира специален разследващ екип, защото общественият натиск над властите да хванат виновните расте и вече предизвика протест в селото. Към него освен местните хора към него се присъединиха и политически лидери.Семейството на момиченцето настоява за федерално разследване, защото не вярва на местната полиция.Бащата на детето казва, че бил на работа в нощта на насилието. Когато съпругата му се събудила на следващата сутрин, видяла, че една от дъщерите им липсва. Двойката има още три други деца - двама синове и една дъщеря.Семейството на момиченцето първоначално отказваше да кремира тялото му, докато убийците не бъдат хванати. В крайна сметка те склониха на погребение, след като полицията ги увери, че скоро ще арестуват извършителите. Семейството им постави ултиматум да го направят до 11 ч. във вторник. Ако това не се случи, близките заплашват да предизвикат голям протест.", "date": "2017.12.11", "title": "Ужасяващо изнасилване и убийство на 6-годишно дете потресе Индия"}
{"url": "https://offnews.bg/ikonomika/v-turtcia-zapochna-stroitelstvoto-na-aetc-akkuiu-670967.html", "text": "На площадката на АЕЦ „Аккую“ се проведе тържествената церемония за началото на строителството в рамките на ограниченото разрешително за изграждане, издадено от Турската агенция по атомна енергия през октомври 2017 г. В събитието участваха генералният директор на руската корпорация „Росатом“ Алексей Лихачов и първият заместник-министър на енергетиката и природните ресурси на Турция Фатих Донмез. Бетонирането на основата на обектите на „ядрения остров“ е важен етап от подготвителните дейности. В рамките на ограниченото разрешително за изграждане се изпълняват строително-монтажните дейности на всички обекти на АЕЦ, с изключение на сградите и съоръженията, които се отнасят до безопасността на ядрения остров.На 2 декември 2017 г. бе завършена подготовката на основата на фундаментната плоча на реакторната сграда на Първи енергоблок. Към дейностите бе привлечена турска компания, която ги извърши точно по график.Освен строителните работи, на площадката продължават мероприятията по мониторинг на околната среда. Редовно се наблюдават сеизмологичните и метеорологични параметри, състоянието на подземните води и морската среда. Всички дейности по изграждането на АЕЦ „Аккую“ се провеждат според турското законодателство, при непосредствено участие и със съгласуване от Турската агенция по атомна енергия.При реализирането на проекта се откриват значителни възможности за турските доставчици. По предварителни оценки, турската страна ще може да изпълнява около 35-40% от всички дейности по изграждането на АЕЦ „Аккую“, което е еквивалентно на 6-8 милиарда долара. Повече от 350 турски компании са подали заявки за включване в списъка на потенциалните доставчици, като първите от тях вече получиха поръчки за подготовката на инфраструктурата на АЕЦ. Днес общата численост на персонала на площадката е повече от 300 души, от който 90% са турски граждани, привлечени към работата от близките населени места. Поканени са на работа специалисти от инженерно-технически служби с висока квалификация от турски компании, които са строили най-големите енергийни и промишлени обекти в Турция.През март 2018 г. АО АККУЮ НУКЛЕАР планира да получи лиценз за строителство, след което ще се проведе бетонирането на фундаментната плоча, което е официално начало на изграждането на Първи енергоблок на АЕЦ „Аккую“ (изливането на „първия бетон“).", "date": "2017.12.11", "title": "В Турция започна строителството на АЕЦ Аккую"}
