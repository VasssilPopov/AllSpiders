{"url": "https://m.offnews.bg/news/Sviat-_12/Kasperski-gotov-na-vsichko-za-da-dokazhe-che-ne-sluguva-na-Kremal_659574.html", "text": "Главният изпълнителен директор на руската компания за киберсигурност \"Лаборатория Касперски\" Евгений Касперски обяви, че е готов да позволи на американското правителство да проучи първичния код на фирмата. Така той иска да разсее подозренията за връзки между компанията и Кремъл.Касперски заяви в интервю за Асошиейтед прес в централата на компанията в Москва, че е готов също така да премести част от своята изследователска дейност в САЩ.Според него, подозренията за връзките на \"Лаборатория Касперски\" с Кремъл са започнали да се разпространяват преди повече от 20 години заради професионална завист.\"Ако САЩ имат нужда, ние можем да разкрием първичния код\", каза той, като добави, че е готов да даде показания пред американски конгресмени.\"Ще направя всичко, което мога да направя, за да докажа, че не се държим злонамерено\", заяви шефът на компанията.Касперски, който е програмист, учил в спонсорирано от КГБ училище и работил за руското министерство на отбраната, отдавна е гледан с подозрение от свои конкуренти, особено след като неговите антивирусни програми станаха популярни на американския пазар.Някои изказват предположения, че той е запазил разузнавателните си връзки от съветската епоха, припомня АП.Други твърдят, че неговата фирма едва ли може да действа независимо в Русия, където икономиката е доминирана от държавни компании, а властта на разузнавателните служби значително се увеличава при управлението на президента Владимир Путин.Американският Конгрес обмисля предложение за забрана на използването на продуктите на \"Лаборатория Касперски\" от Пентагона.Ен Би Си съобщи по-рано тази седмица, че служители на компанията в САЩ са били посетени в домовете им от агенти на ФБР.Касперски потвърди информацията на Ен Би Си, но каза, че не знае върху какво са били съсредоточени разпитите на ФБР.\"За съжаление, сега връзките с ФБР са напълно разрушени\", заяви той.Касперски защити своята работа, като каза, че никога не се е облагодетелствал от каквото и да е властово покровителство.\"Наистина разбирам защо изглеждаме странни. Защото това е много необичайно за Русия - руска фирма за информационни технологии, която е много успешна навсякъде по света. Но това е вярно\", заяви той.", "date": "2017.07.02", "title": " Касперски готов на всичко, за да докаже, че не слугува на Кремъл"}
{"url": "https://m.offnews.bg/news/Tenis_18788/Andi-Mari-trenira-s-Grisho-obiavi-che-shte-ima-vtoro-dete_659575.html", "text": "Страхотен ден за Анди Мъри. Световният номер едно в тениса опроверга слуховете, че травма го вади от \"Уимбълдън\". И то как? С тренировка срещу нашия Гришо Димитров.Появиха се кадри как двамата разменят технични удари на тревен корт. После Анди излезе и изненада медиите с голямата новина: заедно със съпругата Ким чакат второ дете. Двойката сключи брак през 2015 година, има дъщеря София на годинка.\"И двамата сме щастливи , нямаме търпение\", каза 30-годишният действащ шампион от турнира. Попитан дали новината може да го разконцентрира във важния момент, Анди обясни:\"Със сигурност не. Няма как семейният живот да бъде и най-малка причина за липса на концентрация. Ким ще дойде и ще бъде до мен на кортовете\", уточни още шотландецът.Той каза, че съвсем скоро са разбрали за бебето, но няма никакво намерение да дискутира с медиите датата на раждането.Анди Мъри винаги е казвал, че се чувства много по-уверен като спортист, откакто създаде семейство. Асът излиза на корта утре срещу Александър Бублик от Казахстан.", "date": "2017.07.02", "title": " Анди Мъри тренира с Гришо, обяви, че ще има второ дете"}
{"url": "https://m.offnews.bg/news/112_6/Gori-smetishteto-na-Ihtiman_659577.html", "text": "Пожар гори в района на сметището на Ихтиман.Няма опасност за населението и за движението по автомагистралата, съобщават от пресцентъра на МВР.Пожарът в района на сметището е бил локализиран, но днес отново се е възобновил.На място има два пожарни автомобили, три водоноски и фадрома. ", "date": "2017.07.02", "title": " Гори сметището на Ихтиман"}
{"url": "https://m.offnews.bg/news/Futbol_18793/Sviriha-parva-duzpa-sled-video-Portugaliia-ia-propusna_659578.html", "text": "Португалия взе третото място в турнира за Купата на конфедерациите, игран в Русия. И без Роналдо неговите момчета победиха 2:1 Мексико след продължения. Довечера е финалът между Германия и Чили.Срещата обаче ще бъде запомнена повече с историческа дузпа. За първи път тя беше дадена след повторение на видео. Получи я Португалия още преди почивката, но вратарят Очоа спаси удара на Андре Силва.Мексико откри благодарение на автогол на Нету, втори подарък в мача. Но и това не стигна на американския тим. Пепе изравни в продължението и докара срещата до нови 30 минути. Адриен Силва вкара в 115-ата минута втора дузпа, свирена за португалците.До края остана време и за по един червен картон. Втори жълт картон получи Семеду от европейците, а после и Хименес от Мексико. Накрая съдията изгони и треньора на загубилите Хуан Карлос Осорио, който поиска бурно дузпа и скочи да бие четвъртия рефер.", "date": "2017.07.02", "title": " Свириха първа дузпа след видео, Португалия я пропусна"}
{"url": "https://m.offnews.bg/news/Koloezdene_18819/Frum-otcelia-v-adsko-mele-Kitel-vze-etap-nomer-2-v-Tura-video_659580.html", "text": "Големият фаворит на \"Тур дьо Франс\" Крис Фрум имаше сериозни главоболия в уж спокойния втори етап до Лиеж. Британецът беше пометен при масово падане 30 километра преди края. Всички в тима му \"Скай\" изтръпнаха.Фрум обаче стана и продължи. Скоро застигна колоната след невероятна помощ на отбора и най-вече на поляка Михал Квятовски. След това обаче шампионът от миналия \"Тур дьо Франс\" реши да сменя колелото, явно усещайки проблеми.Автомобил му се притече бързо на помощ. Фрум направи смяната, а после благодарение отново на полския си съотборник настигна колоната.Иначе Тейлър Фини и Йон Офредо караха близо 200 километра пред основната група .Те държаха 30 секунди преднина само 5 километра преди края. Но се случи логичното. Бегълците бяха застигнати.Така се стигна до уникален спринт, в който цяла дузина колоездачи имаха шансове за победата. Най-добрият спринтьор в света за момента Марсел Кител (Куик-Степ) обаче направи уникални последни метри. Това беше 10-а етапна победа в историята на Обиколката на Франция за немския ас.  Той не издържа и се разплака.Кител успя да се вмъкне в челната тройка на генералното класиране. Жълтата фланелка запази Герант Томас от Скай.", "date": "2017.07.02", "title": " Фрум оцеля в адско меле, Кител взе етап номер 2 в Тура (видео)"}
{"url": "https://m.offnews.bg/news/112_6/Borisov-svikva-natcionalniia-shtab-zaradi%C2%A0ochakvanite-porojni-dazhdov_659579.html", "text": "По разпореждане на министър-председателя Бойко Борисов в МВР се свиква националния оперативен щаб, създаден съгласно Стратегията за намаляване на риска от бедствия 2014-2020. Оперативният щаб ще координира действията на институциите предвид очакваните поройни дъждове и градушки.Ще участват министърът на вътрешните работи, представители на Министерството на земеделието, МО, МРРБ, МОСВ и проф. Брънзов, директор на НИМХ към БАН.Премиерът нареди областните управители да бъдат по местата си и докладват във всеки един момент за ситуацията по региони, съобщава правителствената пресслужба.Министър-председателят е разпоредил също при утежняване на обстановката поради метеорологични условия да бъде информиран незабавно за предприемане на допълнителни мерки.", "date": "2017.07.02", "title": " Борисов свиква националния щаб заради очакваните поройни дъждове и градушки"}
{"url": "https://m.offnews.bg/news/Temida_18762/Rusnatcite-napadnali-politcai-v-Sveti-Vlas-ostavat-v-aresta_659581.html", "text": "Двамата руснаци, обвинени в хулиганство и лека телесна повреда на полицаи в Свети Влас, остават в ареста.56-годишният Сергей Е. e обвинен, че на 29 юни около 21.00 ч. в апартамент в „Гранд хотел Свети Влас” е причинил лека телесна повреда, като ударил с ръка в лицето полицай.Неговият син - 36-годишният Евгений, е обвиняем за това, че е причинил лека телесна повреда - удари в гръб и в областта на бъбреците с крак, на друг полицейски служител.Двамата обаче твърдят, че те самите са в синини, след като охраната и полицията са ги извели от апартамента в хотела.Не съм удрял полицаите, опитах се да им попреча да арестуват сина ми, твърди 56-годишният Сергей.", "date": "2017.07.02", "title": " Руснаците, нападнали полицаи в Свети Влас, остават в ареста"}
{"url": "https://m.offnews.bg/news/Drugi_18773/Flanelka-ot-NBA-obidi-i-razsmia-Amerika_659582.html", "text": "В Америка са виждали какво ли не при подписването на договори със свободни агенти в НБА. Но фланелка, посветена на звездата Блейк Грифин, разтърси страната.Ел Ей Клипърс успя все так да задържи аса си, чийто контракт изтече това лято. Грифин сложи подпис под нов договор за 5 години срещу \"скромните\" 173 милиона долара!В знак на признателност от клуба бяха накарали всички служители да облекат странна фланелка. Половината Америка я намери за обидна, а другата  за смехотворна.Грифин грее върху фланелката заедно с Мартин Лутър Кинг, Барак Обама, Мохамед Али, Джон Кенеди, Ейбрахам Линкълн, Махатма Ганди,  Алберт Айнщайн и Нелсън Мандела. Отдолу на тениската е написано \"Пионери\".Идеята един отличен, но не и невиждан в някакво отношение баскетболист, да бъде сравнен с икони като изброените, доведе до куп дискусии в социалните мрежи.  В какво е пионер Блейк? Освен в прибиране на купища пари от стария клуб.", "date": "2017.07.02", "title": " Фланелка от НБА обиди и разсмя Америка"}
{"url": "https://m.offnews.bg/news/Politika_8/Simeon-Sakskoburggotski-Palen-absurd-e-da-narichate-moia-vnuk-Boris-I_659584.html", "text": "\"Не, не това е пълен абсурд. Там няма две мнения по темата. Така си е. Трябва да се придържаме към действителността. Ако почне човек да сънува, може да се отвлече от истината.\"Това заяви пред btv Симеон Сакскобургготски, попитан дали е уместно неговият внук Борис да бъде наричан Борис IV.Това вече, едни такива имена или цифри, които са за монарси, е нещо, което само като човек царува. Иначе не носи цифра, но мисля, че е много сериозен и добре се развива. Сега следва в Англия и да видим… Да се надяваме, че ще може всичко да постигне, като всеки друг млад човек, нали, каза Сакскобургготски.Тълкуванията, нали, за наследник или това, баща му, Бог да го прости, да беше престолонаследник, защото аз съм бил цар. Но след това вече това е чиста химера и затова аз си имам вече друга формула – един ден като ме няма, който и да е, ще е носител или пазител на… просто на династичните права, ако щете. Нещо подобно каквото са направили в Румъния и в други страни, които вече не са монархии, добави Симеон Втори.Симеон Сакскобургготски разказа, че е направил собствено проучване за смъртта на неговия баща.\"От 1973 г. започнах аз вече по архивите на съответните страни, но самият лекар (изпратен от Хитлер, за да прегледа Борис III) дойде и живя в изгнание в Мадрид. Той беше лекар на родителите ми, заради това, че са посещавали една клиника, навремето, в Берлин. Така че той беше близък. Той никога не пожела да каже нещо: „Аз съм положил клетва, аз съм дал клетва и не мога”. Сестра ми, която се опита да го притисне 1-2 пъти… Явно има нещо което, нали, но няма нищо доказано. По канцелариите и архивите, по които имах достъп, защото започнах от Германия, Щатите,Великобритания, Париж също. Няма нищо. От Москва, там е по-сложно, нали като достъп, но пак помолихме като бях премиер, също самия г-н Примаков или проф. Примаков, като бивш отговарящ за разузнаването им, и много материал не излезе. Така че няма до ден днешен, за съжаление, доказателство. На 49 години изведнъж, човек така и по този начин да почине, може би не е от най... А пък Бог знае. Може да е било наистина така и да е било естествена смърт\", разказа Симеон Втори.На въпроса \"вие споделяте и се прокарва нотка на съмнение във Вашата книга, свързана с улица „Лубянка” в Москва, където е била централата на КГБ. Какво ви кара да мислите и в тази посока?\" той отговори:\"Ама, аз не соча, нали, даден субект, просто си задавам въпрос кой е имал интерес да изчезне подобен държавен глава, нали, който е имал толкова специфична политика, по ония времена. Тогава вече трябва да се огледаме навсякъде и като нямаме един категоричен отговор, който да потвърди или напротив, да откаже всякакви, как да кажа, хипотези… Питам се на латинския израз „Qui Bono”, нали, на кого му е било най-интересно. Първоначално бях, всички бяха убедени, че са нацистите. Ама след това вече се вижда в архивите, че те са били буквално паникьосани, виждайки че царят е в такова положение. Значи това показва, че не са били зад това. Или пък поне до там да е вече сценария и на цялата тема ми се струва доста отвлечено.\"Ако тръгнем вече с чиста хипотеза, което пак подчертавам, че не и моето лично мнение, но може би факта, че са подозирали и са се опасявали България да излезе от войната по един, така, приблизително аналогичен начин като Италия, може би за съветските интереси да ни освободят е било не точно по сценария, коментира Сакскобургготски.", "date": "2017.07.02", "title": " Симеон Сакскобургготски: Пълен абсурд е да наричате моя внук Борис IV"}
{"url": "https://m.offnews.bg/news/Futbol_18793/Gradev-S-tova-finansirane-TcSKA-Sofiia-e-aut-ot-Evropa-i-sled-2019-g_659549.html", "text": "ЦСКА-София е успяла да натрупа загуби от близо 8 милиона лева. Начинът на финансиране, разкрит от документи в Спортал, е забранен от УЕФА и предполага ново изваждане от евротурнирите.Това прогнозира специалистът по спортно право Георги Градев, който позна на 100 пр. какво ще се случи с клуба при лицензирането за Европа това лято. ЦСКА-София не може да играе в Европа до 2019 година заради погазване на \"тригодишното правило\" на УЕФА. !\", написа Градев във фейсбук.Какви са фактите, извадени от Спортал с документи. ЦСКА-София е отчел загуби в размер на 2, 646 млн. лева за 2016 г., става ясно от годишния финансов отчет на дружеството. Тези пари се прибавят към загубите в размер на 5, 017 млн. лв. от предишни години и така сумата набъбва на над 7,65 млн. лева.Най-вероятно въпросните 5, 017 млн. лв. са натрупани загуби на Литекс и/или Чавдар (Етрополе), които през лятото на 2016 г. се обединиха и си смениха името на ЦСКА-София.Друга съществена информация, която фигурира в отчета, е заем до 8 млн. лв., който собствениците на компанията майка ПФК ЦСКА 1948 АД са отпуснали на ЦСКА-София, от които вече са усвоени 4 860 000 лева. Договорът за заем е сключен на 30 юни 2016 г., а месец по-късно се подписва анекс.Срокът за връщане е след 2019 г., съгласно погасителен план за анюитетни (б.а. периодично плащане - месечно, тримесечно, шестмесечно или годишно, с което се издължава получен заем и дължимата лихва към него) вноски на тримесечие.Припомняме, кредиторът е ПФК ЦСКА 1948 АД е прекръстеният Чавдар Етрополе с главни акционери Гриша Ганчев, Юлиян Седефов Инджов и Христо Стоичков. Дружеството е само акционерно, с прекратено членство в БФС.Одиторът, изготвил доклада, пише, че е налице съществена несигурност, която би могла да породи значителни съмнения относно способността на Дружеството да продължи да функционира като действащо предприятие.\", твърди одиторът.От ЦСКА-София пък правят следното уточнение относно влошеното финансово състояние:\".\"", "date": "2017.07.02", "title": " Градев: С това финансиране ЦСКА-София е аут от Европа и след 2019 г."}
{"url": "https://m.offnews.bg/news/Leka-atletika_18783/Strahoten-debiut-na-Tihomir-Ivanov-v-Diamantenata-liga_659553.html", "text": "Талантът от прочутата плевенска школа Тихомир Иванов спечели четвърто място при дебюта си в Диамантената лига по лека атлетика. 22-годишният българин записа най-добър опит на 2.28 метра в скока на височина.Тишо остана на 2 сантиметра от най-доброто си лично постижение. Асът ни е в отлична форма. Той изравни личния си рекорд от 230 сантиметра само преди няколко дни на турнира \"Златен шпайк\" в чешкия град Острава.Иначе турнирът по скок на височина в Париж беше спечелен от катареца Мутаз Еса Баршим. Той е сребърен медалист от олимпиадата в Рио де Жанейро и бронзов от Лондон.Победителят записа опит на 2.35 метра, а с по 2.32 зад него се класираха бронзовият медалист от Рио 2016 Богдан Бондаренко от Украйна и Алдън Маджед Газал от Сирия.Тихомир обаче дава сериозна заявка да се намеси в битката за медалите от големи състезания. Плевенчанинът безспорно е най-добрият ни атлет при мъжете за момента. ", "date": "2017.07.02", "title": " Страхотен дебют на Тихомир Иванов в Диамантената лига"}
{"url": "https://m.offnews.bg/news/Sviat-_12/Atentator-se-vzrivi-v-Damask-ima-zhertvi-i-raneni_659555.html", "text": "Атентатор се самовзриви на площад Тахрир в сирийската столица Дамаск тази сутрин. Има убити и ранени, съобщи Ройтерс. Службите за сигурност са проследили три автомобила с камикадзета, двама от тях са задействали бомби на входовете на града. Третият атентатор е успял да проникне в Дамаск и да се взриви, след като е бил обграден от полицията, според съобщение на сирийската държавна телевизия. Службите за сигурност в града са арестували трима души. ", "date": "2017.07.02", "title": " Атентатор се взриви в Дамаск, има жертви и ранени"}
{"url": "https://m.offnews.bg/news/Politika_8/Siderov-Chuzhdi-sili-sa-vinovni-za-romskata-prestapnost-protestirajt_659557.html", "text": "Отношенията на България с Турция трябва да са прагматични, защото тя е геополитическа сила. Това обяви лидерът на Атака Волен Сидеров по БНТ. Бъдещето Европа е в „евразийски проект“, а членството ни в ЕС и НАТО е редно да се подложи на анализ. Външната политика на САЩ е опасна, особено в Близкия изток, каза още Сиидеров. Той подчерта, че идейните различия с управляващата партия ГЕРБ не са проблем за него. Във връзка с етническото напрежение в Асеновград, Волен Сидеров заяви, че от години е призовавал за конкретни мерки за справянето с ромската престъпност, но никой не го е чул. Той посъветва протестиращите да насочат недоволството си към истинските според него виновници - чуждите сили и фондации, които по думите му са „създали тази анархия“. Аз съм против сблъсъците и кръвопролитията. Решението е в държавна политика, която не беше допускана отвън, затова призовавам хората да протестират срещу тези външни сили, заради които обществото е разделено, обяви Сидеров. ", "date": "2017.07.02", "title": " Сидеров: Чужди сили са виновни за ромската престъпност, протестирайте срещу тях"}
{"url": "https://m.offnews.bg/news/Izvan-terena_18817/Bozhinov-blagodari-na-bivshite-si-polovinki_659583.html", "text": "Валери Божинов, който се завърна от Китай и отново ще играе в Европа, говори за личния си живот. Нападателят осъществи трансфер в швейцарския ФК Лозана, което е негов 14-и отбор в кариерата му до момента.Личният живот на бившия футболист на Ювентус и Манчестър Сити винаги е представлявал особен интерес, а начинът му на забавление често предизвиква различни сензации.Божинов застана пред камерата на предаването на NOVA \"Комбина\", където говори за всички по-любопитни неща в живота, като представи и сина си – Валери-младши, с когото го дари Алисия. Футболистът има и дъщеричка - Никол. Божинов дори разкри в кого е влюбена наследничката му от Николета Лозанова. Валери не пропусна да благодари на двете майки на децата му за грижите, които полагат за малките.\"Много футболни звезди правят клипове, пеят, забавляват се. Не го правя, за да придобия популярност. Аз съм си такъв – емоционален, скромен, правя всичко от сърце\", започна Божинов.\"Всеки от нас има талант. Може би съм роден след футбола да съм в шоубизнеса. Не знам, ще видим... Надявам се Валери-младши да ме наследи. Дай Боже да върви по стъпките ми. Той сам изявява желание да тренира. И двете ми деца са готини. Радостен съм, че отново съм с тях. Тежко е четири месеца да не се виждаш с децата. Моята дъщеря е влюбена в сина на Тони Найка\", разказа с усмивка футболистът.\"Тежко ми беше да се адаптирам в Китай. Липсваше ми комуникацията, емоциите. Те не са емоционални хора, затворени са. Тежко се комуникираше с тях. Не знаят английски. 40 градуса и 100% влага. Ужас. Не съм откраднал парите, не са 1 милион, законни пари са. Когато един футболист има голямо име и е направил много в живота си, и хората го ценят и уважават - значи съм ги заслужил\", каза Божинов.\"Сега съм на 31 години. Онзи ден се чух с Благо, той каза, че е на 36, но се чувства все едно съм на 26. Вика ми, че много му се играе. Но годините са си години\", продължи Валери.\"Обичам да следвам модата, обичам да се поддържам, да се грижа за себе си“, добави Божинов във връзка с новата си прическа.\"Аз искам да изглеждам добре. Суетен съм. Да, с Биляна съм. Благодарение на нея отидох в Китай. Ако не беше тя, щях да си тръгна по-рано. Аз съм сериозен човек. При мен нещата винаги са сериозни\", добави бившият нападател на Ювентус и Манчестър Сити.\"На Валери му давам съвети, но желая от само себе си да иска нещата. За футбола най-вече говоря. Искам да чувства нещата. Никол е малка, тя е момиченце. Обича кукли, рокли, принцеси. Аз съм щастлив, че имам едно момче и едно момиче. Всичко е добре и с двете ми бивши жени. Искам да им благодаря, че се грижат добре за децата. Спокоен съм и съм супер. Нека хората да знаят, че Валери е истински човек и има голямо сърце\", завърши Валери Божинов.", "date": "2017.07.02", "title": " Божинов благодари на бившите си половинки"}
{"url": "https://m.offnews.bg/news/Leka-atletika_18783/Deteto-chudo-na-atletikata-ni-pobedi-i-kakite-v-Rumaniia_659558.html", "text": "Детето-чудо на леката ни атлетика просто няма спирка. Лиляна Георгиева спечели златен медал на Балканската лига за юноши и девойки до 20 години в Питещ, Румъния.Момичето, отраснало в дом за сираци в Пловдив, завърши на първо място в бягането на 800 метра. 17-годишната българка финишира с време 2:09.14 минути, изпреварвайки туркинята Семра Караслам и румънката Кристина Балан .Лили бяга в по-горна възрастова група на Балканиадата в Румъния, а по-късно през месеца ще бяга на световното първенство за юноши и девойки до 18 години в Кения.Медалите за България от първия ден на Балканиадата в Румъния са общо четири. Антонио Иванов на 100 метра (10.66 секунди) и Силвия Георгиева на 3000 метра стипълчейз (10:53.07 минути) спечелиха сребърни отличия, а Християн Стоянов остана с бронз в бягането на 5000 метра (15:11.16 минути).Четвърти завършиха Кристина Борукова на 400 метра с препятствия (62.00 секунди), Михаил Иванов на скока на височина (2.05 метра) и състезателите в щафетата на 4 по 100 за юноши Мартин Георгиев, Станислав Станков, Радин Вълчев и Антонио Иванов (42.21 секунди).", "date": "2017.07.02", "title": " Детето-чудо на атлетиката ни победи и каките в Румъния"}
{"url": "https://m.offnews.bg/news/Protesti_17652/Manol-Genov-zove-asenovgradchani-za-miren-protest_659561.html", "text": "Нашият град е едно различно място днес - точка на напрежение и остри противопоставяния. Един недопустим инцидент край \"40-те извора\", с пострадали деца и възрастни, провокира протест, бунт и заплаши с неконтролируеми безредици. Законът е за всички и за неговото спазване сме отговорни както всички ние, граждани и власт, така и онези, които са призвани да пазят реда и закона.  Този призив към съгражданите си отправи депутатът Манол Генов от БСП. Той отбелязва, че иска да вярва, че прокуратурата и полицията правят всичко възможно, за да се изчисти истината по инцидента докрай и да има справедливо потърсена и понесе отговорност от всички, които имат вина.\"А ние, хората на Асеновград, трябва да бъдем разумни в правото си на протест и недоволство. Защото в този град живеят десетки хиляди хора и ще продължават да живеят- мирно, всеки с различията си, но всички с еднаквото съзнание за закон и ред\", изтъкна Манол Генов.Той отправи молба към асеновградчани: \"Нека дадем всичко от себе си, всеки един и всички заедно, за да не допуснем неделният протест да сложи тежкия отпечатък на омразата и противопоставянето между хората. Да покажем, че сме граждани с права, но и отговорности за живота на Асеновград. \"", "date": "2017.07.02", "title": " Манол Генов зове асеновградчани за мирен протест"}
{"url": "https://m.offnews.bg/news/Sviat-_12/Putin-podpisa-zakona-za-sabariane-na-stari-sgradi-v-Moskva_659554.html", "text": "Руският президент Владимир Путин подписа спорния закон за масово разрушаване на стари жилищни сгради в Москва и преместването на обитателите им. Той влиза в сила незабавно. Проектът предизвика масови протести през май, но беше гласуван от руската Държавна дума на 14 юни и одобрен от Съвета на федерацията на 28 юни.Над 4000 сгради от съветско време трябва да бъдат разрушени от септември, което ще наложи няколко хиляди московчани да бъдат преместени в други жилища. Държавата обещава на хората апартамент със същите размери, но не същата стойност в същия квартал. На теория за разрушаването на сграда ще бъде необходимо съгласието на мнозинството от обитателите й. В такъв случай те ще разполагат с 60 дни, за да се изнесат, и няма да имат право да оспорват решението, съобщи БНТ. Московското кметство иска да подмени хиляди сгради с високо строителство, позволяващо да бъдат настанени много повече домакинства в 12-милионната столица. Според критиците проектът показва незачитане на частната собственост. Наричани \"хрушчовки\", тъй като са построени по времето на управлението на Никита Хрушчов в Съветския съюз през 1950-те и 1960-те години, тези сгради са емблематични за московските предградия. ", "date": "2017.07.02", "title": " Путин подписа закона за събаряне на стари сгради в Москва"}
{"url": "https://m.offnews.bg/news/Politika_8/Mareshki-V-politikata-otnovo-ima-strah-vlastta-zashtitava-kartelite_659562.html", "text": "Всички, които не харесваме държавата на картелите, монополите и корупцията трябва да се обединим. Ние сме в коалиция с българския народ срещу коалицията на картелите, заяви заместник-председателят на Народното събрание и лидер на ПП ВОЛЯ Веселин Марешки по БНР.Според него от ставащото в момента е ясно, че правителството има програма и тя е в защита на картелите. Само то носи отговорност защо има картел в България. „През октомври 2016г. председателката на КЗК каза, че разполага с безспорни доказателства за картел при горивата. Няколко месеца по-късно - през март 2017г., същата дама обяви, че картел няма. Какво се е случило през тези месеци, че позицията на КЗК се промени на 180 градуса?! Освен това, че започна изпълнението на черна пиар кампания срещу мен и ВОЛЯ, в която безпрецедентно бяха употребени държавната телевизия и парламента, а сега и прокуратурата. Изводът е един и то много ясен- има срастване между картела и държавата, има държавен чадър над картела, обяви Марешки.Той коментира и атаките срещу него и ПГ на ВОЛЯ. „”, категоричен беше лидерът на ВОЛЯ. В отговор на въпрос какво му казват хората, които го срещат, той отговори: „За мен основното е да продължавам да живея така, че да гледам децата и внуците си, живот и здраве, както и българските граждани, спокойно в очите. Хората ми казват „ Вие сте единственият, който се опитва да се бори срещу държавата на картелите и мутрите”. Това е оценката, която постоянно чувам от всички, с които се срещам, дори и на улицата.", "date": "2017.07.02", "title": " Марешки: В политиката отново има страх, властта защитава картелите"}
{"url": "https://m.offnews.bg/news/Drugi_18773/Sportat-v-efir-dnes_659556.html", "text": "11:50 часа, Мотоциклетизъм: Moto GP, 9 кръг, състезание за Голямата награда на Германия (М Тел спорт 1)13:30 часа, Тур дьо Франс (Евроспорт)15:00 часа, Автомобилизъм: Рали крос, 7 кръг, състезание в Швеция (М Тел спорт 2)", "date": "2017.07.02", "title": " Спортът в ефир днес"}
{"url": "https://m.offnews.bg/news/Bojni_18771/Sadii-ograbiha-legendata-Pakiao-sled-karvava-bania-video_659560.html", "text": "Легендата на бокса Мани Пакиао беше суперфаворит при защитата на титлата си в полусредна категория срещу тоталния анонимник  Джеф Хорн от Австралия. Филипинският боец понатупа здраво бившия учител пред 55 000 зрители в Бризбън.Но! У дома и стените, пардон, съдиите, помагат. Те вдигнаха сензационно ръката на Джеф. Но в света на парите това е нормално. Стадионът полудя, Пакиао го даде джентълмен след солиден хонорар и се зарадва на възможността да даде още един мач на местното момче.Идолът на Филипините едва не уби в 9-и рунд Хорн. Вкарва му толкова много удари, че сигурно съдиите не са успели да ги преброят. Главата на австралиеца подскачаше като топка, а кръвта му течеше по цялата глава.Преди това реферите си затвориха очите и за нечиста игра на домакина. Той разби главата на Пакиао с лакът, а после и с глава. Легендата получи лекарска помощ, тъй като изглеждаше, че няма място, което да не обляно в крън.Накрая предстоеше най-странното решение. Съдия Валеска Ролдан даде 117-111 за Пакиао, но Крис Флорс и Рамон Сердан видяха еднакво - 115-113 за Хорн. ESPN.com преброи 117-111 за Мани,а анализаторът на телевизията Теди Атлас - 116-111 за Пакиао.\"Това е решението на съдиите. Уважавам го\", отсече обаче великият шампион, който държи клаузата за реванш и ще я задейства. Той обяви решението си пред ESPN, която предаваше директно. И за първи път безплатно мач на Мани от 12 години насам!Хорн също изглеждаше шокиран от победата си, но побърза да я нарече най-великата в историята на Австралия. Той чистосърдечно си призна, че Пакиао е неговият идол в бокса.Филипинецът все пак не е капо. Той си тръгва с 10 милиона американски долара от Австралия! За победителя остават 500 000.", "date": "2017.07.02", "title": " Съдии ограбиха легендата Пакиао след кървава баня (видео)"}
{"url": "https://m.offnews.bg/news/Politika_8/Tcvetanov-Niamame-nikakav-interes-da-razhlabvame-prezidenta_659563.html", "text": "Твърденията, че има атака срещу президента или президентската институция, са безпочвени. Няма никакъв интерес, нито в политически, нито в държавнически план, да разхлабваме която и да било институция в България. Това заяви зам.-председателят на ГЕРБ Цветан Цветанов във връзка с новосъздадената временна парламентарна комисия, която да проверява придобиването на нов боен самолет „Грипен“ по БНР. Според Цветанов страната ни ще трябва да изхарчи около милиард и половина лева на българския данъкоплатец, което мотивира създаването на комисията. „Има 2 държави от общо 6, в които са на въоръжение самолетите „Грипен“, те са членки на НАТО и в двата случая е имало съмнения за корупция. Ф16 са на въоръжение в 27-28 държави. 11 от тях са членки на НАТО и никъде не е имало скандали или съмнения за корупция“, аргументира се зам.-председателят на ГЕРБ.", "date": "2017.07.02", "title": " Цветанов: Нямаме никакъв интерес да разхлабваме президента"}
{"url": "https://m.offnews.bg/news/Ot-vas_67/Starnishte-gori-na-patia-mezhdu-Sozopol-i-Kavatcite_659569.html", "text": "Пожар гори до пътя между Созопол и Каваците, съобщи читател на OFFNews. Пламнало е стърнище. Димът, който се издига над гората, се вижда още от къмпинг \"Градина\". Пожар пламна и в района на тунел „Железница“, а димът се вижда от главен път Е-79.", "date": "2017.07.02", "title": " Стърнище гори на пътя между Созопол и Каваците"}
{"url": "https://m.offnews.bg/news/DW_18800/Vizhte-kakvo-se-sluchva-s-Balgariia_659570.html", "text": "България е пример за това какво се случва с една страна, в която отливът на специалисти е съчетан с ниска раждаемост. България се топи и това се усеща и в туризма, пише Михаел Мартенс. Ето по-важното от статията на ФАЦ.От България напоследък има и добри новини, констатира авторът в материал, посветен на един от най-динамично развиващите се сектори в страната - туризма.Либералната икономическа политика на премиера Бойко Борисов, според ФАЦ, бележи успехи: БВП на страната нараства от няколко години насам: с 1,3% през 2014, с 3,6 на сто през 2015, и с 3,4 процента през миналата година - по данни на Евростат. За текущата година отново се очаква сериозен икономически ръст. Авторът на публикацията отбелязва и това, че доброто състояние на обществените финанси и ниският държавен дълг са накарали американската рейтингова агенция Фич да обмисли ново повишаване на кредитния рейтинг на страната. Друга добра новина от България е спадът на безработицата: от 13% през 2013 на 7,6% през 2016, а през настоящата година се очаква безработните да са още по-малко, посочва Мартенс, отново позовавайки се на Евростат.Независимо от тези успехи обаче, България си остава най-бедната страна в ЕС с най-ниските средни доходи. Още преди 2007 г. много българи се отправяха на Запад, а след приемането на страната в ЕС тенденцията дори се засили, поради легалните възможности за пътуване. Но не са само българските ромски кланове, които масово се възползват от правото на свободно придвижване, и за които в пресата редовно се появяват критични публикации., четем по-нататък в публикацията на ФАЦ. Този масов отлив на работна ръка от България създава огромни проблеми на българската икономика, последиците от него се усещат особено силно и в туризма, пише Михаел Мартенс. Сезонът се очертава като много добър, но недостигът на персонал в хотелите и ресторантите по Черноморието спъва развитието. Голям брой български камериерки, рецепционисти или спасители на плажа предпочитат да работят в западните курорти.Един готвач, който изкарва на остров Рюген в Германия пет пъти повече от онова, което печели в България, трудно може да бъде задържан в родината му. Част от бизнесмодела, който прави Черноморието привлекателно за определени туристи, са тъкмо евтините цени. Но тази евтиния има своята цена, констатира авторът М. Мартенс и пояснява: , се казва още в статията, озаглавена \"Евтиното излиза скъпо\". Недостигът на персонал в бранша не е нищо ново, но проблемът се задълбочава. Още преди три години БНР алармира в свой репортаж за това, че браншът изпитва глад за кадри, припомня авторът на статията във „Франкфуртер Алгемайне Цайтунг” и допълва: \"Затова звучи странно оплакването на българския премиер Борисов пред френския президент Макрон. Според Макрон, Борисов му бил казал по време на една среща на върха на ЕС в Брюксел, че страната му страда от \"евтината работна ръка от други държави\", която отнемала работата на местните хора, докато в същото време българите работели из ресторантите на Франция. Оплакването от \"евтините чужди работници\", които се стичат към най-бедната страна от ЕС, звучи странно, защото в началото на юни българското правителство облекчи режима за наемане на сезонна работа на чужденци от страни извън ЕС - например украинци или молдовци. Някой би могъл да си помисли, че от страната с най-високата младежка безработица в ЕС – Гърция, - също ще идват кандидати за работа в България. Точно обратното е вярно, констатира Михаел Мартенс и посочва, че дори през деветата година от началото на кризата в Гърция много българи търсят и намират сезонна работа в южната съседка - като берачи на плодове и зеленчуци или в туризма – откъдето печелят повече, отколкото у дома. В България се увеличава само ромското население, отбелязва статията на ФАЦВсичко това допълнително изостря проблемите на България, където човек може да види какво се случва, когато отливът на кадри е съчетан с много ниска раждаемост. Увеличава се единствено ромското население, което само след 3 години ще съставлява 25% от трудоспособното население на страната, е цитирана да казва бившата българската еврокомисарка Меглена Кунева. Дори само това показва колко е важно ромите да бъдат интегрирани в системата на образованието. Това важи с особена сила за България, чието население намалява с по-бързи темпове, отколкото това на останалите балкански държави: от почти 9 милиона в края на комунизма, днес в страната живеят под 7 милиона, а след няколко години населението ще спадне и до малко над 6 милиона души.", "date": "2017.07.02", "title": " Вижте какво се случва с България"}
{"url": "https://m.offnews.bg/news/Drugi_18773/Machovete-po-Diema-poskapvat-s-levche_659564.html", "text": "Феновете, които искат да гледат българските мачове по телевизията, ще трябва да плащат вече по 5,99 лева. Новината е на вестник \"24 часа\". Увеличението за пакета „Диема Естра“ влиза в сила от 1 август и така единствено първите двубои от първенството ни ще бъдат по старата цена. Само преди осем месеца цената бе вдигната с левче, което представляваше 1/4 от първоначалната, която бе 3,99 лева, и стана 4,99 лева, припомня изданието.В пакета до момента е включено и английското първенство. Не е ясно дали то ще остане, или ще бъде взето друго решение. Макар че едва ли някой ще плаща само за български футбол.По платените канали вървят абсолютно всички мачове от вътрешното първенство, като има и от Втора лига, английско първенство, квалификации и други интересни спортни събития.", "date": "2017.07.02", "title": " Мачовете по \"Диема\" поскъпват с левче"}
{"url": "https://m.offnews.bg/news/Koloezdene_18819/I-Jon-Izagire-padna-tezhko-i-napusna-Tura_659571.html", "text": "Един от фаворитите за генералното класиране Йон Изагире също е паднал тежко и е напуснал Тура още в първия етап, стана ясно от интервю на Евроспорт със спортния директор на неговия отбор Бора преди началото на втория етап днес.Падането на Изагире остана извън камерите вчера, но е било изключително тежко. Изагире е със два счупени прешлена и веднага му се налага операция.Цялото внимание по време на вчерашния кратък часовник (14 км) по улиците на Дюселдорф беше насочено към загубата на Алехандро Валверде от Мовистар, който спечели всички състезания, в които участва тази година и се очакваше да бъде най-сериозния помагач на Найро, който пък от своя страна се очертава като най-сериозния помощник на големия фаворит Кристофър Фрум (Скай).Отпадането на Изагире е още по-трагично на фона на предисторията, която го предшестваше. Баскът, както и неговият брат Горка, дълги години бяха основните грегари на испанския тим Мовистар. Въпреки изключителните им качества, те никога досега нямаха, а и едва ли някога щяха да имат шанс, да са лидери на отбора, в който освен Кинтана и Валверде са още испанският шампион Рохас и изключителният катерач Ерада.Затова Йон прие поканата на новооснования отбор Бахрейн Мерида. Бившият Лампре, вече с нов спонсор, беше структуриран около голямата италианска звезда Винченцо Нибали и Йон Изагире се съгласи да кара с изричното условие, че той ще бъде лидерът на отбора за Обиколката на Франция.Заради решението си Йон беше низвергнат в Испания, а публикациите във вестниците напомняха баското му потекло и намекваха за политически момент в \"предателството\" му. На неговия брат Горка пък за пръв път от години бе даден шанс да печели етапни победи, вместо да \"издърпва\" някой от двамата лидери.Днес Обиколката на Франция продължава с равнинен етап от Дюселдорф до белгийския град Лиеж.Още в началото на етапа, Тура напусна и австралиецът Люк Дърбридж от Орика. Дърбридж също е имал тежко падане вчера завърши предпоследен. Въпреки травмите, австралиецът стартира днес, но болката е била толкова силна, че е бил принуден да се откаже.", "date": "2017.07.02", "title": " И Йон Изагире падна тежко и напусна Тура"}
{"url": "https://m.offnews.bg/news/Zvezdi_18810/Bionse-i-Dzhej-Zi-s-detajli-za-otnosheniiata-si-v-tceli-11-pesni_659566.html", "text": "Тази седмица Джей Зи пусна новия си албум 4:44 и подлуди Холивуд. В песента си „Family Feud” рапърът обяснява колко съжалява за своята изневяра и моли Бионсе за прошка.Жестът трогна всички негови фенове. Това обаче далеч не е първата песен, в която някой от звездната двойка разкрива тайни за отношенията им. Певицата и рапърът имат 11 подобни песни. Първата е „03 Bonnie & Clyde”, пусната през 2002 година, в която Джей Зи описва Бионсе като „перфектна”.През 2003 година в „Crazy in Love” певицата загатва за тяхната връзка. Същата година в „That's How You Like It” рапърът също намеква, че са заедно.В песента „Deja Vu” от 2006 година рапърът официално обявява, че са двойка., а в „Lost One” Джей Зи описва проблемите, които имат с Бионсе и факта, че тя слага кариерата си преди всичко.След цели 6 години мълчание, песента „Glory”е изцяло за момиченцето на Джей Зи и Бионсе – Блу Айви.През 2013 година Бионсе записва песента „Mine” и изненадва целия свят със загатването за раздяла с рапъра.Миналата година, Бионсе посвещава почти целия си албум „Limonade” на проблемите си с рапъра. В „Hold Up” описва изневярата на Джей Зи. “Sorry”също описва ситуацията и то по доста директен начин. В „Don't Hurt Yourself”, Бионсе успокоява феновете, че всичко е простено и двойката остава заедно и затвърждава думите си с „All Night”.И след толкова песни за отношенията им от страна на Бионсе, Джей Зи реши да им „отговори”. С „Family Feud” той официално се извинява на съпругата си пред целия свят.", "date": "2017.07.02", "title": " Бионсе и Джей Зи с детайли за отношенията си в цели 11 песни"}
{"url": "https://m.offnews.bg/news/Obshtestvo_4/Zatvariat-bulevard-Praga-ot-dnes-zapochva-remont-na-pavetata_659541.html", "text": "Тапа на големите Пет кьошета в София ще има от днес, започва реконструкцията на бул. \"Прага\" между „Ген. М. Д. Скобелев“ и бул. „Пенчо Славейков“. Булевардът се възстановява след изграждането на станция от третия лъч на метрото, паветата в участъка отиват в историята. До 15 август се забраняват престоят и паркирането по бул. „Пенчо Славейков“ между ул. „Св. Иван Рилски“ и ул. „Св. Г. Софийски“ – западна страна; по ул. „Шандор Петьофи“ между ул. „Христо Станчев“ и ул. „Цар Петър“ и по ул. „Доспат“ между ул. „Св. Ив. Рилски“ и ул. „Стрешер“.Въвежда се временна организация на движение на обществения транспорт. Тролейбусна линия № 2 ще се движи по скъсен маршрут от ж.к. Бъкстон до Центъра по хигиена. Тролей № 2А ще вози от ж.к. Хаджи Димитър по маршрута на тролейбусна линия № 2 до кръстовището с бул. „Прага“, надясно по маршрута на тролейбусна линия № 1 по бул. „Ген. М. Д. Скобелев“, ул. „Опълченска“, наляво по ул. „Охрид“, надясно по бул. „Ген. Н.Г.Столетов“ до Пета градска болница. 2А в обратна посока ще върви от Пета градска болница, надясно по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“ и по маршрута до ж.к. Хаджи Димитър.Скъсява се и маршрутът на тролей № 8 от УМБАЛ „Св. Анна“ до Площад на авиацията двупосочно, ТБ № 8А ще пътува от ж.к. Гоце Делчев до Център по хигиена двупосочно.Тролейбусна линия № 9 ще се движи от пл. „Сточна гара“ по маршрута си до бул. „Патриарх Евтимий“, надясно по бул. „Ген. М. Д. Скобелев“ по маршрута на тролейбусна линия № 5, ул. „Опълченска“, наляво по ул. „Охрид“, по ул. „Подп. Калитин“, надясно до надлез „Надежда“. В посока пл. „Сточна гара“ маршрутът е от надлез „Надежда“ по бул. „Княгиня Мария Луиза“, надясно по ул. „Опълченска“, по бул. „Ген. М. Д. Скобелев“ до бул. „Васил Левски“, наляво по ул. „Г.С.Раковски“ и по маршрута сиАвтобус 260 ще върти на площад \"Руски паметник\"(в посока бул. “Прага”): от кв. Горна Баня по маршрута си до площад “Руски паметник”, обратен завой на площада и по бул. “Ген. Е. Тотлебен” по маршрута до кв. Горна баня.Разкрива се временна автобусна линия А-2ТБ с маршрут: от обръщателното ухо при ВМА надясно по ул. „Георги Софийски“, наляво по бул. „Пенчо Славейков“, надясно по бул. Ген. Е.И.Тотлебен“ до пл. „Руски паметник“, обратен завой на площада и по бул. “Ген. Е. Тотлебен” по маршрута до ВМА.", "date": "2017.07.02", "title": " Затварят булевард Прага от днес, започва ремонт на паветата"}
{"url": "https://m.offnews.bg/news/Obshtestvo_4/TELK-izdavat-resheniia-na-pochinali-patcienti_659565.html", "text": "ТЕЛК-комисия издава решения на починали хора. В Кърджали пациенти чакат с години, за да минат, а най-краткият срок, в който документите им се разглеждат, е две години. Това е и причината много от болните да не дочакат инвалидната си пенсия, съобщи бТВ. На входа на болницата има съобщение, че в момента ТЕЛК се занимава със случаите от 2015 г. Председателят на комисията д-р Илия Габровски обяснява, че положението е такова от 10 години, а лекарите не са в състояние да прегледа повече от 30 души на ден.В Кърджали работи една комисия, а за да се открие втора няма желаещи лекари. Заради дългото чакане понякога се случва човек вече да е починал когато му дойде реда. В такива случаи пред комисията се явяват роднините, на които решението трябва за наследствена пенсия.Д-р Габровски посочи, че съгласно наредбата лекарите са длъжни да издават експертни решения даже на починалите, въз основа на подадените документи.До края на октомври трябва да е готова концепцията за реформа в системата, обясни социалният министър Бисер Петков. ", "date": "2017.07.02", "title": " ТЕЛК издават решения на починали пациенти"}
{"url": "https://m.offnews.bg/news/Nashite-avtori_2490/Kamak-ot-stara-ulitca-razkaz-ot-Zdravka-Evtimova_659390.html", "text": "Януари беше поръбил дърветата с ледени конци, окови от замръзнали капки притискаха клоните, студът беше умъртвил полето. Вятърът посягаше срещу Режо, връхлиташе, блъскаше го, наблюдаваше го с хладни очи от скреж. Човекът мразеше това време на годината. Всеки камък бълваше студ, мъглата сновеше с мрачната си конница и затягаше в хладна прегръдка долината.Ружа. Щеше да я съсипе. Щеше да я разпилее, да я накара да окайва деня, когато за пръв път е зърнала вратата на тази къща. То пък една къща - Режо проклинаше късмета си. Сякаш се бе родил червей, а не човек. Лашкаха го като вагон, като торба с картофени обелки го мятаха на разни страни. Редовно му пробутваха кошмарни длъжници. Все мъже, все отвратителни. Бабичките и глезлите се падаха на колеги, но на Режо му харесваше. Беше корав – камък от стара улица, по която никой не минава, нож, с който бабичката от село е заклала последната си кокошка да не замръзне дъртият ѝ стомах от глад, брадва, отсякла старата ябълка, печка, в която изгаряха последните цепеници - това беше Режо.Наближи кръчмата. Ружа щеше да се бръкне – всичко щеше да ѝ прибере - до последната жълта стотинка в портмонето.Режо доставяше парите на поръчителя в срок и на сто процента. Няма длъжник, способен да се изсули от хватката му. От майка си, която дължеше петстотин и шейсет лева, беше взел всичко - за четвърт час ги измъкна, лев след лев, сгънати на пет. Тя плака пред него, закле се, че няма нито троха хляб в шкафа. Режо не я слушаше. Не гледаше сълзите ѝ, които се лееха заедно с новините по телевизията - от тъжни по-тъжни. Майка му се беше женила три пъти, бе бягала от мъжете си пет пъти. Бягствата й завършваха на печалба – бившите ѝ мъже, по-умните и разсъдливите от тях, наемаха Режо да събере дълговете ѝ и да им върне парите. Още щом го зърнеше, майка му подхващаше влажния сценарий - същите сълзи се лееха, със същите клетви го проклинаше, но той слушаше и гледаше, както заспалият гледа новини – каквото и да му приказват, все тая.Плащай.Режо измери с очи полето, което му се налагаше да прекоси пеш. По разбития път автобус не минаваше, сива гора, пълна с чакали и лисици, но дори чакалите се бяха покрили в този студ. Тънкият им вой се провираше под ледените висулки, проболи клоните – кратък, полудял като измъкнало се изпод ножа пиле. След минута вятър и вой притихваха, а Режо вървеше напред по изтръпналата трева.И от баща си бе събирал дългове. Баща му ореше нивички, дребни като екран на телевизор, прибираше от хората лев - два, няколко десетачки и после, изгубил целия си ум, засядаше в кафенето „Ружа”. В „Ружа“ беше студено, но баща му търпеше и наблюдаваше Ружа кръчмарката, която продаваше ракия – евтина като смъртта. Смъртта беше любимото питие на мъжете - трактористи през лятото, безработни през зимата, при голям късмет - работници на магистралата или специалисти по ВиК, лепене на плочки, ремонти на протекли покриви, котлони, пейки и на всичко, което все още можеше да се ремонтира. Клиентите, затънали в собствените си ватенки, навлекли три чифта панталони един върху друг, я гледаха и преглъщаха. Ружа мълчеше.Баща му ѝ беше предлагал два пъти да стане негова жена, макар че си имаше жена у дома – след всяко поредна стъпка настрана майката на Режо се прибираше в родното гнездо. Ружа поклащаше глава, , казваше и наливаше питие на следващия клиент. Баща му подхващаше отчаян запой, поръчаше си смърт - цяло шише. Засядаше в ъгъла, не откъсваше очи от нея и пиеше. Предлагаше на Ружа всичко, което беше спечелил от друсането върху миниатюрното тракторче, молеше ѝ се да я заведе у дома – само за десет минути, докато траят новините, но Ружа отвръщаше: -Петко не си отиваше. Пиеше още, вземаше заем - от приятели, от жена си, от Ружа дори вземаше заем, за да ѝ купи евтин подарък, шоколад или кофичка кисело мляко. Не ѝ връщаше заетите два лева, за да ѝ отмъсти, че не го приема в тясната си къщичка.Точно тая къщичка беше пропастта, в която Ружа бе пропаднала - паянтова постройка, собственост на шест сестри, четири от тях измрели, едната на път към гроба, но най-малката беше здрава и читава. Тя плати на Режо да пребие наемателката.- Знам, че Ружа е заможна - редеше старата. - Да си ми върне дълга. Не може да живее в моята хубава къщичка, без да плаща наем. Това е идеален дом, дори мазилката не е напукана.Режо бе ходил няколко пъти да проверява – Ружа я нямаше в къщата. И нощем се беше отбивал, но не я заварваше. Сигурно в кръчмата спеше, за да пести. Той бе отскачал няколко пъти и там, в кафе „Ружа“. Не поглеждаше нито баща си, нито някого от старите пияници. Поръчваше си от евтината като снега ракия и чакаше.– Ще ти дам петдесет лева, Ружо – казваше един грамаден тип с юмруци като хълмове. Режо и от него бе измъквал неплатени дългове, знаеше яда и грозния му нрав, но нито нрав, нито яд не плашеха Режо. - Само веднъж да се случи любовта както трябва – дъвчеше грамадният, сякаш изреченията бяха пясък в устата му, но с Ружа не се случваше любов. Пияницата продължаваше, през дума-две забиваше юмруци в масата - Дай ми, Ружо. Двеста лева на заем ми дай, аз ще ти ги дам и ще дойде любовта.Но Ружа не казваше нищо. В къщата - розова като език на куче - не светеха лампите и когато Режо влезеше в кръчмата, пийналият народ го гледаше, като че някой току що бе умрял и трябваше незабавно да го погребат.Ружа му донасяше неговата мълчалива чаша, той ѝ плащаше и започваше да измерва под око останалите клиенти. Всичките беше пердашил, на всички беше оставил белези, всичките бяха върнали дълговете си. Видеше ли го, баща му или се скриваше в някой ъгъл като крадец, или с дребни стъпки на бълха доприпкваше до Режо и подхващаше с глас, огънат към пода:- Черпи ме една.Режо не го поглеждаше, подхвърляше пет лева на пода и усмивката по лицето на баща му - страхлива, нахапана като кокал между две кучета - за миг издълбаваше устните му.Ружа ставаше, вземаше петолевката от пода, оставяше чаша срам пред баща му, а него не поглеждаше. Режо не я харесваше. Беше висока, с черна коса и кафяв поглед, който се губеше някъде във въздуха, преди да достигне лицето му. Режо знаеше, че не може да прогони януари от лицето ѝ. Но си беше платил ракията и заслужаваше да му обърнат внимание. Понякога се молеше – и той не знаеше на кого – на чакалите в полето или на тънкия им вой - Накрая чакалите го чуха. Единствената жива от шестте сестри, онази, която бе на осемдесет години, а може би на осемстотин, му плати. Дъртата твърдеше, че Ружа има да ѝ връща осемстотин лева наем за трите години, през които е използвала малката къщичка.Ружа му донесе в чаша всичкия мраз на полето, ругатните, празните портмонета, ръждясалия влак, черните погледи на мъжете. Беше му заявила:- Аз не живея в къщичката ѝ. Аз живея в кръчмата.Режо изчака всички да си заминат – дори пияницата с юмруците хълмове, който просеше на всеки срещнат заем от двеста лева, за да ѝ покаже колко струва. Този глупак даваше на Ружа капаро от пет лева – добавяше, че постепенно ще ѝ върне останалото – ще ѝ подари всичко на земята и под земята - за една любов, но очите на Ружа се заравяха в преспите и не го забелязваха.Режо изчака и последният пияница да се махне от стаичката – малка, със запалена печка вътре и край нея - куп цепеници, които Ружа сама бе насякла сутринта. Тя беше мършава дръжка на брадва, по дънки в ледения вятър, в злия януари, във въздуха, кафяв като съчки за подпалка. Режо нищо не ѝ казва, не я погледна, нито ѝ поиска още една чаша. Седна до печката при цепениците, извади от чантичката си парче луканка и хляб, и задъвка. Ружа му каза:- Заминавай си. Не съм от твоите длъжници.- Сигурна ли си? – подхвърли той. И дотук беше.Тя се изми на мивката, където изплакваше чашите, погрижи се за зъбите си, намаза се с крем, после спокойно, като че него го нямаше, извади походно легло, после от големия шкаф, очукан, по-стар от моста пред кръчмата „Ружа”, измъкна един, два, три юргана, напъха се под тях и угаси лампата.Режо стисна юмруци. Без да пали осветлението, отиде до чешмата, изми зъбите си с нейната четка, с нейната паста за зъби, вдигна първия юрган – червен, тежък като надгробен паметник край магистрала, след него втория - прояден тук-там от молците, и накрая – олекотен пухен юрган, под който като гъсеница се бе свила Ружа. Не я попита нищо. Любовта се случи като асфалт, гъста и дълбока, защото Режо беше силен човек. На сутринта ѝ каза:– Гладен съм.Ружа нищо не отвърна, не помръдна. Режо се надигна, изяде всичко от хладилника, изпи колкото поиска от смъртта, после се пъхна под трите юргана.На сутринта, когато първият клиент с хълмове в юмруците се появи, Режо изръмжа, че е заведението е затворено. Нямаше нищо за ядене. Режо изпи последната капка срамна ракия и се облече. След новините по телевизията пое през полето. Едно и също, едно и също - сивата замръзнала трева, покривите, заковани с ледени висулки към земята в сухия студ, дърветата - сякаш обесени мъже - стърчаха край него.Ружа – ах, какъв златен длъжник бе тя. Режо не вярваше на никого освен на хората, които можеше да бие. По-яките бяха опасни, но и тях биеше. Длъжниците се свиваха в панталоните си пред Режо, защото страхът беше най-голямото му оръжие. Страхът стриваше всичко по тънката си пътека - само смъртта можеше да изцежда така. От смъртта никой не бе избягал, от страха също. Режо бе милостив като релси, по които към пияния глупак фучи товарен влак.Отново вървеше към кафе „Ружа“, към трите юргана, към ракията, долнопробна като замръзналите камъни край пътя, към печката и цепениците, които Ружа бе насякла сутринта. Тя дължеше много пари – на оная, живата сестра. Осемстотин лева.- Дължиш на голямата сестра осемстотин лева – съобщи ѝ Режо.Ружа не помръдна от мястото си. Той вдигна юмрук под носа ѝ.- Дължиш – каза ѝ.Тя мълчаливо отиде до мъжа със страшните юмруци, който всеки ден ѝ предлагаше двеста лева – даваше ѝ петдесет стотинки, друг път банкнота от пет лева, свита на пет, и я молеше да го направят най-после – той щял да ѝ върне постепенно цялата сума, по лев-два, докато я докара до двеста.- Моля те, тръгвай си – помоли го Ружа. Ръката ѝ докосна брадясалата му буза и човекът, тънък и дълъг като въже, с каквото връзват магаре за колче насред полето, се надигна, заклатушка си гърбом към вратата, овързал се с пиян поглед към нея. Забрави да изпие чашата с ракия, която за някои хора по тези места струваше повече от живота и смъртта. Сигурно бе изгубил паметта си. Не, не я беше изгубил. Изведнъж грамадният се върна обратно, целуна Ружа по челото, гаврътна живата и смъртта, а може би дъното на чашата, небето и януари.- Обичам те – измърмори той на Ружа и си отиде, както си отива мъглата от тази долина – но преди това навиваше света на кълбо и зашиваше мислите на хората със сиви, мразовити конци.В кафе „Ружа” останаха само Ружа и Режо.Тя разпъна зад тезгяха походното легло, извади олекотения пухен юрган, след него синия, червения, и зачака. Без да бърза, Режо изяде половин тенджера кисело зеле, всичкото месо, половин хляб, взе си ракия – без живот и смърт на дъното, и пи, докато юрганите му заприличаха на шейна, юрнала се надолу по склона.На сутринта изяде останала част от киселото зеле, изля кафето в мивката – не му бе харесало – обърна надписа „ОТВОРЕНО“ и кръчмата се сви, съгласна, че е затворена. Режо се разположи под юрганите и не излезе оттам до обяд.Стана един или може би два часа, изораната нива белееше в далечината, покрита със скреж. Той се облече, изми зъбите си с нейната четка, с нейната паста за зъби и каза:- Осемстотин.- Вече ти платих – прошепна Ружа от походното легло, очите ѝ пуст, заледен път в студа.- Осемстотин.…Сега отново крачеше към кафе „Ружа“ – беше ледено, вятър извираше от всяка замръзнала туфа трева. Трябваше да прекоси гъста горичка, трънак, оплетени драки, но той бе минавал вече оттук и бе пробил път. Всяко дърво го познаваше, беше трошил клони, тънки и дебели. За Режо препятствията бяха място, което все още не се е научило на покорство и послушание. Бе въпрос на каприз кога ще стъпче шумата под снега с яките си ботуши. В далечината се виждаше блясъка на прозорчето - Кафе „Ружа“. Вътре гореше печката, със сигурност имаше варено зеле и месо. Три юргана, чаша за ракия със сто дъна. Подозираше, че го очакват и два юмрука с пропасти в тях.Ружа беше длъжник. Какъв страхотен длъжник беше Ружа.Режо прескочи напоителния канал, отдавна престанал да бъде напоителен, бе пресъхнал както всичко останало и тъмнееше, пълен с треволяк, сняг и къртици. След това той мина напряко през акациите, които хората по тези места наричаха „испански трън“. Ружа беше засадила испански трън, за да се опази от крадци; Режо ценеше испанската напаст – кършеше бодили, дълги до десет сантиметра за петите на неизправните длъжници. Сигурно затова при него неизправните длъжници светкавично ставаха изправни.Прекоси замръзналото езеро, което наричаха по тези места „Ружин гьол“. Тук се къпела, разправяха длъжниците му, но Режо не я беше виждал.Влезе в кръчмата.Печката не гореше. Не миришеше нито на ракия, нито на кисело зеле. Зад тезгяха не се виждаше сгънатото походно легло. В стаята, сам над чаша с ракия, седеше баща му. Пиеше тихо, изправил до носа си шише, пълно с пресъхнали дъна.- Къде е? – попита Режо.За пръв път старият не го погледна. Продължи да пие бавно, като че краят на света бе дошъл и отминал, и след него абсолютно нищо не следваше.- Къде е Ружа? – раменете на баща му се огънаха под пръстите на Режо. Стори му се, че костите на дъртия са трошливи като кибритени клечки.- Замина – избъбри старият глас, тънка, изгоряла клечка кибрит. - Онзи, гадният с големите ръце, намери двеста лева. Продаде си къщата за две стотачки… Продаде я на мене…. Тя замина с него.- Какво – настръхна Режо. – Къде отиде?- Той е луд – зафъфли баща му. – Кой нормален ще си продаде къщата за двеста лева… - навън изведнъж притъмня, сякаш над кафенето се бе проснала замръзнала нива, а не небе. – Аз съм луд. Идиот съм - баща му се задави и закашля. – Защо ги взех тия две мръсни стотачки. Тя щеше да си е тука. Защо се полакомих…Хватката на Режо се отпусна. Да се чуди човек защо раменете на стария се огънаха и изпукаха.- Черпи ме една ракия – трошливият глас на дъртия запълзя напред. – Все пак съм ти баща… Мъчно ми е. Много. Гадно е без Ружка. След два часа ще умра.", "date": "2017.07.02", "title": " Камък от стара улица: разказ от Здравка Евтимова"}
{"url": "https://m.offnews.bg/news/Obshtestvo_4/Fest-na-aziatskata-kultura-v-Borisovata-gradina_659543.html", "text": "Фестивал на азиатската култура ще се проведе днес на Лятната естрада в Борисовата градина. Във феста се включват 13 държави с представителства у нас.  Посланиците на Виетнам, Индия, Индонезия, Иран, Китай, Монголия, Пакистан, Палестина, Сирия, Тайланд, Филипините, Южна Корея и Япония ще дадат старт на фестивала. Предвидена е и томбола с билети от по 2 лева за посетителите, а голямата награда е пътуване за двама до дестинация по избор в Азия, предоставени от Turkish Airlines. Събраните средства ще бъдат дарени за благотворителност от Международния женски клуб (IWC), партньор на фестивалa „Азия отблизо”.Сред изкуствата, които ще бъдат представени, са фолклорни танци и музикални изпълнения в традиционни азиатски костюми. За любителите на азиатската кухня ще се проведат готварски демонстрации, от които ще могат да научат интересни детайли за приготвянето на екзотичната кухня и спецификите за всяка страна.В специално обособен фотокът всеки ще има възможност да се снима с атрактивните участници във фестивала. За децата ще има игри и забавления в „азиатски стил“, а уроци по калиграфия може да вземе всеки, който се запише за участие в специализираните ателиета. Почитателите на пътешествията ще могат да увеличат списъка със своите мечтани дестинации с помощта на видео материали и информация за най-красивите места на екзотичния континент.Официалното откриване на фестивала в 10 ч., финалът е в 20 часа със специална Гала вечер.", "date": "2017.07.02", "title": " Фест на азиатската култура в Борисовата градина"}
{"url": "https://m.offnews.bg/news/Drugi_18773/Blagotvoritelniiat-mach-v-Botevgrad-za-Joanka-e-dnes_659568.html", "text": "В последните две седмици цял Ботевград и баскетболнатаобщественост в страната се вълнуват заедно със смейството на малката Йоанка за предстоящия благотворителен двубой.Мачът е по инициатива на Иван Лилов и Мартин Маринов и ще се играе днес от 17:00 часа в \"Арена Ботевград\". Организаторите обещават истинско шоу и много изненади.На маси, разположени на удобно място в залата, ще бъдат изложени ценни спортни вещи, за които публиката ще може да наддава на т.нар. тих търг.Пред всяка от вещите ще има описание и първоначална цена, а на празен списък гостите на мача ще могат да добавят своето име и предложение за покупка с цена, по-висока от предходната.Търгът ще продължи по време на целия мач. Засега сред ценните вещи има потник на Барселона от първия българин изтеглен в драфта на NBA – Александър Везенков.Другите предмети ще са оригинална футболна топка с автографите на младежките национали по футбол, екип, суитшърт и снимка в рамка на покойния баскетболист Венци Славов, както и екипи на други легендарни ботевградчани.Освен смела и грижовна майка, Елиза Казакова (майката на Йоанка) е и много сръчна. В момента тя приготвя прекрасни картички, които зрителите на двубоя ще могат да си купят по време на мача. Набраните средства, разбира се, отиват за каузата.Организаторите канят всички гости да дарят сума в специална за целта дарителска кутия и да предизвикат някой от играчите да направи нещо интересно по време на мача. „Сумата няма значение – 5, 10, 100, 1000.Целта ни е да се получи зрелищна игра в един по-разчупен формат. Всеки лев е важен за семейството на Йоанка, така че се надяваме на активност от публиката“, коментира Миряна Захариева от името на организаторите.Дарения за малката Йоанка можете да направите чрез Pay Pal: helpyoana@abv.bg или по банков път:Дарителска сметка:Първа Инвестиционна БанкаIBAN: BG32FINV91501317009581BIC: FINVBGSFТитуляр: Йоана Цветославова Нанова", "date": "2017.07.02", "title": " Благотворителният мач в Ботевград за Йоанка е днес"}
{"url": "https://m.offnews.bg/news/Futbol_18793/Loko-se-proshtava-s-Aian-Sadakov-utre-v-11-00-na-Lauta_659567.html", "text": "Вчера на 56 години ни напусна един голям човек и футболист - Аян СадъковЧовекът, който даде сърцето си за футбола и Локомотив изгуби най-тежката си битка. На 3.07 (понеделник) от 11:00 часа ще се състои поклонение в памет на Аян Садъков на Лаута.Професионален футболен клуб Локомотив Пловдив още веднъж поднася искрени съболезнования към семейството и близките на Аян Садъков.Бате Айко, както го наричаха феновете, е сред най-големите легенди на пловдивския футбол. Някогашният халф има над 300 мача и над 100 гола за Локо.Със \"смърфовете\" е носител на Купата на Съветската армия през 1983 година. Емблематичен трофей за черно-бял Пловдив.За България Садъков е записал 79 мача и 9 попадения, като е част от националния отбор на световното първенство в Мексико през 1986-а. Дебютира за националния отбор в края на 1981-а в контролна среща с Бразилия в Порто Алегре.Мач №50 за \"лъвовете\" легендата на Локо (Пд) играе срещу Аржентина на Диего Марадона на световните финали в Мексико. Бате Айко носи националната фланелка за последно през пролетта на 1991-а в приятелски мач с Дания.Почивай в мир, завинаги ще останеш в нашите сърца!", "date": "2017.07.02", "title": " Локо се прощава с Аян Садъков утре в 11:00 на Лаута"}
{"url": "https://m.offnews.bg/news/Obshtestvo_4/Sled-zhegata-zhalt-kod-za-gramotevichni-buri-i-gradushka_659536.html", "text": "В 21 области от страната е в сила жълт код за високи температури и за гръмотевични бури и градушка днес.Това сочи справка на официалния сайт на Националния институт по метеорология и хидрология (НИМХ) при БАН, съобщава \"Фокус\".Областите, за които е в сила предупреждението за гръмотевични бури, интензивни валежи и градушка са: Видин, Монтана, Враца, София-област, Ловеч и Плевен.За последните две области важи и предупреждението за високи температури. Освен за Ловеч и Плевен, то е в сила и за: Габрово, Велико Търново, Русе, Търговище, Разград, Силистра, Стара Загора, Сливен, Пловдив, Пазарджик, Благоевград, Смолян, Кърджали, Хасково и Ямбол. Очаква се дневните температури да достигнат 35-38 градуса.От НИМХ уточняват, че привечер и през нощта срещу понеделник в северните райони на областта ще се развива мощна купесто-дъждовна облачност. На много места ще има гръмотевични бури, интензивни валежи и градушка. Очакваните сумарни количества са 15-25 л/кв.м, на изолирани места - до 50 л/кв.м.", "date": "2017.07.02", "title": " След жегата - жълт код за гръмотевични бури и градушка"}
{"url": "https://m.offnews.bg/news/Izvan-terena_18817/Chicho-Charli-pribra-4-4-miliona-kato-vav-filma_659544.html", "text": "Парите валят при Чарли Шийн точно като в сериала \"Двама мъже и половина\". 51-годишният актьор прибра 4,4 милиона долара от разпродажба на две бейзболни реликви на аукцион.Чичо Чарли пусна шампионския пръстен на Бейб Рут от 1927 година, спечелен с Ню Йорк Янкис. Купувач плати веднага за реликвата $2,093,927.Актьорът, който върви заедно с цял куп скандали по рождение, се оказа собственик и на документа, с който Бейб Рут преминава от Бостън Ред Сокс при Янките. Чичо Чарли получи $2,303,920 за хартията.Продажбата на шампионския пръстен би цената на подобна реликва за всички времена. Досега рекордът държеше пръстенът на Джулиъс Ървинг от 1974 г. с Ню Йорк Нетс в АБА - конкурентна на НБА баскетболна лига. Бейб Рут е най-великият безйболист между двете войни. Той е важна част не само за американския спорт, но и за американската култура.Чичо Чарли обясни в типичен стил и решението си да се раздели с бейзболните реликви. \"Купих ги през 90-те години. наслаждавах им се повече от 2 десетилетия. Невероятни са. Но времето дойде. Каквато и цена да им взема, все ще е лесна печалба\", сподели актьорът, който е запален фен на бейзбола.", "date": "2017.07.02", "title": " Чичо Чарли прибра $4,4 милиона като във филма"}
{"url": "https://m.offnews.bg/news/Protesti_17652/Asenovgrad-se-stiaga-za-goliam-protest-chakat-rokeri-i-fenove-ot-tcia_659545.html", "text": "Най-големият протест в Асеновград ще се проведе тази вечер. Очаква се в него да се включат хора от цялата страна, сред които мотористи и футболни фенове.Петият поред протест след нападението на група роми над деца от отбора по кану-каяк, ще започна в 20 часа в градинката пред паметника на Цар Иван Асен II, час по-късно недоволните тръгват на шествие. Протестиращите настояват за строги наказания на участвалите в нападението, изселване на незаконно пребиваващите роми, събаряне на незаконните постройки и създаване на общинска полиция. В петък съдът в Асеновград остави в ареста и деветимата обвиняеми за побоя, а вчера кметът на Асеновград призова участниците в протестите да не допускат провокации. ", "date": "2017.07.02", "title": " Асеновград се стяга за голям протест, чакат рокери и фенове от цялата страна"}
{"url": "https://m.offnews.bg/news/Drugi_18773/Germaniia-Chili-e-shouto-dnes_659546.html", "text": "15.00 ч. Купа на конфедерациите, Португалия – Мексико, БНТ HD16.30 ч. ЕП до 19 години, Швеция – Чехия, Eurosport 118.45 ч. ЕП до 19 години, Грузия – Португалия, Eurosport 119.00 ч. Лудгорец – Ахмат, Диема спорт21.00 ч. Купа на конфедерациите, Германия – Чили, БНТ1/БНТ HD22.00 ч. Фламенго – Сао Пауло, Sport+ HD", "date": "2017.07.02", "title": " Германия - Чили е шоуто днес"}
{"url": "https://m.offnews.bg/news/Sviat-_12/Osvobodiha-Ehud-Olmert-predsrochno_659547.html", "text": "Бившият израелски премиер Ехуд Олмерт беше освободен предсрочно от затвора тази сутрин, след като съдебните власти решиха да намалят присъдата му с една трета. Това съобщиха местни медии, цитирани от БТА. 71-годишният Олмерт напусна затвора Маасияху в околностите на Тел Авив след 16 месеца зад решетките.  Той беше принуден да подаде оставка през 2008 г. след обвинения във взимане на подкупи и възпрепятстване на правосъдието във връзка със сделки за строителството на луксозен жилищен комплекс по времето, когато е бил кмет на Ерусалим и министър на търговията и индустрията.Олмерт беше настанен в затворническа болница със сърдечни оплаквания на 20 юни. В социалните мрежи се появиха негови снимки, на които изглежда явно болен и силно отслабнал.", "date": "2017.07.02", "title": " Освободиха Ехуд Олмерт предсрочно"}
{"url": "https://m.offnews.bg/news/Tenis_18788/Federer-hvali-Grisho-predi-Uimbaldan_659572.html", "text": "Суперзвездата в мъжкия тенис Роджър Федерер заяви, че няма да е изненадващо за никого, ако Григор Димитров стигне далеч на започващия на 3 юли турнир \"Уимбълдън\".\"Мисля, че Александър Зверев и Ник Кирьос загатнаха немалко вече колко са добри и колко добре може да се представят на турнирите.А пък вече Григор Димитров, Милош Раонич и Кей Нишикори се намират в много добър етап от кариерите си и никой няма да бъде изненадан, ако стигнат далеч.Освен тези петима играчи не знам кой друг извън \"Голямата четворка\" мога да определя за фаворит на \"Уимбълдън\", все пак, ако някой друг освен изброените спечели титлата, ще е голяма изненада и е малко вероятно да се случи\", сподели Федерер.Швейцарецът започва кампанията си на “свещената трева” в Лондон срещу Александър Долгополов, а евентуално на осминафиналите може да се изправи срещу Григор Димитров, чийто първи опонент на \"Уимбълдън\" е Диего Шварцман.До момента най-доброто постижение на Гришо в Откритото първенство на Великобритания датира от 2014-а година. Тогава той загуби в четири сета от Новак Джокович в полуфиналите. Преди това той надигра местния любимец Анди Мъри.През миналия сезон американецът Стив Джонсън го спря в трети кръг и това значи, че трябва да защитава 90 точки.", "date": "2017.07.02", "title": " Федерер хвали Гришо преди \"Уимбълдън\""}
{"url": "https://m.offnews.bg/news/Futbol_18793/Ludogoretc-zavarshi-lagera-s-pobeda-i-grozni-stceni_659589.html", "text": "С победа и грозни сцени завърши последната контрола на Лудогорец. На проверката в Австрия се стигна до сериозно сбиване между футболистите на \"зелените\" и Ахмат Грозни.Конфликтът започна след груби действия от страна на играч на руския отбор срещу Козмин Моци. Защитникът на Лудогорец отнесе удар в лицето, след което настана меле.Наложи се дори треньорът на шампионите Георги Дерменджиев да нахлува на терена и да успокоява играчите си.Иначе, играчите на Георги Дерменджиев надиграха с 2:0 руския тим. Попаденията за \"орлите\" реализираха Вандерсон (24) и Марселиньо (54).Шампионите на България надиграха тотално футболистите на Олег Кононов и заслужено триумфираха в последната проверка на австрийска земя.Доминацията на българския шампион бе материализирани след 24 минути игра. Сисиньо отне добре топката, центрира почти успоредно на голлинията, а при далечната греда чакаше Вандерсон. За него остана само да се разпише от близка дистанция за 1:0.След 54 минути игра преднината на „орлите“ набъбна. Българския тим проведе отлична атака. Кафу си поведе стремглаво, комбинира с Вандерсон, а той пусна към нахлуващия Марселиньо. Полузащитникът с прецизен удар направи 2:0.", "date": "2017.07.02", "title": " Лудогорец завърши лагера с победа и грозни сцени"}
{"url": "https://m.offnews.bg/news/Protesti_17652/Hiliadi-na-protest-v-Asenovgrad-v-nedelia-vecherta-Perata-napadna-ope_659590.html", "text": "Хиляди демонстранти се събраха тази вечер на петия пореден протест, провокиран от сбиване между роми от местната махала и деца, състезатели по кану-каяк.На 26 юни край язовир \"40-те извора\" група роми нападнаха младите гребци, след което побоят се пренесе пред болницата в центъра на града.Тази вечер шествието започна отново от паметника на Цар Иван Асен Втори. То беше охранявано от голям брой полицаи и жандармеристи.Целият широк център е отцепен от полицейски служители, в помощ на пловдивските полицаи има техни колеги от цялата страна - София, Кърджали, Ямбол, Хасково, Пазарджик. Всички подстъпи към града са блокирани от жандармерия.Перата ударил оператора с обвинението, че му е блъснал телефона. По-късно вечерта Низамов беше обявен за издирване от полицията.Протестиращите скандираха \"Българи юнаци\", \"За България!\", \"Със сърце и душа\", пяха патриотични песни и националния химн.Сред демонстрантите имаше и много представители на футболни агитки.Над 200 рокери бяха спрени непосредствено преди центъра на Асеновград, а по-късно успяха да се присъединят към шествието.Главният комисар на МВР Младен Маринов благодари на гражданите на Асеновград, че не са се поддали на опитите за провокации.Към края на протеста част от демонстрантите се отправиха към дома на кмета с викове \"Оставка\".", "date": "2017.07.02", "title": " Хиляди на протест в Асеновград в неделя вечерта, Перата нападна оператор на bTV"}
{"url": "https://m.offnews.bg/news/Obshtestvo_4/Miusiulmanite-sa-mnogo-pritesneni-Vapros-na-vreme-e-niakoj-da-izpusn_659588.html", "text": "Днеска, примерно, се е случило с една жена, утре се случва с друга жена. Следващия път някои от мюсюлманите няма да се сдържат. И мога да ви го кажа много отговорно, защото в момента мюсюлманите са много притеснени. Въпрос на време е някой да изпусне нервите си. Там вече нещата не могат да се удържат, повярвайте ми.Това заяви пред bTV зам.-главният мюфтия Бирали Бирали. В началото на седмицата две момичета нападнаха съпругата и двете дъщери на Бирали, защото съпругата му носела забрадка.Години наред се насажда омраза, години наред се говори срещу различния. Не мога да очаквам друга реакция у хората, когато всеки ден върху тях се изсипва лавина от настроения срещу религиите, в частност срещу мюсюлманската религия. Не само от медиите, почнете от учебниците по история, заяви Бирали.Той разказа за случай, когато е бил в Монтана за петъчна молитва в джамията.Има едно училище, което е точно до джамията. Отгоре децата казват: \"Стреляйте по тях, по мръсните турци, по поробителите\". Това са деца. Какво се случва? Може би не познават мюсюлмани, може би не са се срещали. Какво се случва в учебниците ни, как се представя тази история, за да може дете да пита родителя си:  - попита зам.-главният мюфтия.Две момичета яростно биеха моите дъщери и първата ми реакция беше да спра всичко това. По Божията воля се случи да се овладея, каза Бирали.По думите му, нападателките са били на не повече от 16-18 години.Попитах ги какво се е случило, получих ругатни и плювни – много неочаквана агресия. Дори се опитаха и към мен да посегнат, допълни зам.-главният мюфтия.В случая става въпрос за най-обикновена забрадка, уточни той.Всеки един от мюсюлманите има нещо наум, че когато съпругата му излезе, особено когато е със забрадка, може да се случи това. Немалко пъти са минавали граждани, плюели са и са преминавали, но не е имало такава физическа намеса, каза Бирали.Хората се отказват да подадат жалба, да извикат полиция. Замълчават си, живеят скришно с проблемите си. Поради липса на доверие, на разбиране от обществото, не се преминава към някаква процедура, заяви още зам.-главният мюфтия.", "date": "2017.07.02", "title": " \"Mюсюлманите са много притеснени. Въпрос на време е някой да изпусне нервите си\""}
{"url": "https://m.offnews.bg/news/Futbol_18793/Nejmar-Beshe-me-sram-da-govoria-v-sablekalniata_659585.html", "text": "Бразилската суперзвезда на Барселона - Неймар разкри как се е чувствал в първите си дни като играч на каталунците.\"Първият месец беше много труден за мен. В началото ме беше срам да говоря в съблекалнята със съотборниците. Те са моите идоли, а аз бях много млад\",  пише as.com.\"Влизам в съблекалнята и там виждам Меси от едната страна, Шави от другата, Иниеста, Пике… сякаш бях във видеоигра. Бях играл с тях на видеоиграта, а сега бяха до мен\", призна нападателят.Бразилецът не скри, че животът му се е променил с това, че е станал известен. \"Появяват се приятели, с които трябва да внимаваш. Сложно е, но до себе си имам хора, които са ми помогнали много\", каза още южноамериканецът.Един от близките му приятели в Барселона -халфът Рафиня Алкантара заговори за напускане на тима от \"Камп Ноу\" през лятото.Според родения през 1993 година играч бъдещето му е неясно, но за него най-важното е да се възстанови от травмата в коляното, която получи през сезона.\"Господ знае какво ще стане с мен. Единственото, което мога да кажа, че нищо не е ясно. Най-важното е да се оправя от контузията, пък всичко друго ще се нареди\", коментира бразилският футболист пред \"Марка\".", "date": "2017.07.02", "title": " Неймар: Беше ме срам да говоря в съблекалнята"}
{"url": "https://m.offnews.bg/news/Medii_73/Pochina-dalgogodishniiat-sobstvenik-na-Nova-TV-Minos-Kiriaku_659591.html", "text": "След боледуване почина Минос Кириаку - бизнесмен, медиен и корабостроителен магнат и собственик на NOVA от 2000 до октомври 2008 година.В този период в ефира на телевизията стартираха предавания като \"Стани богат\", \"Господари на ефира\", \"На кафе\" \"Биг Брадър\", сериалите „Хотел България\" и „Забранена любов\", съобщават от медията.На 18 юли 2003 г. NOVA получи лиценз за национално ефирно разпространение на своята програма и стана втората частна национална медиа у нас. Каналът пусна в действие нови предаватели и ретранслатори в цялата страна.На 19 септември 2005 г. Нова телевизия представи нов графичен знак и музикални сигнали, заедно с новата си програмна схема.На 2 октомври 2007 г. собственикът на Нова телевизия Минос Кириаку откри тържествено новите студиа на медията.Гръцкият милионер и собственик на \"Антена груп\" Минос Кириаку беше и дългогодишен председател на Гръцкия олимпийски комитет.", "date": "2017.07.02", "title": " Почина дългогодишният собственик на Нова ТВ Минос Кириаку"}
{"url": "https://m.offnews.bg/news/Politika_8/GERB-pobedi-na-vota-v-selata-Trastenik-i-Boshulia-DPS-v-obshtina-An_659592.html", "text": "Частични кметски избори се проведоха днес на четири места в страната -  община Антоново (област Търговище), село Ябълково (община Димитровград), село Тръстеник (община Иваново, област Русе) и село Бошуля (община Септември).По предварителната информация кандидатите наГЕРБ са победили на вота в ивановското село Тръстеник и септемврийското село Бошуля, ДПС печели изборите в община Антоново, а Инициативен комитет - в димитровградското село Ябълково, съобщава агенция Фокус.Кандидатът на ГЕРБ Христина Венчева печели частичните кметски избори в село Бошуля (община Септември) с 361 гласа. Втори в кметската надпревара остава кандидатът на БСП Любен Христосков със 150 гласа. На изборите гласуваха 532 души от 722 имащи право на глас.Кандидатът на ГЕРБ Атанас Атанасов печели изборите в село Тръстеник, община Иваново, област Русе. За Атанасов са гласували 345 души. Кандидатът на БСП Ивайло Христов е получил 177 гласа. Кандидатът на ДПС Айгюле Мехмедова има 76 гласа. От общо 1166 имащи право на глас до урните отидоха 639 души.Кандидатът на ДПС Хайредин Мехмедов печели частичните кметски избори в Община Антоново, област Търговище. На второ място е кандидатът на ГЕРБ Али Алиев. Общо гласувалите на кметските избори са 3190 от 5121 имащи право на глас. Издигнатият от Инициативен комитет Костадин Атанасов печели изборите в село Ябълково (община Димитровград,област Хасково) с 30 гласа преднина пред кандидата на ГЕРБ. Правото си на вот упражниха 716 от 1120 имащи право на глас.", "date": "2017.07.02", "title": " ГЕРБ победи на вота в селата Тръстеник и Бошуля, ДПС - в община Антоново"}
{"url": "https://m.offnews.bg/news/Futbol_18793/Germaniia-triumfira-s-Kupata-na-konfederatciite_659593.html", "text": "Германия е новият шампион в Купата на конфедерациите. Пред препълнените трибуни на новия стадион в Санкт Петербург, възпитаниците на селекционера Йоги Льов победиха Чили с 1:0 на финала и успяха да спечелят за първи път в историята си ценното отличие.Подобно на двубоя в груповата фаза, южноамериканците отново започнаха много агресивно и с дълбока преса, която видимо затрудняваше футболистите на специалиста.Алексис Санчес и Видал отправиха неточни изстрели от далечно разстояние, а германците не успяваха да изнесат топката и се принуждаваха да я изритват напред.Противно на логиката, Германия поведе в резултата, след като Ларс Щиндл остана сам на празна врата и просто чукна топката, за да изведе своя отбор напред с 1:0.В началото на втората част германците се стремяха да действат търпеливо и да дебнат за нови грешки на чилийските футболисти, а такива не липсваха.Към средата на второто полувреме се стигна до блъскане и остри реплики между съотборниците в Байерн Мюнхен Джошуа Кимих и Артуро Видал, но съдията Милорад Мажич ги укроти с жълти картони.В последните минути на срещата натискът на Чили стана доста сериозен и Артуро Видал пропусна да изравни от чиста позиция. Южноамериканците имаха и неоснователни претенции за дузпа след падане на Алексис, но Мажич така и не посочи бялата точка.", "date": "2017.07.02", "title": " Германия триумфира с Купата на конфедерациите"}
{"url": "https://m.offnews.bg/news/Politika_8/Na-4-mesta-v-stranata-si-izbirat-kmet_659542.html", "text": "Частични кметски избори се провеждат на четири места в страната днес.За кмет ще гласуват в община Антоново, област Търговище, след като в началото на април ОИК – Антоново прекрати предсрочно правомощията на кмета Танер Али поради избирането му за народен представител в 44-то Народно събрание. В кметската надпревара участват трима кандидати - Цветелина Станкова от БСП, издигнатият от ДПС Хайредин Мехмедов и Али Алиев от ГЕРБ. За участие във вота е регистрирана и партия „Воля“, но до крайния срок на 6 юни тя не е издигнала свой кандидат за кметския пост. Право на глас в Община Антоново имат 5 121 души. Двама са кандидатите за кметския пост в пазарджишкото село Бошуля. Христина Венчева е издигната от ПП ГЕРБ, а досегашния кмет Любен Христосков, който подаде оставка през март, отново е кандидат, номиниран от БСП. 677 гласоподаватели имат право на глас. Частични кметски избори ще има и в село Тръстеник, община Иваново, област Русе. За участие във вота са регистрирани Атанас Атанасов, издигнат от ГЕРБ, Ивайло Христов - кандидат на БСП, Айгюле Мехмедова от ДПС и Ивайло Игнатов, издигнат от ПП „Воля“. С право на вот в населеното място са 1108 души. Кметски избори ще има и в хасковското село Ябълково. Там в надпревара та участват Вангел Попов от ГЕРБ и издигнатият от Инициативен комитет Костадин Атанасов. До провеждането на частичен вот се стигна след като Общинската избирателна комисия в Димитровград предсрочно прекрати пълномощията на кмета Антон Илиев, за когото проверка установи, че е бил вписан в Търговския регистър като член на Управителния съвет на земеделска кооперация в селото в нарушение на закона. , Право на глас имат 1146.", "date": "2017.07.02", "title": " На 4 места в страната си избират кмет"}
{"url": "https://m.offnews.bg/news/Politika_8/Parvanov-Ami-ako-ni-gotviat-izbori-3-v-1-prez-2019-a_659586.html", "text": "Може би някой мисли да се стигне до варианта избори „три в едно“: тоест редовни местни избори през 2019 година и заедно с тях - парламентарни предсрочни и президентски предсрочни, заяви пред Нова телевизия Георги Първанов.Очевидно е, че има един конфликт между институциите, който освен, че е подранил, е много вреден и опасен в периода преди и по време на Българското председателство на Съвета на ЕС - така Първанов коментира конфликта между управляващото мнозинство и президента Румен Радев.Първанов коментира и скандала около изказването на президента на Русия Владимир Путин за азбуката:„Мога да кажа, че Русия и президентът Путин са приятели на България, но това беше грешка. Това бе грешка от историческа гледна точка, недипломатично. Защото тук не става въпрос за това от къде са минали учениците на Кирил и Методий. Важното е, че българската държава тогава е тази, която подкрепя, която инвестира, ако трябва да използваме модерния термин, за да бъде създадена тази азбука и култура и след това Григорий Цамблак, митрополит Киприан да пренесат от Търновската школа в Русия това слово. Затова пак казвам, мисля, че в случая става въпрос за грешка“.Според основателя на АБВ, изказването на руския президент не е било форма на провокация или целенасочена атака.Освобождаването на българските медици в Либия е може би най-големия успех на българската външна политика и дипломация. Зад тази акция не трябва да се търсят сделки или опити за извличане на ползи от наши партньори в чужбина, повечето от които участваха искрено. Факт е, че Европа и света бяха ангажирани с българската кауза, каза още Първанов.Освобождаването на нашите медици стана благодарение на българската дипломация, на българското разузнаване и на българското общество, защото не трябва да се забравя, че имаше един мощен обществен фактор в лицето на движението „Не сте сами“ и други проекти и организации, добави той.Във връзка с темата Първанов разказа и неизвестни до момента детайли от дипломатическите усилия за извоюването на свободата на нашите сънародници:„През 2004 година на една официална вечеря на НАТО в Истанбул бяхме един до друг с американския президент Джордж Буш. Той тогава не знаеше за този проблем. Аз го запознах. Той обеща, че ще го „държи на отчет“ и след доста време, когато, за съжаление, стана трагичния случай с нашите шофьори, взети за заложници в Ирак, аз му звъннах, за да го помоля за помощ. Тогава Буш каза: „Не, не мога да ви помогна тук, безсилни сме за съжаление, но онзи разговор, който водихме за вашите медици не съм го забравил. Възложил съм на държавния секретар Колин Пауъл да ме информира за развитието на всеки две седмици“. И наистина Буш поне пет-шест пъти се е изказвал по темата и което е по-важното - с решаващата помощ на САЩ, форматът от тристранен - България, ЕС и Либия, стана четиристранен и заработи, за да се стигне до окончателното решение. И при него, в крайна сметка, ние накарахме Кадафи да си плати. Защото истината е, че обезщетенията на семействата на децата дойдоха от Либия.\"", "date": "2017.07.02", "title": " Първанов: Ами ако ни готвят избори 3 в 1 през 2019-а?"}
{"url": "https://m.offnews.bg/news/112_6/Dve-romski-familii-se-sbiha-v-Sheker-mahala-dvama-sa-v-bolnitca_659594.html", "text": "Двама души са пострадали в Шекер махала в Пловдив при сбиване между две фамилии. Пострадалите са настанени в болница.В Шекер махала е станало сбиване между две ромски фамилии, което наложи оттеглянето на две коли от жандармерията от асеновгардския протест за Пловдив, съобщи директорът на ОДМВР-Пловдив Атанас Илков, цитиран от агенция Фокус.Илков е категоричен, че ситуацията в Шекер махала е овладяна.", "date": "2017.07.02", "title": " Две ромски фамилии се сбиха в Шекер махала, двама са в болница"}
