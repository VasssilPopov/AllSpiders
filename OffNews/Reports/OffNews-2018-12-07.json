{"url": "https://offnews.bg/politika/radev-nikoj-niama-interes-ot-militarizirane-na-cherno-more-a-takova-693468.html", "text": "Никой няма интерес от милитаризиране на Черно море, а такова настъпва. Това заяви президентът Румен Радев в интервю за БНТ. На въпроса кой според него е виновен за случката в Керченския проток, при която руската брегова охрана задържа украински кораби и екипажите, Радев отговори, че моряците не бива да плащат цената на политическата амбиция.\"Европа не бива да допуска да става заложник на украинските вътрешно-политически амбиции. В този конфликт има повече от две страни и трябва да търсим решение около принципи, а не да посочваме кой е виновен\", подчерта президентът.Радев коментира и отношенията ни с Русия, като посочи, че \"Русия дава знаци за трупано с десетилетие недоверие към България\". Според него обаче това недоверие ще бъде надживяно, защото то не съответства на интересите на двете страни и на духовната и човешка близост между двата народа.\"Русия загуби заради \"Южен поток\", а ние сега се борим Турски поток да завие към България - несъстоятелността на няколко български правителства - пряка тръба от Русия към Бг\"Трябва непременно да завършим интерконекторите, защото само чрез тях можем да постигнем диверсификация и конкурентни цени, но без да се заблуждаваме, че България може да се превърне в енергиен център само с тях\", каза той.Според него трябва да бъде завършена и АЕЦ \"Белене\", защото проектът е важен за България - заради вложените вече средства в него, но и заради необходимостта от енергийна сигурност за страната. \"Националният егоизъм се завръща и ние трябва бързо да се адаптираме към този процес, да не се срамуваме да отстояваме своя национален интерес\", допълни още Радев.Президентът коментира и политическата ситуация у нас, като заяви, че демокрацията у нас е застрашена. Според него това твърдение се доказва от чувството за несправедливост, което задушава българите, корупцията, която е повсеместна, отчайващото състояние на медиите, изборните правила, които не дават достатъчно гаранции за честни избори, едноличните решения, касаещи и бюджета на държавата, липсата на отчетност и на отговорност. Румен Радев предложи в секционните комисии, където се осъществява броенето на бюлетините след избори, да има видео наблюдение, както е и в самите секции за гласуване, за да има така постоянен контрол в реално време - всеки гражданин ще може да следи на телефона си какво се случва. На въпрос за отношенията им с премиера Бойко Борисов Радев отговори: \"Не приемам внушението, че проблемите в България са резултат от липсата на диалог между мен и правителството. Очаквам правителството да търси не диалог с мен, а с българските граждани, да чуе техните проблеми и очаквания\". По думите му е опасно отсъствието на взаимен контрол между институциите.Относно срещата с лидера на БСП Корнелия Нинова, президентът заявява, че е готов да обсъжда визия за бъдещето на България с ясни идеи и реформи за страната, а не с боксуващи, вече приети програми.\"Аз очаквам не програма, а решителна визия за справяне с корупцията по високите етажи на властта. Визия за България е едно от усилията за това и тук всеки гражданин може да даде своя принос. Всяка друга партия с визия може да разчита на моята подкрепа. Това, което трябва да направим спешно, е да се пресекат възможностите за злоупотреби в изборите и да се работи за изграждането на убедителна стратегическа алтернатива, защото недоволството на гражданите расте. Що се касае до дневния ред на обществото, най-важното е да осигурим възможност за широко представителство на гражданите в управленските решения - на първо място, да върнем доверието в изборите. Аргументите за отказ от машинно и електронно гласуване са несъстоятелни и укорими\", каза той.На въпроса дали смята да прави своя партия Радев отговори, че като президент не може да създава партии, но би подкрепил всяко усилие за изграждане на демократична политическа алтернатива.В коментар за възможното отпадане на мониторинга върху съдебната система у нас президентът посочи, че подкрепя тази стъпка.\"Този мониторинг показа своята безполезност, даже служи като инструмент за политическа подкрепа на една система. Няма кой да оправи българското правосъдие, ако не ние самите. Затова илюзията, че ЕК милее за нашето правосъдие, трябва да я изживеем по-бързо\", заяви Румен Радев.Той коментира и медийната среда у нас, като заяви, че \"имаме свръхконцентрация на медийна собственост и разпространение, има пари от ЕС, с които управляващите си купуват собствения медиен комфорт, а няма ясни критерии за държавната реклама в медиите\".В коментар за скандалите около използването на служебен автомобил от съпругата му Десислава Радева и случая, в който автомобила беше спрян от служител на КАТ, Радев заяви, че съпругата му не шофира такъв автомобил, а когато пътува, пътува само с него, което не води до никакви допълнителни разходи за Президентството. \"Мога само да благодаря на моята съпруга, че въпреки режисираните истерии, от самото начало само заради факта, че е моя съпруга, тя продължава да стои до мен. Да ѝ благодаря най-вече за това, че дори в тази среда, тя върши много неща. Организира прекрасно състезание по правопис на български език. Тя придаде нов смисъл и повиши интереса към една нова инициатива - „Подкрепи една мечта“. Тези деца в неравностойно положение не само имат своя стандартен абитуриентски бал, но имат и стипендия за продължаване на образованието, за отличен успех и безплатна професионална квалификация“, подчерта Радев и допълни, че тя работи още с \"Българската Коледа\", с просветни организации, болници, домове за възрастни хора, със съпругите на чуждите посланици.\"Тя не шофира автомобил на НСО и ако някой е прекрачил закона и е извършил нарушение, той трябва да си носи последствията. В България безнаказано се вихри само корупцията и заблуждава онзи, който си мисли, че ще скрие апартаментите и скандалите на властта зад един зле паркирал автомобил или зад една нехайно попълнена бланка от чиновник за участие в международна конференция\", обяви държавният глава. ", "date": "2018.12.07", "title": "Радев: Никой няма интерес от милитаризиране на Черно море, а такова настъпва"}
{"url": "https://offnews.bg/nashite-avtori/strashen-e-slabiat-shum-693455.html", "text": "Това не е сценарий за арт пърформанс с яйца. Не е и текст на поп песен. Това е Жак Превер с неговите думи за угрозата от глада и бедността. Прочетете поемата. Може да ви остави без думи, но не и без вътрешна реакция.Освен ако, разбира се, не сте някоя капризна мис, която – тъкмо върнала се от педикюр и процедура с хиалурон – получава като подарък, най-вероятно от заможното си гадже и също толкова вероятно, като един вид изтънчена покана за секс – томчето със стихотворения на френския поет. Тя лежи на дивана, попипва оцветените си с макиаж за коса кичури и се радва на миризмата на хартия и мастило, едва-едва отваряйки по средата, за да види какво има вътре. А то, оказва се, има букви и някакви странни своеволия – колажи май. Кому е нужно – това ли се пита тя, или просто се загръща в пелерината си и се заема да пили ноктите си – не знам. По-важното е, че ще има секс в края на сцената.Но не, вие не сте капризна мис. Вие сте будни и заемате активни социални позиции. Борите се за каузи и спасявате жертви на насилие – деца, жени, кучета… Понякога дарявате по левче за благотворителност и редовно носите книга в артистичната си торбичка. Браво. Каня ви на разговор. Ще говорим предимно за социални несправедливости, уязвими групи от обществото и противоречиви явления в България. Добре дошли, барът е на самообслужване – кой каквото си е донесъл.Нека започнем с контрастите. Да… Фотографът Бил Странд – ако не ме лъже паметта, още през 1934 г. – изобличава контраста между волния живот на аристокрацията и тежкия труд на работника, създавайки социална фотография. Нещо като фотографска публицистика – не по-малко пламенна от всеки посочващ недъзите на обществото текст. Днес имаме блестящи карикатуристи и се надявам, че никога няма да ги застигнат цензура или гонения.Една такава фотография би могла да показва как директори и политици смъркат кока от зачервеното седалище на изнурения служител. Извратено, а? Или как в протегнатата шепа на просяка една ръка, завършваща с ръкав на костюм, пуска употребена носна кърпичка или смачкана кутия от цигари. Или фас, или обелка от банан. А може и продупчен билет за трамвая.Като заговорихме за контрасти, посещавали ли сте скоро околностите на Ивайловград? Виждали ли сте онези кирпичени, полуразрушени постройки с найлони или дори с дупки вместо прозорци? Забелязахте ли зейналите пропасти в покривите и нехигиеничните външни клозети? Точно така, това са домовете на десетки хора. Които нямат достъп до питейна вода. Наоколо няма магазин. Или дори и да има, несъвсем обезлюденото население на района няма с какво да купи хляб и сапун. Защото наоколо няма поминък, а пенсиите свършват с плащането на тока. Няма клиенти за безбандеролните цигари, скрити под шалварите на помакинята, пътувала до съседна Турция. Студено, зловонно и опасно място. Изолирано и агонизиращо, но все още кютащо – поради липсата на какъвто и да е избор.А сега да надникнем в мутробароковите здания, населявани от политици, бизнесмени и откровени престъпници. Камината с орнаменти не топли, тя е за декорация. Патинираните бокали са по-подходящи за пълнене с кръвта на робите, вместо с вино от триста лева бутилката. Трофеите… - без коментар на това злодеяние, колекционирането на рога и глави от убити животни. Не съм присъствала на парти в такъв салон. Но извращенията и скандалната разсипия са пословични. А в пограничните местности или в родопските села, или дори във видинския край има хора, които загниват от глад и болести. Докато нашите ахмеддогановци сключват важни за страната сделки. Грешка, продажби. В същото време разни плеймейтки и футболни избраници позират за софт порно списания.Жак Превер пише за копнежа в очите на гладния, когато някъде наливат кафе с крем и поднасят сварено яйце. Гладният, който малко по-късно извършва убийство, за да се нахрани. Социална поема, толкова фина и силна, че ми се ще да заплюя всички прозаични вести от телевизора.Но уви, сега не е времето поетите да говорят, да повеждат, да разплакват и да разгневяват. Сега е време на единични бунтове, манипулации и безгласни, пошли хули. Време за лобизъм и разпределяне на собственост. Територията е раздадена, а жителите на онези късчета земя, в които още може да се диша, са хвърлени в икономическо робство и принудени да мълчат. Причиненото послушание на нашите бащи, съпрузи, съседи и колеги. Конформизмът на уплашените майки, сестри, приятелки.Вие, моята компания тази вечер, спорите с мен, че няма безработица и че инфлацията е минимална. Ако беше така, днес нямаше да я караме на който-каквото-донесъл, а щяхме да си устроим едно истинско пиршество – с отлежало уиски и оригинален белгийски шоколад. Да, харесва ми домашното кьопоолу и ракията на чичо ти от село, но нямаше ли да е по-добре да се почерпим с телешки стек със сметана и австралийско вино от сушави години? Разбира се, в България не се отглеждат телета за месо, а австралийското вино е спекулативно скъпо. А и ние сме служащи, а не главни мениджъри.Да се върна на темата за контрастите. Всеки български пенсионер, който не е реституиран собственик на пет апартамента и един гараж в София, и чийто наследници не са бивши министри или собственици на най-голямата петролна рафинерия у нас, живее в мизерия. Хляб от деветдесет и шест стотинки килограма му излиза солено. Киселото мляко поскъпна, както поскъпнаха и дребните радости като кафето. Да не говорим за тока и водата. Допустимо ли е с пенсия от двеста лева да отопляваш стая, да се храниш, да се обличаш, да плащаш сметките си, да купуваш лекарства и да водиш социален живот? Не е допустимо, но е реално. По български реално.Така че някакъв си ръст в БВП и други такива устойчиви растежи да не ми ги хвалят. Социалната държава я няма – тя е изяла своите мърши; изяла е своите възрастни, болни и неравностойни деца. Както гладът започва да изяжда мускулите, когато трае дълго. Самоизяждащата се държава унищожава и единствените си шансове за някакво развитие – талантите в науката. За хората на изкуството е безпредметно да продумваме, те са някакви непотребни и безцелно реещи се в пространството създания. По-добре да не им даваме думата, че току виж ни изяли с парцалите…Ама приятели! Вие сте изяли и изпили всичко, докато съм говорила. Няма ли да почетем Жак Превер? Няма ли да обсъдим загниващата нация? Не се ли вълнувате от острия контраст между измъчения работник в един от малкото останали заводи – по всяка вероятност оръжеен, и фриволната усмивка на вицепремиера? Нима майките на децата с увреждания, миньорите и потресаващо мизерната килия на кмета на район Младост не предизвикват тема за размисъл…Какви приятели сте вие! Изслушахте ме и си отидохте. Моите брътвежи сигурно ви отегчиха. И по всяка вероятност сте се наговорили да ме изоставите и да продължите забавленията си другаде. А аз се надявах поне да обсъдим минималната работна заплата, нечестните шефове, пенсиите на шизофрениците и… коледните надбавки за пенсионерите. Или разбитите тротоари и корумпираната полиция. Очаквах да ме подкрепите, когато говоря за справедливост, солидарност и известно равенство.Но сигурно Жак Превер и неговото счупено о тезгяха твърдо яйце са само за ценители на поезията. А не за кощунствено прозаични твари и невъзторгващи се от нищо, различно от стек или бургер, лица.И ще е така, докато… Докато убийството от глад в поемата на мосю Превер не стане масова практика. А това време наближава.Защото не са много хората, които биха се разделили с парче от вечерята си заради друг.", "date": "2018.12.07", "title": "Страшен е слабият шум"}
{"url": "https://offnews.bg/zvezdi/kevin-hart-se-otkaza-da-e-vodesht-na-tceremoniata-za-nagradite-oskar-693451.html", "text": "Комикът Кевин Харт няма да води предстоящите награди \"Оскар\".Дни след като бе оповестено, че Харт ще е водещ на 91-та церемония на престижните филмови отличия, медиите припомниха негови хомофобски шеги и коментари.Първоначално комикът реагира с пренебрежение на атаките, но скоро след това публикува видео, в което обявява, че вече многократно е поднесъл своите извинения за изказванията си и няма намерение да се извинява повече.Кевин Харт заяви, че се отказва от \"възможността на живота си\", както самият той по-рано нарече предложението за водещ на церемонията.По-късно Харт отново се извини в Twitter: \"Не искам да отвличам вниманието във вечер, посветена на толкова много изумителни таланти. Извинявам се искрено на ЛГБТ общността за безчувствените думи, казани преди години\". ", "date": "2018.12.07", "title": "Кевин Харт се отказа да е водещ на церемонията за наградите 'Оскар'"}
{"url": "https://offnews.bg/kultura/vecher-na-evropejskoto-kino-v-sofia-693449.html", "text": "Вечер на европейското кино в София. Филмът „Квадратът” на режисьора Рубен Йостлунд, носител на „Златна Палма” от Фестивала в Кан и на още десетки филмови отличия от цял свят, ще се излъчи от 19.00 ч. в Дома на киното.Г-жа Мария Габриел лично ще представи „Вечер на ЕВРОПЕЙСКОТО КИНО” – първо по рода си издание на проект, създаден по инициатива на Програма ТВОРЧЕСКА ЕВРОПА - МЕДИА, който е с отворен, свободен достъп за повече от 7000 граждани на Европа и се организира в партньорство с Европа Синемас.На всяко от събитията домакини ще бъдат обновени киносалони, които принадлежат на паневропейската верига Europa Cinemas. Те ще започнат с прожекция на един от филмите, получили подкрепа от програма МЕДИА в последните две години. Публиката в тези 34 града ще гледа 20 различни филми, избрани от местните разпространители. След прожекциите ще се проведат разговори с представители на творческите екипи на филмите или с филмови специалисти-кинокритици, а за финал на вечерта зрителите са поканени на коктейл, на който могат да очакват изненади от МЕДИА. Събитията ще бъдат открити от представители на Европейската комисия и ръководителите на бюрата на ТВОРЧЕСКА ЕВРОПА - МЕДИА в съответната държава.Целта на този проект е да представи на гражданите подкрепата, която осъществява реално Европейския съюз за създаването на нови кинотворби.Европейската комисия влияе върху формирането на аудиовизуалния сектор чрез Програма МЕДИА от 1991 година. Постига се сериозен успех в подкрепа на съревнованието между представителите на аудиовизуалните индустрии и в стимулиране на културното многообразие в Европа. Едно от най-важните действия е осигуряването на допълнителна финансова опора в реализирането на разпространението на европейските филми извън държавите, в които са произведени. Всяка година около 400 филма могат да бъдат видени от публиката в цяла Европа с помощта на Програма МЕДИА.Създателите на кино в цяла Европа добре познават и ценят МЕДИА. Но за публиката участието на тази програма в осигуряване на разнообразието от филми често остава извън информационния поток и е нужно да се постави специален акцент върху значимостта на МЕДИА за Европа.Публиките са емоционално привързани към киносалоните в техните градове, в които се прожектират европейски филми с техните любими актьори и режисьори, но системата за финансиране от страна на Европейската комисия им изглежда като нещо далечно и несвързано директно с реалността. Този проект се реализира с цел да се изгради връзка между двете реалности, да се прокара мост между Програма МЕДИА с нейната значимост за киноиндустрията, и емоциите на зрителите, които ги превръщат в неразривна част от света на киното, когато гледат „Студена война”, „Убийството на свещения елен” или „Граница”. Филмите могат да бъдат възприемани като примери за значимостта на европейските фондове в оформянето на местните общности и в създаването на връзки между различните държави в Европа. По този начин проектът подкрепя успешно и комуникационната кампания „Европейската комисия на местно ниво”.„Вечер на ЕВРОПЕЙСКОТО КИНО” е едно уникално събитие, което ще се случи едновременно на 34 места в Европа. Благодарение на него публиката ще има възможност да усети своята принадлежност към много по-голяма и изпълнена с интересно многообразие общност. В същото време ще бъде гарантирана връзката с местните особености на кината и разпространението на филми във всяка отделна държава.Събитието ще даде и уникална възможност за киноманите да надникнат „зад кадър” на филмовата индустрия, да зададат въпроси към създателите на филмите или към експертите от бюрата на Програма МЕДИА, да обменят мисли и впечатления в неформална обстановка.", "date": "2018.12.07", "title": "Вечер на европейското кино в София"}
{"url": "https://offnews.bg/obshtestvo/nad-39-mln-evro-sa-sredstvata-po-programa-erazam-plius-za-2019-g-693453.html", "text": "Средствата по Програма „Еразъм +“ за 2019 г. са 39 398 611 евро, което е с 7% повече спрямо тези от 2018 г. Това съобщи на Годишната конференция на Центъра за развитие на човешките ресурси неговият директор Петьо Кънев.Програма „Еразъм +“ стартира през 2014 г. и се базира на интегриран подход, който гарантира ефективно взаимодействие между всички сектори в областта на образованието, обучението, младежта и спорта.Програмата подкрепя дейности в училищното образование, висшето образование, професионалното образование и обучение, образованието за възрастни, младежкия сектор и спорта.По „Еразъм +“ се предоставя финансова подкрепа на институциите в образованието, обучението, младежта и спорта - в публичния, частния и неправителствения сектор. Тя утвърждава принципа на учене през целия живот, като предоставя подкрепа за формалното, неформалното и самостоятелното учене и обучение.", "date": "2018.12.07", "title": "Над 39 млн. евро са средствата по Програма Еразъм плюс за 2019 г."}
{"url": "https://offnews.bg/sviat/tramp-izbra-bivsha-vodeshta-ot-foks-niuz-za-predstavitel-na-sasht-v-oo-693457.html", "text": "Бивша водеща в подкрепяната от американския президент Доналд Тръмп телевизия \"Фокс нюз\" и досегашен говорител на Държавния департамент Хедър Науърт ще е новият постоянен представител на САЩ в ООН. Номинацията беше обявена от Тръмп. Науърт е бивш кореспондент и водещ на \"Фокс нюз\". Тя работи във външното министерство на САЩ от април 2017 г., а по-рано тази година стана действащ зам.-секретар по публичната дипломация.Тя ще наследи Ники Хейли, която подаде оставка през октомври, но ще остане на поста до края на годината. Номинацията на Науърт трябва да бъде одобрена от Сената. Тръмп обяви и избора си за нов правосъден министър и главен прокурор. За поста той номинира републиканеца Уилям Бар, който е заемал поста по времето на президента Джордж Буш-старши. Президентът обясни, че още отначало е поставил Бар начело в списъка си. Бар ще замени на поста Джеф Сешънс, който бе отстранен миналия месец.Уволнението му породи опасения, че по този начин Тръмп иска да поеме контрола върху разследването за руска намеса на изборите през 2016 г.", "date": "2018.12.07", "title": "Тръмп избра бивша водеща от Фокс нюз за представител на САЩ в ООН"}
{"url": "https://offnews.bg/turizam/bansko-otkriva-sezona-s-nagrada-audi-i-mnogo-iznenadi-pod-snega-693458.html", "text": "За поредна година най-добрият зимен курорт на Балканите - Банско открива сезона с много игри и уникални награди. Чисто ново Audi A3 ще чака своя нов притежател следващата събота, на 15-ти декември, на Бъндеришка поляна. Автомобилът може да бъде спечелен в емблематичната игра „Ловци на съкровища”, която вече традиционно пълни курорта с ентусиасти в деня на откриването на сезона.В приключението могат да се включат всички желаещи да преровят определен периметър, затрупан със сняг, под който се крият заровени сандъци с награди. Освен луксозен автомобил в „Ловци на съковища” могат да бъдат открити специални СПА почивки, уикенди за двама, златни артикули, мобилни устройства и много други изненади.Празникът ще бъде отбелязан с още две игри – „Влез в отбора на шампиона” и „Открий злато в лифта”. Специален гост на курорта по време на откриването ще бъде олимпийският и световен шампион от Австрия Патрик Ортлиб. Той ще се бори да привлече най-добрите скиори, които да се изправят отборно с него срещу тима на Марк Жирардели. Най-бързият състезател сред всички тях, в играта „Влез в отбора на шампиона”, ще спечели награда сезонна карта за Банско.Играта „Открий злато в лифта” ще зарадва над 100 посетители на курорта. Всеки, който се качи на лифта ще има възможност да спечели специални златни артикули от Fibank. За част от тези, които не ударят джакпота ще има утешителни награди – луксозни зимни артикули и коктейли.Специални гости на снежния празник ще бъдат хитовата певица Гери Никол и балет „Нова”. Музикалната програма ще започне точно на обяд на сцената под писта „Томба”. Водещ на събитието ще бъде Део, който ще заразява с добро настроение с помощта на диджей Sprite.Всички желаещи да се включат в игрите по случай старта на сезон 2018/2019 могат да се запишат предварително на www.banskoski.com и да потвърдят участието си на място в сутрешните часове на Бъндеришка поляна.След празничния снежен ден партито ще продължи на площада в центъра на града с музика, танци и специалните гозби на Ути Бъчваров.Най-успешният български курорт очаква изключително силен сезон. За поредна година Банско ще приеме стартове от Световната купа. От 22 до 24 февруари 2019-а в курорта идват най-добрите състезатели в алпийските ски при мъжете за алпийска комбинация, супергигантски слалом и гигантски слалом.Само преди дни бижуто на Пирин – Банско получи пореден приз от Академията на световните ски награди в Кицбюел. По този начин топ курортът се нареди сред 26-те най-предпочитани дестинации на планетата. Българският курорт е и сред 8-те на планетата, които притежават 6 приза от общо 6 издания на Световните ски награди.", "date": "2018.12.07", "title": "Банско открива сезона с награда Audi и много изненади под снега"}
{"url": "https://offnews.bg/obshtestvo/osvezhete-mebelite-ot-masiv-s-boiadisvane-693452.html", "text": "Мебелите от масив могат не просто да ни надживеят, те остават непреходни и излъчват вечна класа. Доказателство в това отношение срещат ценителите им, които често обикалят антикварните магазини, за да се сдобият с интересни находки. Някои от тях обаче изискват известно освежаване и дори възстановяване. Методите могат да бъдат приложени и към по-старинните модели, с които разполагаме у дома си, останали в наследство от роднините ни.Всяка промяна създава нова среда в жилището ни, а всеки от нас има нужда да внесе доза разнообразие. Тогава можем да пристъпим към боядисване, за да се радваме на един по-различен ефект в интериора.Помнете, че това изобщо не е задължителна крачка.  имат свой автентичен характер и дори пораженията на времето не винаги са основателна причина да сменяте цвета им.ПроучванеКато за начало трябва да установите какво е покритието на мебелите, които ще обновявате. Ако отгоре е наличен лак, трябва да разберете какъв вид е той – на водна или алкидна основа, полиуретанов и т.н. Това ще ви осигури достатъчно информация, когато се запътите към строителните вериги и избирате самата боя.Сваляне на покритиетоЗа целта трябва да използвате фина или по-едра шкурка – в зависимост от старото покритие. Съществуват и специални препарати за отстраняване на този слой, които може да откриете в железариите или специализираните обекти за лакове. Винаги може да се обърнете и към специалист – дърводелец, който да подготви мебелите от масив за следващия етап, а после вие със собствени усилия да положите новия цвят.Акрилна бояТя се счита за най-подходяща за покриване на дървен материали, но първо се уверете, че сте запознати върху какво ще работите и сте проверили детайлите, включени в предходните точки.Вариант за действиеС подръчни средства вкъщи може да подготвите „почвата“ за нанасяне, използвайки шкурка и гъба за матиране, а след това и влажен парцал за забърсване на повърхността. Следващата стъпка, с която бихте могли да се улесните, е да потърсите услугите на автобояджия. По всяка вероятност той ще препоръча алкидна боя, която има отлична покривност и резултатите в това отношение ще са повече от задоволителни.Важни съображенияИма мебели, които няма да ви простят че упражнявате уменията си върху тях, а именно някои по-ретро модели. Причината е, че те налагат владеенето на реставраторски техники, за да не се увредят ценни релефи по тях например.", "date": "2018.12.07", "title": "Освежете мебелите от масив с боядисване"}
{"url": "https://offnews.bg/sviat/anegret-kramp-karenbauer-zaema-miastoto-na-merkel-nachelo-na-hds-693460.html", "text": "Анегрет Крамп-Каренбауер беше избрана за наследник на Ангела Меркел начело на Християндемократичния съюз. Тя излезе на балотаж срещу Фридрих Мерц и го победи с 517 срещу 482 гласа. Меркел обяви, че няма да се кандидатира за канцлер след края на мандата ѝ през 2021 г. Тогава тя обяви, че няма да участва и в надпреварата за лидер на партията. Очакванията са именно победителят в надпреварата за лидер да е и бъдещият кандидат за канцлер на партията. 56-годишната Крамп-Каренбауер е първата жена премиер на провинция Саарланд, а през последната година заема поста на генералния секретар на партията.Крамп-Каренбауер се смята за протеже на Меркел и според експерти изборът ѝ за лидер няма да доведе до големи промени в политиката на партията.Все пак обаче се очаква тя да направи някои промени. В ръцете ѝ до известна степен е бъдещето на коалицията с ХСС и социалистите. Рейтингът и на трите партии пада, а сред съюзниците се чуват гласове за напускане на коалицията, която според тях ще разреши проблема с ниските рейтинги заради политиката за мигрантите. По време на предизборната кампания АКК, както я наричат, опита да остави настрана имиджа на „мини Меркел“. Един от въпросите, по които мненията им с германския канцлер се различават, е позицията към Русия.Според Крамп-Каренбауер Германия трябва да има по-твърда позиция към Русия във връзка със задържаните украински кораби. Тя иска и преразглеждане на отношението към газопровода „Северен поток 2“.", "date": "2018.12.07", "title": "Анегрет Крамп-Каренбауер заема мястото на Меркел начело на ХДС"}
{"url": "https://offnews.bg/temida/naj-golemiat-sin-na-banev-sred-svidetelite-na-prokuraturata-693461.html", "text": "Специализираният съд реши да наложи най-тежката мярка за неотклонение \"задържане под стража\" на Николай и Евгения Баневи.Според съда съществува възможността те да извършат друго престъпление и имат ресурсите, за да се укрият в държава извън ЕС. Специализираната прокуратура обвинява Николай Банев в ръководене на организирана престъпна група, в която участва неговата съпруга Евгения и майка му Мария Банева. Според обвинението престъпната дейност е започнала от 2005 г., като до 2018 г. са били източени и нарязани за скрап редица предприятия, приватизирани от Баневи в периода 1996 – 2001 г. Прокуратурата счита още, че семейството е изпрало 600 млн. евро.Сред свидетелите по разследването срещу Баневи е и най-големият син на бизнесмена - Николай.Преди да започне делото, съдията постанови 30 минути почивка, за да може обвиняемите Николай и Евгения Баневи да се запознаят с новопостъпили доказателства – 6 тома СРС-та.Защитата на Баневи посочи, че обвинението за ОПГ, което се състои от Евгения, Николай и неговата майка Мария, е несъстоятелно, тъй като последната не се споменава никъде в постановлението за привличане.Според адвокат Христо Ботев обвинението за присвояване не е подкрепено от събраните доказателства – за Баневи се твърдяло, че са били на ръководни позиции в предприятията, което не отговаряло на истината. Тоест те не са имали право да се разпореждат с имуществото.Зашитата твърди още, че не са изготвени съдебни счетоводни експертизи, за да подкрепят обвиненията в документални престъпления.Той е категоричен, че доходите му са редовни. „Аз съм в бизнеса от 30 г. Ако не мога да купя на съпругата си бижута за 200 хил. лева, значи нямаме условията за голям бизнес в България“, допълни Банев.Неговата съпруга Евгения призова съда да не я оставя в ареста, за да може да се грижи за децата си. „Нямаме намерения с моя съпруг да бъдем бегълци цял живот“, заяви тя.По така повдигнатите обвинения законът предвижда от 5 до 15 години затвор за Николай Банев и от 3 до 10 г. за Евгения Банева.Решението на Специализираният съд може да се обжалва в тридневен срок.", "date": "2018.12.07", "title": "Най-големият син на Банев сред свидетелите на прокуратурата"}
{"url": "https://offnews.bg/112/bus-s-detca-katastrofira-v-dolno-kamartci-693462.html", "text": "Микробус, превозващ шест деца, е катастрофирал в село Долно Камарци. Инцидентът е станал малко преди 18 часа, съобщиха от МВР. По първоначални данни микробус е бил ударен в задната гума от лек автомобил.Към мястото веднага са изпратени екипи на полиция и Бърза помощ.Децата в буса са на възраст между 12 и 18 години. Няма сериозно пострадали при инцидента. Едно дете е откарано в болница за преглед. ", "date": "2018.12.07", "title": "Бус с деца катастрофира в Долно Камарци"}
{"url": "https://offnews.bg/ikonomika/smart-lady-ot-fibank-s-nagrada-v-prestizhnia-konkurs-european-excellen-693454.html", "text": "Лансиращата комуникационна кампания на бизнес програмата Smart Lady от Fibank спечели престижно отличие в конкурса European Excellence Awards 2018. Наградата беше връчена на официална гала церемония в Дъблин, навръх Деня на банкера. Конкурсът с 11-годишна история отличава най-добрите проекти в сферата на връзките с обществеността и маркетинговите комуникации в Европа.Тази година в конкурса участваха 290 проекта, разпределени в 58 категории и избрани между общо 1500 кандидати. Програмата Smart Lady на Първа инвестиционна банка бе отличена в категория „Балкани”, съревновавайки се със световни брандове като Philips, Procter & Gamble и Avon. Изборът на победител във всяка категория се базира на онлайн гласуване и двудневна среща с експертно жури, състоящо се от 38 члена – специалисти в маркетинговите комуникации и PR. Крайната оценка на кандидатурите зависи от журито като критериите, от които се ръководи то, са: иновация, имплементация, комуникационна стратегия и резултат.Smart Lady е нова специална програма, насочена към жените в българския бизнес. Тя включва различни банкови продукти с преференциални условия и редица финансови и нефинансови решения, които предлагат подкрепа, сигурност и спокойствие за дамите предприемачи. Програмата е предназначена за компании, управлявани от жени и за жени със собствен бизнес.Smart Lady от Fibank беше представена за първи път у нас през март тази година. С този проект Първа инвестиционна банка обяви целта си да подкрепя дамите предприемачи в България, предлагайки им изгодни условия за финансиране, участие в различни форуми и обучения, както и гратисен период за връщане на кредита по време на майчинство. Програмата осигурява дълъг период на изплащане на кредити, включена застраховка „Спокойствие с FiHealth\" и VIP пакет медицинска застраховка „Здраве\" от FiHealth Застраховане за сметка на Банката.„Проектът Smart Lady не е само продукт за финансиране на бизнеси, а комплексна платформа, обединяваща в себе си множество фактори. Това е проект, създаден от мъже и жени, мислещи в една бизнес посока. За първите седем месеца от старта на Smart Lady вече над 200 жени предприемачи са се възползвали от предимствата й. Секторите с интерес към програмата са основно търговия, услуги, образование, транспорт и спедиция, хотелиерство, земеделие, онлайн търговия и др. Програмата е отворена и за микробизнес, като към момента съотношението на жени предприемачи, възползвали се от програмата, е 50:50 между сферата на малките и средни предприятия (МСП) и микробизнеса. До края на годината ни предстоят още два важни етапа: провеждане на серия тематични обучения в различни градове и пускане на онлайн платформа, която да бъде използвана от жените като информационен, образователен и мрежови инструмент“, заяви Илона Станева – директор „Маркетинг и реклама“ във Fibank.", "date": "2018.12.07", "title": "Smart Lady от Fibank с награда в престижния конкурс European Excellence Awards 2018"}
{"url": "https://offnews.bg/sviat/rusia-gotova-da-vkliuchi-gratcki-kompanii-v-proektite-za-dostavka-na-g-693463.html", "text": "Русия е готова да разгледа възможността за включване на гръцки компании в проектите за доставки на руски газ в Европа по южния маршрут. Това заяви днес президентът на Русия Владимир Путин след среща с гръцкия премиер Алексис Ципрас, предаде ТАСС, цитирана от БТА.Готови сме да разгледаме възможностите за включване на гръцки компании към големи инфраструктурни проекти за доставки на руски газ в Европа по южния маршрут, каза Путин.Той подчерта, че енергетиката е много важна сфера от сътрудничеството на страните. Руският лидер напомни, че години наред Русия доставя в Гърция енергийни ресурси, осигурявайки над половината от потребностите на страната от газ и 10 процента от потребностите от петрол.Путин посочи, че руските иновативни компании имат за цел да излязат на гръцкия пазар с широк асортимент продукция и услуги.По думите му с възстановяването на гръцката икономика руските инвестиции ще се увеличават. Той пожела на гръцкото правителство колкото е възможно по-скоро да преодолее всички трудности, които все още остават за икономиката на страната.Путин изрази надежда, че Москва и Атина са преодолели проблемите в отношенията, предизвикани от експулсирането на двама руски дипломати от Гърция.Надявам се, че тази страница наистина е обърната, но трябва да кажа, че това и не ни пречеше особено, каза Ципрас.По време на разговорите на Путин и Ципрас бе отделено внимание на сътрудничеството в сферите на културата и туризма между двете страни.Путин и Ципрас обсъдиха и по-нататъшното развитие на отношенията между ЕС и Русия, както и въпроси, свързани с разрешаването на кипърския въпрос.", "date": "2018.12.07", "title": "Русия готова да включи гръцки компании в проектите за доставка на газ в Европа"}
{"url": "https://offnews.bg/politika/evropa-e-nezhno-tcvete-koeto-triabva-da-spasim-ot-ustata-na-chernite-693456.html", "text": "Европа е нежно цвете, което трябва да спасим от устата на черните кучета, каза Сергей Станишев в изключително силна реч, която предизвика истински възторг на конгреса на Партията на европейските социалисти в Лисабон. Тя бе произнесена непосредствено преди да започне гласуването за избор на лидер на ПЕС, в който Станишев е единствен кандидат.До силната метафора Станишев стигна след прочувствен разказ за урок по пиано на седемгодишната си дъщеря. От трибуната Станишев изпя какво е представлявал този урок. Тананикането му започна с несигурни и нестройни звуци и прерасна в Деветата симфония на Бетховен, която е и химн на Европейския съюз. \"И докато слушах дъщеря си, усетих чупливостта на Европа\", разказа Станишев, заглушен от аплодисменти.Кои са черните кучетаЕвропа, в която вярваме, нашата Европа на свобода, социално равенство и солидарност е атакувана от две страни. От една страна е заплашена от крайнодесни популисти, които използват реалните страхове на хората, за да противопоставят нациите. От друга страна е атакувана от арогантната и самодоволна ЕНП и нейната политика на ограничения. Нейната мантра за пазарна икономика е добра за спекулативните капиталисти. Тя доведе до олигархичен капитализъм, а не до благоденствие.ЕНП и популистите са едно и също. ЕНП се орбанизира, каза Станишев и припомни думите на Манфред Вебер, че ЕНП трябва да гради мостове към Орбан и Матео Салвини, италиански вицепремиер, също свързван с краен популизъм.Ние ще се борим срещу това, защото знаем отговорността си да спасим Европа. Само преди един човешки живот тя беше разрушена. Милиони загинаха. Сега сме в окото на перфектната буря. Можем отново да разрушим Европа. Или да я направим такава, каквато желаем. Ние сме за сигурна работа, равни права и заплати, които да осигурят по-добър живот от досегашния, каза Станишев.Не можем да допуснем повече разломи, не можем да допуснем да противопоставяме работниците от Източна Европа на работниците от Западна Европа, зави лидерът на ПЕС.Червената линияДве теми Станишев определи като червена линия, по която ще се гледа с кого може да си партнира ПЕС и с кого не. Първата е Европейският фонд за младежта, който осигурява средства за преодоляване на младежката безработица. Далеч по-спорна е втората точка - т. нар. данък GAFA, който облага с тежки налози бизнеса в Европа на най-големите мултинационални гиганти и е пряко насочен срещу Гугъл, Амазон и Фейсбук. Данъкът среща силна съпротива сред десницата, но за сметка на това има силна подкрепа сред политиците от групи, които стоят по-вляво от ПЕС. Заедно с тях ПЕС има възможност да формира коалиция, която да е най-голямата в Европейския парламент и като такава тя да води преговорите за председател на Европейската комисия на мястото на Жан-Клод Юнкер, чийто мандат изтича.Кандидатът на ПЕС е холандецът Франс Тимерманс. Неофициално се смята, че ако Станишев води неговата кампания и тя е успешна, Холандия ще смекчи отношението си към България. То в момента е силно негативно и именно Холандия стана причина за повечето от спирачките, които ЕС постави пред страната ни в последните години.Европейските избори не са предрешени. Имаме шанс да се представим добре и заедно с другите прогресивни депутати да бъдем най-голямата сила, надъха той делегатите. Добрият примерСтанишев започна речта си с благодарности към португалския премиер Антонио Коща, който е домакин на срещата. Роденият в Индия Коща, който преди 3 години остана втори на изборите, успя да състави голяма лява коалиция, с която придоби малко повече гласове от десницата, на която малко не стигна за мнозинство. Въпрехи крехкото си мнозинство и разнородното правителство. Коща извърши радикални леви реформи, които рязко свалиха безработицата, измъкнаха Португалия от рецесията и само за няколко години я превърнаха в една от най-добрите страни за живеене.Тези успехи не бяха дадени от Бога. Те дойдоха след тежък път за прокарване на политики. Благодарим ти, Антонио, за добрия пример. Ние имаме нужда именно от такива истории за успех, каза Станишев.", "date": "2018.12.07", "title": "Европа е нежно цвете, което трябва да спасим от устата на черните кучета"}
{"url": "https://offnews.bg/obshtestvo/fakultetat-po-meditcina-v-su-se-zakriva-obiavi-dekanat-liubomir-spaso-693441.html", "text": "Закриване грози Медицинския факултет на Софийския университет, а ако това се случи студентите и преподавателите ще останат \"на улицата\" - първите няма да могат да се прехвърлят, вторите ще останат без академичните си длъжности (доцент, професор и др.). Това заявява деканът му проф. д-р Любомир Спасов на съвещание със студенти и преподаватели - около 300 души - и призовава студентите \"да се защитят\", като поискат в подписка преминаването на болницата към структурата на Софийския университет.Съвещанието е проведено по-рано тази седмица в отсъствието на медии. OFFNews разполага с пълен аудиозапис от близо 16-минутната реч на Спасов , който прави прогнозата заради  .Уплашени студенти вече правят подписка, а в свои групи в социалните мрежи зоват за протести.Към края на речта си деканът заявява, че решението засяга не само Медицинския факултет, а и Факултета по химия и фармация. Твърди, че неговата акредитация била минала през тази на Медицинския факултет и че той също щял да пострада. Казва още, че \"въпросът не е само в рамките на България\" - имал 300 международни студенти - и пита какво да им обясни.Първата остра реакция срещу твърденията дойде от Факултетния студентски съвет към Факултета по химия и фармация:Ето словото на проф. д-р Любомир Спасов пред студентите и преподавателите ():След като се запознахме със съдържанието на твърденията и призивите на д-р Спасов, се обърнахме към Софийския университет с молба да вземат отношение, като подчертахме, че сред студентите вече има паника какво ще се случи с тях.Ръководителят на отдел \"Връзки с обществеността\" Боряна Коларова ни отговори: \"След като отбележим 130-годишнина на Софийския университет на 8 декември, в началото на следващата седмица ще коментираме Медицинския факултет\".", "date": "2018.12.07", "title": "Факултетът по медицина в СУ се закрива, обяви деканът Любомир Спасов и поиска студентите да го защитят"}
{"url": "https://offnews.bg/zvezdi/vizhte-nominiranite-za-grami-video-693459.html", "text": "Наградите \"Грами\" ще бъдат връчени на 10 февруари в \"Стейпълс сентър\" в Лос Анджелис.Сред изпълнителите с най-много номинации са: Кендрик Ламар - 8, Дрейк - 7, Карди Би и Лейди Гага - 5.Номинациите бяха отложени с два дни заради погребението на бившия американски президент Джордж Х. БушНоминациите по категории: Най-добър нов изпълнител:Клои и Холи;Люк Кумс;Грета ван Флийт;H.E.R;Дуа Липа;Марго Прайс;Бебе Рекса;Джорджа СмитАлбум на годината:\"Invasion of Pivacy\" - Карди Би;\"By The Way, I Forgive You\" - Бранди Карлайл;\"Scorpion\" - Дрейк;\"HER\" - Габриела Уилсън /H.E.R/;\"Beerbongs & Bentleys\" - Пост Малоун;\"Dirty Computer\" - Джанел Моне;\"Golden Hour\" - Кейси Мъсгрейвс;\"Black Panther:The Album\" - Кендрик Ламар;Най-добра авторска песен:\"Bood Up\" - Ела Мей;\"In My Blood\" - Шон Мендес;\"The Joke\" - Бранди Карлайл;\"This Is America\" - Чайлдиш Гамбино;\"Gods Plan\" - Дрейк;\"Shallow\" - Лейди Гага;\"All The Stars\" - Кендрик Ламар;\"The Middle\" - Зед, Марън Морис ГрейЗапис на годината:\"I Like It\" - Карди Би;\"The Joke\" - Бранди Карлайл;\"This Is America\" - Чайлдиш Гамбино;\"Gods Plan\" - Дрейк;\"Shallow\" - Лейди Гага и Брадли Купър;\"All The Stars\" - Кендрик Ламар;\"Rockstar\" - Пост Малоун;\"The Middle\" - Зед, Марън Морис енд Грей", "date": "2018.12.07", "title": "Вижте номинираните за 'Грами' (видео)"}
{"url": "https://offnews.bg/ikonomika/interesat-kam-aetc-belene-ot-kitaj-koreia-i-frantcia-693415.html", "text": "\"До настоящия момент официален писмен интерес по отношение възможност за участие в проекта АЕЦ \"Белене\" са заявили три компании: Китайската ядрена корпорация, Корейската хидроатомна корпорация и френската \"Арева\".Това заяви министърът на енергетиката Теменужка Петкова на днешното представяне на процедурата по избор на инвеститор за проекта АЕЦ \"Белене\".Тя прогнозира изборът на стратегически инвеститор да бъде завършен до края на следващата година. Петкова заяви още, че проектът е ключов, тъй като след 2030 г. се предвижда недостиг на енергия не само в България, а в целия регион.По време на заседанието стана ясно, че във формацията \"Обединени патриоти\" няма консенсус по отношение на проекта.Депутатът и лидер на НФСБ Валери Симеонов изрази притеснения относно възможността инвеститорът да започне да продава енергия на дъмпингови цени, по този начин предизвиквайки фалита на АЕЦ \"Козлодуй\". Той заяви, че конкурсните условия трябва да включват клаузи за недопустимост за предлагане на по-ниски цени от пазарните от гледна точка национална сигурност.Министър Петкова отговори, че въпреки че проектът ще бъде изпълнен на пазарен принцип, \"българската държава ще бъде на своето място\". Според нея никой инвеститор не би теглил огромен кредит за проекта, за да предлага продукцията си на дъмпингови цени след това. Тя също така заяви, че България ще участва с блокираща квота по време на строителството и експлоатацията на обекта, за да управлява контрол.В разрез със своя партньор от \"Обединени патриоти\", в защита на проекта се обявиха другите две партии от формацията, ВМРО и \"Атака\". Депутатът от \"Атака\" Георги Шопов заяви, че има \"ретроградни сили, които ровят да спрат този стратегически за България проект\". Депутатът поименно обвини ДПС и НФСБ, че са двете партии, които изменят първоначалния консенсус в парламента.Депутатът от ДПС Рамадан Аталай обяви, че партията му \"по принцип е против ядрената енергия\".Аталай също така обвини управляващите, че са непостоянни и не става ясно дали всъщност имат желание да се изгради този проект. ", "date": "2018.12.07", "title": "Интересът към АЕЦ Белене - от Китай, Корея и Франция"}
{"url": "https://offnews.bg/112/otkriha-tialoto-na-mazh-v-shahta-na-novostroiasht-se-bulevard-vav-varn-693466.html", "text": "Тялото на мъж е открито тази вечер в шахта на новостроящ се булевард във Варна, съобщиха от МВР.Сигналът е подаден малко преди 18 ч.До момента не е ясно каква е причината са смъртта на мъжа.Извършва се оглед на мястото, а по случая е образувано досъдебно производство.", "date": "2018.12.07", "title": "Откриха тялото на мъж в шахта на новостроящ се булевард във Варна"}
{"url": "https://offnews.bg/obshtestvo/pokazaha-neizvestna-dosega-snimka-na-levski-693448.html", "text": "Невиждана досега снимка на Васил Левски беше открита в Османския архив в Истанбул. Вероятно с нея османските власти са издирвали Апостола, тъй като на гърба има описание на Левски. Снимката беше показана от директора на Националния музей \"Васил Левски\" в Карлово Дора Чаушева и колегата ѝ Виктор Комбов, уредник в музея, който е направил откритието.\"Със среден ръст, светлокестеняви мустаци, червендалесто лице и когато приказва, единът му зъб се показва малко навън, повдига малко устната си, а очите му са големи и пъстри\", гласи надписът на снимката, която е с размери около 6 на 9 см.Почти същото описание на Апостола дава неговият съратник Иван Фурнаджиев от Тетевенския революционен комитет пред властите през октомври 1872 г., казаха експертите, цитирани от БТА.По думите им снимката е най-сходна с елипсовидния портрет на Левски, направен във фотоателие в Букурещ след заседание на БРЦК през май 1872 г. Той така и не е получил това свое \"портретче\", за което е писал на някои от сподвижниците и приятелите си - на нито един от четирите запазени екземпляра няма надпис от Левски с посвещение за някого от тях. А османските власти се сдобиват със снимката вероятно чрез агентурната си мрежа във Влашко - направо от фотографското ателие.Специалистите показаха още Указ на БРЦК, Окръжно писмо и квитанции.Останалите намерени документи сега се превеждат от османотурски и вероятно съдържат информация за Левски и революционната организация - предхождат залавянето на Апостола и се отнасят до следствието срещу други революционни дейци, след ареста на четата на Димитър Общи заради обира в Арабаконашкия проход, коментира Дора Чаушева.", "date": "2018.12.07", "title": "Показаха неизвестна досега снимка на Левски"}
{"url": "https://offnews.bg/obshtestvo/fandakova-mnogo-iskam-cheren-spisak-na-stroitelni-firmi-693428.html", "text": "Най-много от всички в София искам да има \"черен списък\" на строителните фирми. Няма строителна компания, която спокойно бих допуснала да извършва ремонт в столицата, заяви кметът Йорданка Фандъкова. Ние обаче сме длъжни да спазваме закона и единствената възможност, която залагаме, е да не се допускат фирми, включени в списъка на Агенцията за обществени поръчки за прекратени договори, обясни тя. Кметът припомни настояванията си пред Камарата на строителите да се увеличат заплатите на работниците, за да се вдигне и качеството на персонала. За съжаление, законът не предвижда такъв списък. Проблемът е сериозен и той е в целия строителен бранш, каза още Фандъкова. ", "date": "2018.12.07", "title": "Фандъкова: Много искам черен списък на строителни фирми"}
{"url": "https://offnews.bg/futbol/liupko-tcska-triabva-da-e-dovolen-ot-ravenstvoto-s-ludogoretc-693431.html", "text": "Новият консултант в ЦСКА Люпко Петрович направи любопитен коментар за равенството между \"червените\" и Лудогорец (1:1). Според сръбската легенда \"армейците\" трябва да са доволни от равенството.\"Беше дерби, а дербитата се печелят от този, който има повече желание. Двата отбора се бориха много и дадоха всичко от себе си.Трябва да сме доволни от равенството и от това, че ЦСКА не загуби. Нестор Ел Маестро е талантлив треньор, не мога да коментирам защо досега не е спечелил дербитата.Първото място? Във футбола всичко е възможно. Ще направя каквото мога да помогна на ЦСКА\", каза бившият треньор на Левски и Литекс.", "date": "2018.12.07", "title": "Люпко: ЦСКА трябва да е доволен от равенството с Лудогорец"}
{"url": "https://offnews.bg/sviat/blagodarim-shefke-hristiandemokratite-izpratiha-merkel-na-kraka-s-ap-693429.html", "text": "Християндемократическата партия в Германия изпрати на крака и с продължителни аплодисменти дългогодишния си лидер Ангела Меркел. Овациите продължиха няколко минути, а част от делегатите на конгреса издигнаха плакати с надпис \"Благодарим, шефке\".Преди повече от месец германският канцлер Ангела Меркел обяви решението си да не се кандидатира за лидер на Християндемократичния съюз на изборите за председател, които започнаха днес и ще продължат до събота.Меркел е лидер на партията от 2000 година. Отказът ѝ от това да е председател на ХДС може да означава и че тя няма да бъде издигната за кандидат за канцлер на следващите избори, които би трябвало да се проведат през 2022 г.Няколко кандидати изявиха желание да наследят Меркел. Един от фаворитите за председателското място е Анегрет Крамп-Каренбауер. Тя е близък приятел на дългогодишния канцлер, а понастоящем е генерален секретар на ХДС.Германският министър на здравеопазването Йенс Шпан, който често критикува Меркел за водената от нея политика, е другият конкурент за лидерското ѝ място. На 38-годишна възраст обаче той е смятан за твърде млад, което ще го лиши от широка подкрепа.Меркел взе решение да се оттегли като председател на ХДС, след като Християнсоциалният съюз, който управлява Бавария от 1950 г. насам, претърпя исторически удар на местните изборите през октомври.През септември рейтингът на консервативния блок ХДС/ХСС начело с Ангела Меркел падна до 28%.", "date": "2018.12.07", "title": "Благодарим, шефке: Християндемократите изпратиха Меркел на крака с аплодисменти"}
{"url": "https://offnews.bg/obshtestvo/biudzhetat-na-sofia-2019-8-metrostantcii-15-novi-detski-gradini-rem-693430.html", "text": "Проектобюджетът на София за догодина е 1,586 млрд. лв. Той обаче не е предизборен и това се доказва от факта, че е само с 30 млн. по-щедър от този за 2018 година. Това заяви кметът Йорданка Фандъкова, която заедно със зам.-кмета по финанси Дончо Барбалов представи проекта за бюджет на София за 2019. Детски градини и училища68 млн. лв. са предвидени в бюджета за образование. От тях 19 млн. лв. са за реконструкция и изграждане на 15 детски градини в кварталите \"Манастирски ливади - изток\", \"Кръстова вада\", \"Курило\", Студентски град, \"Овчакупел\", \"Горна баня\" и \"Подуяне\". Разширения се предвиждат за детски градини в \"Красно село\", \"Павлово\", \"Княжево\", \"Люлин\" и \"Изгрев\". Други 9  млн. лв. са за изграждане на физкултурни салони и пристройки към 12 училища. Ремонти на улици и булеварди Над 51 млн. лв. ще са инвестициите в ремонти на улици и булеварди. Планират се 15 големи обекта -булевардите \"Монтевидео\", \"Т. Каблешков\", \"България\", \"Президент Линкълн\", Скобелев\" и тунела приНДК, изграждане на връзките със Северна скоростна тангента, улиците \"Ф. Кутев\", \"Първа българскаармия\", \"Народно хоро\", \"Житница\", \"Атанас Узунов\", \"Николай Коперник\" и др. 38 млн. лв. се предвиждат заремонт и поддръжка на квартални улици.Със 17,6 млн. лв. ще се ремонтират трамвайните трасета по бул. \"Цар Борис III\" и по ул. \"Каменоделска\". 4,5 млн. лв. ще се инвестират в улично осветление. Фандъкова очаква и Агенция \"Пътна инфраструктура\" да започне разширението на Околовръстния път от \"Младост\" до магистрала \"Тракия\".Третия лъч на метротоПървите 8 станции от третата линия на метрото ще бъдат пуснати догодина. Първият етап включво станциите от \"Красно село\" до Попа, вторият - до бул. \"Владимир Вазов\". През 2020 г. ще бъдат готови и последните 4 метростанции - до \"Овча купел\" и \"Горна баня\". Общо 550 млн. лв. се предвиждат за транспорт и транспортна инфраструктура, като голяма част от тях са именно за новата линия на метрото. Над 133 млн. лв. ще бъдат инвестирани в доставка на нови автобуси и трамваи за градския транспорт.", "date": "2018.12.07", "title": "Бюджетът на София 2019: 8 метростанции, 15 нови детски градини, ремонтите продължават"}
{"url": "https://offnews.bg/drugi/portland-se-varna-na-pobednia-pat-sreshtu-finiks-video-693433.html", "text": "Отборът на Портланд Трейл Блейзърс победи у дома състава на Финикс Сънс със 108-86 мач от НБА игран тази нощ. Домакините започнаха много силно, удържайки съперника си до едва 9 точки в първата четвърт. Деймиън Лилард и компания затвърдиха превъзходството си и през втората част, като на полувремето водеха с 21 точки. През второто полувреме защитата на \"слънцата\" продължи да изпитва сериозни затруднения, а в четвъртата четвърт разликата стана внушителните 31 точки. Последва отпускане на домакините, но единственото което играчите на Финикс бе да направят разликата \"едва\" 22 точки.За Портланд най резултатен бе звездата Деймиън Лилард с 25 точки, а Джейк Леймън добави 24. Трой Даниелс вкара 15 точки от пейката за \"Сънс\", Джош Джаксън прибави 14. Това е 21 загуба до момента за гостите, а Портланд вдигна глава след 3 поредни загуби и заема седма позиция в Западната конференцияВ останалите две срещи тази нощ Бостън победи у дома Ню Йорк Никс със 128:100, а Юта Джаз надделя със 118:91 в Солт Лейк срещу Хюстън.Източна конференция Атлантическа дивизия: Торонто(21 победи - 5 загуби), Филаделфия(17-9), Бостън(14-10)Централна дивизия: Милуоки(16-7), Детройт(13-9), Индиана(14-10)Югоизточна дивизия: Орландо(12-13), Шарлът(11-13), Вашингтон(11-14)Западна конференция Северозападна дивизия: Денвър(17-7), Оклахома(16-7), Портланд(14-11) Тихоокеанска дивизия: Лос Анджелис Клипърс(16-8), Голдън Стейт(17-9), Лос Анджелис Лейкърс(15-9)Югозападна дивизия: Мемфис(14-9), Далас(12-11), Ню Орлиънс(13-13)", "date": "2018.12.07", "title": "Портланд се върна на победния път срещу Финикс (видео)"}
{"url": "https://offnews.bg/turizam/balgarski-studenti-napalniha-hotelite-v-odrin-693424.html", "text": "В туристическия бранш в Одрин се очаква допълнително оживление около студентския празник, който се отбелязва на 8 декември. Това съобщава турският в. Милиет на сайта си, цитиран от obzornews.bg.През изминалите месеци в рамките на проявите, свързани с Денят „Охи“, който се чества на 28 октомври в Гърция и Денят на независимостта на България, в Одрин настъпи истинско оживление, каквото се очаква и по време на студентския празник.През последните месеци българите често посещават Одрин с цел пазаруване, почивки или забавление.По думите на директора на Дирекцията по туризъм и култура в Одрин Ахмет Хаджъоглу, в края на тази седмица се очаква интензивен трафик на български туристи. Той допълни, че развлекателните центрове и редица хотели са подготвили специални програми за българските студенти по повод 8 декември.Дженгиз Булут, който е собственик на хотел твърди, че хотелите почти са пълни за уикенда и допълва:", "date": "2018.12.07", "title": "Български студенти напълниха хотелите в Одрин"}
{"url": "https://offnews.bg/tehnologii/nedostig-na-it-spetcialisti-u-nas-nad-40-ot-firmite-trudno-otkrivat-693427.html", "text": "Въпреки че все повече и повече студенти пълнят ИТ специалностите в университетите, фирмите изпитват трудности при намирането на подходящи компютърни специалисти, показва изследване на НСИ.През 2018 г. всяко пето предприятие (19.8%) има служители, чиято основна работа е да разработват, управляват или поддържат ИКТ системи или софтуерни приложения. 64.7% от големите компании (с 250 и повече заети) предлагат работа за ИКТ кадри, а при малките предприятия (10 - 49 заети) този относителен дял е 16.3%. 8.8% от работодателите осигуряват обучение в областта на ИКТ. През предходната 2017 г. 9.6% от предприятията са наели или са се опитали да наемат ИКТ специалисти, като голяма част от тях - 42.4% - са изпитали трудности при намирането на подходящи кадри, показват данните.В същото време компютрите са задължителна част от работата: при фирмите с 10 и повече заети 96.7% използват компютри, а при големите предприятия относителният дял e 100%. Високоскоростният, надежден и непрекъснат интернет достъп е основна необходимост за предприятията и 94.6% от тях са били в постоянна връзка с глобалната мрежа през текущата година. За връзка с интернет те основно използват DSL или друг вид фиксирана широколентова връзка (83.9%).През последните 5 г. максималната скорост за изтегляне на данни нараства, като през 2018 г. в 59.9% от предприятията скоростта на най-бързата фиксирана връзка е била по-висока от 30 Mbps.През 2018 г. 45% от фирмите с 10+ служители им осигуряват смартфони, таблети и лаптопи, както и връзка с интернет. Най-голяма е концентрацията им в сектор „Създаване и разпространение на информация и творчески продукти; далекосъобщения“ (69.1%), а най-малка - в „Хотелиерство и ресторантьорство“ (29.6%). Шефовете държат служителите им да имат непрекъснат достъп основно до: служебния имейл (39.2%), фирмени документи (17.7%) и специализирани софтуерни приложения (14.1%).През 2018 г. 31.5% от работещите ползват всеки ден компютър, а на 28.1% е осигурен достъп до интернет.Повече от половината предприятия (51.1%) имат сайт. Най-голям е техният дял при големите компании (88.2%). Сайтовете основно предоставят информация за предлаганите стоки и услуги (80.0%), поставят връзка или препратка към профила си в социална медия (35.0%) и предлагат възможност за онлайн поръчки или резервации на стоки или услуги (28.3%).През 2018 г. 21% от предприятията посочват, че включват в своите стратегии платена реклама по интернет. Основният им метод е реклама, базирана на съдържанието на уебстраниците, посетени от потребителите, или на търсени ключови думи (77.6%). По-малко предприятия използват реклама, базирана на геолокацията на потребителите (27.8%) или на проследяването на предишни действия или на профила им - 23.3%.През 2018 г. 8.3% от предприятията се възползват от „облачните“ технологии, за да оптимизират бизнес процесите си, като основни потребители са големите предприятия (29.7%). Основните им цели тук са поддръжка на електронна поща (73.5%), съхранение на файлове (63.7%) и хостинг на бази данни (58.4%).Степента на внедряване от предприятията на съвременни технологии като триизмерно (3D) принтиране и роботизирани машини и системи все още не е голяма в българския бизнес. През предходната календарна година 1.8% от предприятията използват 3D принтери, а 4.4% си служат с роботи. Най-активни при внедряването на тези технологии са големите компании: 7.6% от тях използват 3D печат, а 17.6% разполагат с роботизирани машини и системи.Анализ на „големи данни“ (Big Data)Терминът „големи данни“ се отнася за големи количества от различни видове данни, произведени с висока скорост от голям брой различни източници. През 2018 г. 6.7% от предприятията извършват анализ на „големи данни“, като най-активни са големите предприятия (24.8%). Най-много предприятия (65.3%) използват за анализ данни за местоположението на ползвателите на преносими устройства. Данните, генерирани от социални медии, както и данните на предприятието от смартустройства или сензори, се използват съответно от 29.4 и 24.0% от предприятията. За анализа на „големи данни“ 84.0% от предприятията ангажират собствени служители.Електронна търговияДанните от проведеното през 2018 г. изследване показват, че през предходната календарна година 8.1% от предприятията продават своите продукти и услуги онлайн, а реализираният оборот от електронна търговия възлиза на 5.2% от общия им оборот. Относителният дял на тези, които осъществяват уебпродажби е 7.3%, а на тези, използващи съобщения от тип EDI - 1.2%.По-голямата част от предприятията, които продават чрез уеб, осъществяват онлайн продажби чрез собствен уебсайт, интернет магазин или уебприложение (86.5%), а 35.3% използват платформи за електронна търговия като eBay, Amazon, Booking.com, eMAG, Alibaba и други. Онлайн търговците най-често реализират продажби на физически лица(92.4%), но немалко предлагат своите продукти и услуги на други предприятия или на публични институции (62.8%).Увеличение се наблюдава в относителния дял на предприятията, осъществили покупки онлайн, като през 2017 г. 17.0% от тях са закупили стоки или услуги чрез сайт, уебприложения или съобщения от тип EDI, което е с 4.0 процентни пункта повече в сравнение с 2016 г. Най-активни при използването на електронна търговия са големите предприятия, 28.5% от които извършват покупки по интернет, а 15.4% продават стоки или услуги онлайн.", "date": "2018.12.07", "title": "Недостиг на ИТ специалисти у нас: над 40% от фирмите трудно откриват подходящи кадри"}
{"url": "https://offnews.bg/politika/bsp-shte-glasuva-za-stanishev-vapreki-otsastvieto-na-ninova-na-kongre-693444.html", "text": "БСП ще гласува за преизбирането на Сергей Станишев за председател на Партията на европейските социалисти, въпреки демонстративното отсъствие на лидера си Корнелия Нинова от конгреса на ПЕС в Лисабон.Имаме 10 гласа. Всичките те с радост ще бъдат дадени за Сергей. Ние сме горди, че председателят на ПЕС е от БСП, обясниха минути преди началото на конгреса зам.-председателите на партията Деница Златева и Кирил Добрев.Изборът за председател на ПЕС започва след броени часове, а Сергей Станишев е единствен кандидат за поста.Нинова имаше закупени билети за Лисабон и акредитация за конгреса, но в последния момент , защото се очаква да бъде гласувана резолюция, която призовава за ратификация на Истанбулската конвенция.Още по време на подготовката на резолюции, БСП ясно и категорично декларира, че не може да подкрепи текстовете, които призовават за ратификация на Истанбулската конвенция. Още през юни сме изпратили писмо, в което препотвърдихме тази позиция. Тя ще бъде отразена по време на обсъжданията и решнията на конгреса, каза Деница Златева.Тя отбеляза, че други партии също имат резерви по отношение на други резолюции, например за миграцията, и декларират ще не се чувстват обвързани по отношение на взетите решения от конгреса по тези теми. В едно семейство, в което има 34 партии е нормално да има различия. Важното е, че по основни теми като борбата с неравенството, заетост, младежка заетост нямаме никакви различия, каза Златева.На въпрос ще се противопостави ли БСП на номинацията на Франс Тимерманс за председател на Европейската комисия, защото холандецът е горещ привърженик на Истанбулската конвенция, Златева отговори, че най-важната цел е социалистите и представителите на БСП да бъдат с максимално много евродепутати. По какъв начин, с какви теми ще бъде постигнато това, е решение на всяка конкретна партия на национално ниво.Винаги сте критикували, че сме лидерска партия, коментира другият зам.-председател на БСП Кирил Добрев въпроса дали отсъствието на Нинова не хвърля сянка върху преизбирането на Станишев. 10 човека сме тук, двама зам.-председатели, една силна делегация идва тук, за да гласува с гордост за Сергей. Присъствието или отсъствието на председателя няма никакво значение, още повече, че имаме конгресни решения, които ние изпълняваме, каза Добрев.Според него отсъствието на Нинова няма нищо общо и със слуховете, че Станишев няма да бъде издигнат за водач на листата БСП за евроизборите. Този тежък въпрос ще бъде решен от НИС, каза Добрев.", "date": "2018.12.07", "title": "БСП ще гласува за Станишев, въпреки отсъствието на Нинова на конгреса на ПЕС"}
{"url": "https://offnews.bg/obshtestvo/mahat-ograzhdeniata-okolo-sveti-sedmochislenitci-za-rozhdestvo-693434.html", "text": "Огражденията около столичния храм \"Свети Седмочисленици\" на ул. \"Граф Игнатиев\" ще бъдат махнати за Коледните празници. Това съобщи зам.-кметът Дончо Барбалов, който от вчера, освен за финанси и здравеопазване, отговаря и за транспорта в София.Вече бях на Графа, за да видя ремонта, обясни Барбалов. Той призна, че трудно е намерил входа към градината и църквата през оградата.Обсъждаме и ограничителите по \"Граф Игнатиев\", каза още зам.-кметът. ", "date": "2018.12.07", "title": "Махат огражденията около Свети Седмочисленици за Рождество"}
{"url": "https://offnews.bg/politika/bojko-borisov-cherno-more-e-mnogo-prekrasna-teritoria-za-voenni-dejst-693422.html", "text": "Една предизборна кампания или вътрешнополитически проблеми в друга страна не трябва да водят до ескалация в Черно море - иначе много прекрасна територия за водене на военни действия, много прекрасна.Това заяви премиерът Бойко Борисов пред журналисти в парламента по повод .Министър-председателят уточни, че \"Черно море трябва да бъде място за туризъм, място за газопроводи, фериботи\". Според него \"влизането на чужда военна техника неминуемо ще доведе до по-голяма криза, която ще ни засегне пряко\", тъй като най-добрите туристически курорти на територията са в България.Той заяви още, че конфликтът между Украйна и Русия в Черно море може да обърка изграждането на Турски поток и разклонението му към България, защото \"в едни такива условия се преговаря много трудно\".", "date": "2018.12.07", "title": "Бойко Борисов: Черно море е много прекрасна територия за военни действия"}
{"url": "https://offnews.bg/ikonomika/tragvat-gradskite-vlakove-v-sofia-sdruzhenie-iska-zelen-bilet-i-za-ti-693437.html", "text": "С влизането в сила на новото разписание на влаковете на националния превозвач „БДЖ-Пътнически превози“ ЕООД от неделя започват да се движат и удължените пътнически влакове между Банкя и Казичене на територията на Столична община. С оглед на ситуацията в железниците, това е може би единствената нова и удобна придобивка, която БДЖ ще предоставят на клиентите си през следващата година.Разписанието на влаковете вече е достъпно на страницата на превозвача, като се очаква то да е удобно за жителите в крайните райони на столицата, както и на работещите в индустриалните зони, които до момента трудно можеха да прекосят града с обществен транспорт.Инициативата за удължаването на влаковете е на сдружение „Градски транспорт и инфраструктура“ като за осъществяването й са били необходими повече от две години разговори с институциите.Интегрирането на билетите за влаковете с тези за градския транспорт обаче не е факт. Това е и следващата стъпка, съобщават от сдружението. Те вече са изпратили писмо до министъра на транспорта Росен Желязков с искане за ускоряване на процеса по предлагането на единен превозен документ „влак-градски транспорт“ в София. Докато това се случи от инициативата са поискали и „БДЖ-Пътнически превози“ ЕООД да започне издаването на зелени билети за пътуващите до София от съседните общини, когато въздухът в столицата е замърсен. В искането посочват, че всички жп линии в София и околността са електрифицирани, като по този начин железниците могат да служат като крайградско метро, а пътниците да оставят личните си автомобили на паркингите до гарите.", "date": "2018.12.07", "title": "Тръгват градските влакове в София, сдружение иска зелен билет и за тях"}
{"url": "https://offnews.bg/obshtestvo/vodata-spra-na-chetiri-mesta-v-stolitcata-693400.html", "text": "\"Софийска вода\" временно ще прекъсне водоподаването в части от столицата днес, съобщиха от дружеството. Подмяна на сградно водопроводно отклонение на ул. „Сава Михайлов“ в ж.к. „Западен парк“ налага спиране на водоподаването от 10:00 до 18:00 часа на ул. „Сава Михайлов“ от бл. 33А до бул. „Царица Йоанна“.Прекъсване на сградно водопроводно отклонение на ул. „Роженски проход“ в ж.к. „Стрелбище“ налага спиране на водоподаването от 10:00 до 17:00 часа на ул. „Роженски проход“ от ул. „Дедеагач“ до ул. „Твърдишки проход“ и висока зона на бл. 91 и бл. 93. Във връзка с подмяна на сградно водопроводно отклонение на ул. „Доспат“ (център) се налага спиране на водоподаването от 09:00 до 18:00 часа в района на ул. „Доспат“ от ул. „Прага“ до ул. „Св. Иван Рилски“, по ул. „Стрешар“ от ул. „Доспат“ до ул. „Тунджа“. Изграждане на нов уличен водопровод на ул. „Без име“ в село Железница налага спиране на водоподаването от 09:00 до 21:00 часа на живеещите в района на ул. „Ленище“ от ул. „Плана планина“ до ул. „Пробуда“. ", "date": "2018.12.07", "title": "Водата спра на четири места в столицата"}
{"url": "https://offnews.bg/obshtestvo/borisov-shte-otgovaria-v-parlamenta-za-agentciata-po-patna-bezopasnost-693404.html", "text": "Премиерът Бойко Борисов ще участва в петъчния парламентарен контрол с отговор на един въпрос, зададен му от опозицията.Борисов ще даде пояснения в отговор на въпрос на депутати от „БСП за България“ относно създаване на Държавна агенция за пътна безопасност.Вицепремиерът и външен министър Екатерина Захариева ще отговаря на питане относно позицията на МВнР свързани с груба намеса на сръбските власти в изборите за Национален съвет на българското малцинство. Към нея е зададен и въпрос за отношенията между България и Македония и позицията на Република България за името Северна Македония.Николина Ангелкова, министър на туризма, ще очертае очакванията за зимния сезон и ще разясни комуникационни кампании за популяризиране на дестинация България, съобщава БГНЕС.", "date": "2018.12.07", "title": "Борисов ще отговаря в парламента за агенцията по пътна безопасност"}
{"url": "https://offnews.bg/drugi/federatciata-po-shtangi-nakaza-do-zhivot-mlada-nadezhda-693435.html", "text": "Българската федерация по вдигане на тежести спира завинаги правата на младата надежда в щангите Даяна Димитрова. 18-годишната състезателка на клуб Добрич беше уличена за втори път в употреба на допинг.Димитрова даде положителна проба на европейското първенство за девойки до 20 години в Замошч през октомври, където спечели златния медал в категория до 48 килограма. В пробата й е открито забраненото вещество фуроземид.Това е второ допинг нарушение на Димитрова, която през март 2017 година даде положителна проба за същия препарат преди световното първенство за кадети в Банкок. Спортен клуб по вдигане на тежести Добрич ще бъде изваден от регистрите на федерацията. Треньорът Божидар Божилов вече също е с отнети завинаги права от БФВТ, като и на двамата ще бъдат наложени и парични глоби.Националният наставник Иван Иванов получи строга забележка за неспазване на принципи при определяне на състава.", "date": "2018.12.07", "title": "Федерацията по щанги наказа до живот млада надежда"}
{"url": "https://offnews.bg/politika/mvr-ministarat-prodalzhavame-da-tarsim-arabadzhievi-poniakoga-stava-693354.html", "text": "\"Всичко, което касае нашите действия, е направено. Надяваме се да имаме резултат. Ние реално сме пуснали всички необходими документи към партньорските служби към \"Интерпол\", към \"Европол\", така че очакваме обратна информация.\"Това заяви министърът на вътрешните работи Милен Маринов във връзка с издирването на семейство Ветко и Маринела Арабаджиеви, които са обвинени в данъчни престъпления и пране на пари. На въпрос дали органите са близо до залавянето им, министърът отговори, че понякога става по-бавно, но е направено всичко възможно да се стигне до един справедлив процес. Маринов коментира още откритията на прокуратурата, че бивши служители на завод \"Арсенал\" са били замесени в изнасянето на незаконни оръжия и печатане на лични документи. Министърът потвърди, че в момента се извършва проверка от прокуратурата дали оръжията са били произведени в завода и изнесени от там и и на какъв етап от производствения процес се е случило това, тъй като по тях няма маркировки на завода-производител.По повод разрушения участък от оградата ни на турската граница, министър Маринов подчерта, че всички мерки са взети и се работи почти денонощно съоръжението да бъде възстановено и да се предотврати незаконно проникване. Той заяви, че ще бъде извършена проверка във връзка с разпространените снимки, които показват разрушението на оградата. Според министъра подобни действия застрашават националната сигурност и сега предстои да бъде потвърдено дали снимките са направени в реално време, за да се установи дали е извършено престъпление съгласно промените в закона.Министър Маринов коментира и участието на изпълнителката Тита на откриването на 15-ата традиционна благотворителна кампания за набиране на средства за децата на пострадали и загинали служители на реда. Той подчерта, че певицата не е поканена от Министерството, а от външен дарител - съпругата на починалия преди 4 години в Лясковец командос Емил Шарков.\"Концертът беше дарение от фондацията на съпругата на нашия колега, Емил Шарков. Това е нейно дарение. Ние бяхме там, за да засвидетелстваме нашата подкрепа за децата\", допълни Маринов.", "date": "2018.12.07", "title": "МВР министърът: Продължаваме да търсим Арабаджиеви, понякога става по-бавно"}
{"url": "https://offnews.bg/ikonomika/iznosat-namaliava-spad-ima-i-pri-industriata-no-bvp-narasnal-s-3-1-693436.html", "text": "Брутният вътрешен продукт на страната е нараснал с 3.1% през третото тримесечие на 2018 г. спрямо същия период на миналата година, показват данните на НСИ.Той възлиза на 29 822 млн. лв. по текущи цени (15 248 млн. евро, по 2 166 евро на човек). Ръстът спрямо второто тримесечие на 2018 г. е 0.7%.За година брутната добавена стойност се увеличава с 3%. Ръстът ѝ се определя основно от регистрираното нарастване при:- операции с недвижими имоти - 21.6%;- създаване и разпространение на информация и творчески продукти; далекосъобщения - 5.2%;- финансови и застрахователни дейности - 5.1%;- професионални дейности и научни изследвания; административни и спомагателни дейности - 3.7%;- търговия, ремонт на автомобили и мотоциклети; транспорт, складиране и пощи; хотелиерство и ресторантьорство - 2.7%.Основен принос за положителния икономически растеж имат индивидуалното потребление - с ръст от 7.7%, бруто образуването на основен капитал - с ръст от 7.0% и колективното потребление на държавното управление - с ръст от 3.6%.Износът на стоки и услуги намалява с 3.6%, докато вносът на стоки и услуги се увеличава с 4%.Относителният дял на аграрния сектор в добавената стойност на икономиката намалява равнището си с 0.8 пр. пункта спрямо същото тримесечие на предходната година до 7.2%.Спадът в индустриалният сектор е с 0.9 пр. п. до 27.6%.В сферата на услугите има увеличение до 65.2% при 63.5% година по-рано.За крайно потребление през третото тримесечие на 2018 г. се изразходват 69.9% от произведения БВП. Инвестициите (бруто образуване в основен капитал) формират 17.4% от произведения БВП. Външнотърговското салдо от стоки и услуги е положително.", "date": "2018.12.07", "title": "Износът намалява, спад има и при индустрията, но БВП нараснал с 3.1% за година"}
{"url": "https://offnews.bg/zdrave/gripat-ni-udria-po-tezhko-zaradi-mrasnia-vazduh-693407.html", "text": "Грипната вълна у нас малко се забави и пикът ще е през януари. Това обяви в сутрешния блок на бТВ проф. Тодор Кантарджиев, директор на „Национален център по заразни и паразитни болести”.Засега националният център официално е установил 6 случая на грип А от тип H3N2 и няколко случая на А(H1N1), известен като свински грип.Грипът А(H3N2) поразява повече възрастни хора и води до усложнения при заболяванията на белите дробове. Другият – А(H1N1), който беше по-разпространен миналата зима, поразява по-младите хора в активна възраст. Той тръгва бързо, но и отшумява по-бързо.Проф. Кантарджиев пак напомни, че е болните трябва да стоят вкъщи, защото в едно затворено пространство ще заразят поне трима души.Ако попаднете около болен човек, покрийте носа си мокра кърпичка и след това избършете бюрото си с такава кърпичка, съветва още епидемиологът.Проф. Тодор Кантарджиев предупреди, че мръсният въздух помага за разпространението на грипа, тъй като намалява имунитета на организма.", "date": "2018.12.07", "title": "Грипът ни удря по-тежко заради мръсния въздух"}
{"url": "https://offnews.bg/dw/tajnstvenata-ruska-raketa-9m729-693405.html", "text": "През октомври т.г. американският президент Доналд Тръмп обяви изтеглянето на САЩ от Договора за ликвидиране на ракетите със среден обсег на действие. Но Вашингтон продължи да работи в тази посока: след срещата на външните министри на страните от НАТО, Алиансът застана на страната на САЩ и също обвини Москва, че нарушава договора за разоръжаване от 1987 година, забраняващ всички наземно базирани балистични ракети с радиус на действие между 500 и 5 500 километра. В същото време Вашингтон постави ултиматум на Москва: ако до 60 дни не започне отново да спазва поетите по този договор ангажименти, САЩ ще се оттеглят от него. Преди това Пентагонът е информирал партньорите си от НАТО, че конкретно става дума за руската ракета \"Новатор 9M729\", която в НАТО е позната още като SSC-8.Как започна всичкоОще от 2014 година съществуват подозрения, че Москва нарушава Договора за ракетите със среден обсег. Тогавашният президент Барак Обама е уведомил за това руския си колега Путин в писмо, последвали са и няколко срещи на ниво технически експерти, но гласност на проблема е дадена чак от сегашната администрация във Вашингтон. Твърди се, че изпитанията на ракетата са започнали още през 2008 година.В Русия почти няма официална информация за новата ракета, разработена от ракетостроителния концерн \"Новатор\" в Екатеринбург. По данни на американското разузнаване, ракетата, която може да носи както конвенционални, така и ядрени бойни глави, е трябвало да бъде направена така, че да прилича на други ракети - например на тактическата ракета земя-земя от типа \"Искандер\".В хода на дискусията около тайнствената руска ракета шефът на американското разузнаване Даниел Коутс обвини Русия, че е \"прикрила истинския характер на тестовете и техническите възможности на новата ракета\". Коутс описа освен това как точно е действала Русия: възползвала се е от факта, че Договорът за ракетите със среден обсег не забранява тестването на ракети, които са разработени не като незамено базирани, а за военноморските или военновъздушните сили. Според Коутс, Русия е извършила две пробни изстрелвания - веднъж от наземна и веднъж от мобилна установка, съответно на разстояние много над и малко под 500 километра.9М729 - пряка заплаха за Европа?Американците не посочват какъв е обсегът на новата руска ракета, но изглеждат напълно убедени, че тя нарушава Договора за забрана на ракетите със среден обсег на действие. Във Вашингтон смятат освен това, че новата ракета вече е въведена на въоръжение. Според Даниел Коутс, тя представлявала \"пряка заплаха\" за обширни райони в Европа и за части от Азия. Както посочват американски военни експерти, в случая става дума за малка, мобилна ракета, която по всяка вероятност е много трудно откриваема.Русия не отрича, че разполага с ракети от типа 9М729, но настоява, че по никой начин не е нарушила Договора за ракетите със среден обсег на действие. Руското военно министерство отказва коментар по темата.Б. ред. - Статията е от", "date": "2018.12.07", "title": "Тайнствената руска ракета 9M729"}
{"url": "https://offnews.bg/knigi/izdadoha-kniga-za-zhivota-i-upravlenieto-na-kniaz-aleksandar-batenberg-693412.html", "text": "Александър Батенберг остава в историческата памет като първия владетел на Третата българска държава. На неговото управление са посветени множество изследвания, но нито едно не се фокусира върху личността на младия княз.„Княз Александър Батенберг. Истината за царуването му\", издавана от сдружение „Българска история\", е една различна книга. Написана от Адолф Кох – дворцов пастор и близък приятел на монарха, тя е не просто ценен исторически извор за смутните следосвобожденски времена, но историята на един млад човек, нагърбил се с задачата да постави началото на модерна България.Адолф Кох борави прецизно с информацията, използва конкретни факти, цитира документи и изгражда интересен паралел между личността на княза и младата българска нация, жадуваща да докаже пред света, че заслужава да бъде свободна.Книгата е разказ за първия монарх на Третата българска държава, но и очерк за времената, в които българският народ е изправил глава и е положил основите на съвременното ни общество.В изданието се обръща внимание на всички важни исторически личности от периода. Описани са конфликтите с Петко Каравелов, руските офицери и самия руски император. Князът е представен като обикновен човек – пълен с възможности, но и изпитващ съмнения дали ще може да докара докрай делото си. Човек, който е готов да се жертва за България.Не се страхувам от войната, защото не се боя от смъртта. Готов съм да умра и с радост бих се освобо­дил от проклетото си положение в София, но само ако от моята смърт последва някоя полза за България. Нека след това споменът за мен не им дава мира, докато не обединят родината си.„Княз Александър Батенберг. Истината за царуването му\" може да бъда открита в търговската мрежа, на www.bulgarianhistory.shop или на щанда на сдружение „Българска история\" на Коледния панаир на книгата.", "date": "2018.12.07", "title": "Издадоха книга за живота и управлението на княз Александър Батенберг"}
{"url": "https://offnews.bg/futbol/bozhinov-pred-transfer-v-elita-na-gartcia-693406.html", "text": "Гръцкият елитен АЕЛ Лариса готви оферта за нападателя на Ботев Враца Валери Божинов, информира “Тема Спорт”.Ръководството на десетия във временното класиране в местния елит проучва ситуацията около футболиста и се очаква в най-скоро време да излезе с конкретно предложение.Лариса има за цел достигане до турнира за Лига Европа, като в момента изостава само на шест точки от 4-ия АЕК Атина и целта изглежда постижима. В АЕЛ вече има български футболист и това е защитникът Христофор Хубчев. Той има 10 мача от началото на сезона, като е пропуснал само два, а в осем е бил титуляр. Бившият футболист на Дунав Русе, Берое и Монтана премина в Лариса в началото на 2018 година.В Лариса са сондирали различни мнения за Божинов, като са останали изключително впечатлени от високата му ефективност в Ботев Враца. В 9 мача за новака в Първа лига Божинов има седем гола. Валери се е разбрал с ръководството на Ботев да си тръгне като свободен агент, ако получи оферта от чужбина, която го удовлетворява. Сега на ход е гръцкият тим.", "date": "2018.12.07", "title": "Божинов пред трансфер в елита на Гърция"}
{"url": "https://offnews.bg/futbol/bivsh-trenior-na-levski-zhelan-ot-slabak-v-seria-b-693408.html", "text": "Бившият треньор на Левски Делио Роси е близо до нова работа. Специалистът е сериозно спряган за наставник на тима от Серия Б в Италия Фоджа. В момента отборът върви едва 18-и в класирането и е само на три от последния Ливорно.Настоящият треньор Джанлука Гразадония е поставен на дузпата и при провал в неделя срещу Ливорно може да бъде освободен, а мястото му още в понеделник да заеме именно Роси, пишат медиите на Апенините.Роси е без работа от 18 юли, когато беше освободен от Левски. Той се занимаваше за този период изключително с анализаторска работа, пише \"Тема Спорт\".", "date": "2018.12.07", "title": "Бивш треньор на Левски желан от слабак в Серия Б"}
{"url": "https://offnews.bg/futbol/v-slovenia-pritesneni-za-stoianovich-publikata-biaga-ot-gerena-693432.html", "text": "Жестоката издънка на Левски срещу Септември в сряда не бе подмината в Словения, чийто бивш национален селекционер е Славиша Стоянович.\"След пораженията в последните три кръга, той е изправен пред нов проблем. Левски не успя да победи съгражданите от Септември, които са предпоследни, въпреки че повеждаше на два пъти\".\"Домакините откраднаха 2 точки от треньора, роден в Любляна, с гол в 94-ата минута. Интересното е, че Стоянович бе елиминиран по този начин и от турнира за Купата на България. Черно море стигна до равен в редовното време и победа при дузпите\", пише сайтът \"Siol\".Иначе Левски може да запише нова слаба посещаемост в събота, когато приема Етър, показват данните от продажбата на билетите за мача до момента. Те бяха пуснати в продажба вчера, когато бързо бяха разграбени по-хубавите места на централната трибуна.Издънката със Септември обаче доведе до застой, феновете се колебаят дали да подкрепят любимците си или не, пише \"Меридиан мач\". Срещу Дунав на \"Герена\" бе записан антирекорд от началото на първенството.Тогава с мъка дойдоха 1000 зрители, припомня изданието и допълва, че треньорът на Левски Славиша Стоянович ще предприеме сериозни промени в състава, за да спре свободното падане, което може да настъпи при нова издънка. Те не са забравили фактът, че през миналото първенство Етър им създаде доста главоболия в София.Самият треньор не скри след срещата със Септември, че е разочарован от футболистите и особено от изявите им през първото полувреме. Очаква се една от жертвите да бъде Паулиньо, който с нищо не показва, че заслужава титулярно място.Същото важи в последно време и за Милош Цветкович. Освен това Стоянович ще трябва да пробва и нова двойка в центъра на защитата, след като Давид Яблонски не успя да се опази и получи пети жълт картон.", "date": "2018.12.07", "title": "В Словения притеснени за Стоянович, публиката бяга от Герена"}
{"url": "https://offnews.bg/ikonomika/hampartcumian-lihvite-shte-sa-ponosimi-ako-ikonomikata-raste-693413.html", "text": "„Догодина лихвите няма да тръгнат рязко нагоре и ще бъдат поносими, особено ако икономиката расте”. Това заяви банкерът Левон Хампарцумян пред Нова телевизия. Коментарът му бе по повод прогнози на експертите, според които лихвите ще скочат драстично през 2019 г.Преди ден председателят на Управителния съвет на Асоциацията на банките в България Петър Андронов предупреди пред бТВ, че идва краят на ниските лихви не само в България, но и навсякъде.Хампарцумян обясни, че ако тези очаквания станат реалност, то дълговете на големите държави ще станат непосилни за самите тях.Той коментира още, че е нормално и банките да генерират печалби, при положение че икономиката и брутният вътрешен продукт нарастват. Трябвало обаче регулаторните органи да следят за това таксите, които налагат финансовите институции, да бъдат нормални.Хампарцумян коментира и идеята БНБ да регулира размера на кредитите, които се отпускат на определени лица, така че заемите да са съобразени с доходите на кредитоискателя.", "date": "2018.12.07", "title": "Хампарцумян: Лихвите ще са поносими, ако икономиката расте"}
{"url": "https://offnews.bg/obshtestvo/sled-dva-dni-s-viatar-pak-prognoza-za-mrasen-vazduh-v-sofia-693403.html", "text": "Превишение на фините прахови частици в няколко квартала на София има днес. След като в столицата два дни нямаше замърсяване на въздуха, заради вятър, днес и утре прогнозата е за повишение на ФПЧ. Три пъти над нормата е съдържанието им в „Хиподрума”, „Надежда” и „Павлово”, сочат данните на „Еър Куолити индекс”. Малко над нормалното е съдържанието на ФПЧ в  „Младост”.Близки до тези са данните и на системата от граждански станции „Еър София”. Столичната община издаде предупреждение за очаквано замърсяване за днес - двойно над нормата ще бъдат фините прахови частици в „Дружба”, „Хиподрума”, „Павлово” и „Надежда”. Общинският съвет промени вчера правилата, при които в града може да се пусне \"зелен билет\", като мярка срещу замърсяването. Поправката предвижда, че кметът може да разпореди еднодневна карта за 1 лев за целия градски транспорт за ден, когато има прогноза за температурна инверсия, високо атмосферно налягане и липса на вятър. За следващите дни не се очакват такива метеорологични явления, които могат да доведат до прекомерна концентрация на фини прахови частици. ", "date": "2018.12.07", "title": "След два дни с вятър: Пак прогноза за мръсен въздух в София"}
{"url": "https://offnews.bg/ikonomika/kzp-puska-dezhurni-ekipi-za-studentskia-praznik-693417.html", "text": "На 8 декември Комисията за защита на потребителите (КЗП) ще има дежурни екипи, които да отговарят на евентуални сигнали от студенти, съобщи по „Дарик” радио председателят Димитър Маргаритов.„Ние ще сме на разположение и там, където хората почувстват дискомфорт или усетят, че се прави опит да бъдат измамени и да не получат това, което им е обещано, за парите, които са платили, се надявам да успеем да откликнем своевременно. И по пътя на компенсацията, която хотелиерите могат да предложат, да направим така, че почти никак да не се среща огорчение в хода на провеждането на този празник“, каза още председателят на КЗП.Маргаритов посъветва студентите да не подминават с безразличие какъвто и да е възникнал проблем, защото по думите му недобросъвестните търговци вероятно разчитат именно на това.", "date": "2018.12.07", "title": "КЗП пуска дежурни екипи за студентския празник"}
{"url": "https://offnews.bg/leka-atletika/aleksandra-nacheva-s-poredno-priznanie-693409.html", "text": "Ново признание за невероятния си сезон получи световната шампионка на троен скок при девойките под 20 години Александра Начева.17-годишната пловдивчанка бе избрана за „Изгряваща звезда на АБАФ“ за 2018-а година на церемония в столицата на Гърция – Атина на 6 декември.През годината Александра спечели световната титла на троен скок при девойките под 20 години в Тампере, Финландия, стана първа на младежките олимпийски игри в Буенос Айрес, Аржентина и взе сребърен медал на еврошампионата за девойки под 18 години в Гьор, Унгария. На балканските шампионати Александра завоюва три титли на троен скок при девойките под 20 години в зала в София, както и на скок дължина и троен скок на балканското за юноши и девойки под 18 години в Истанбул, Турция.Постижението на Начева от световното първенство – 14.18 е най-добро в света за годината при девойките под 20 години и нов европейски рекорд за девойки под 18 години.През 2017-а година в тази категория бе избрана българския талант в бяганията на средни и дълги разстояния Лиляна Георгиева.За „Изгряваща звезда на АБАФ“ при юношите за 2018-а бе определен Михайло Кохан (Украйна), който спечели европейската титла на чук (5 кг) при юношите под 18 години с 87.82 – световен рекорд за тази възраст. Седмица по-късно Михайло стана вицешампион на света при по-големите с чук 6 кг, а на младежките олимпийски игри в Буенос Айрес, Аржентина стана шампион.И в трите състезания основеният му конкурент бе Валентиян Андреев, който завърши втори в Гьор и Буенос Айрес, а в Тампере се класира за финал.За атлет и атлетка на АБАФ при мъжете и жените бяха обявени Рамил Гулиев (Турция) и Параскеви Папахристу (Гърция).", "date": "2018.12.07", "title": "Александра Начева с поредно признание"}
{"url": "https://offnews.bg/politika/galap-70-ot-balgarite-podkrepiat-protestite-sreshtu-vlastta-693419.html", "text": "Мнозинството от 70% подкрепя протестите срещу управлението. Това показва сондаж на „Галъп интернешънъл“ в обобщение на протестите от последните седмици.Протестният потенциал в страната е сериозен, остава видим и това прави вероятни нови обществени недоволства, въпреки преминаването на текущата вълна на протести. Преобладава мнението, че протестите досега са били спонтанни. На този фон личи повишена критичност към управлението, поляризация на мненията и липсва ясна обществена увереност в пълен мандат на кабинета.Данните са от независим телефонен сондаж по панелна методика, която осигурява максимална представителност, проведен 28 – 30 ноември сред 801 души в цялата страна. Възможното отклонение е ±3.5 при 50% дялове. 1% от извадката е равен на около 55 хил. души.50 на сто от анкетираните заявяват, че биха участвали в протест срещу правителството, 8% твърдят, че вече са участвали или в момента участват. 41% не биха взели участие в протест, а 1% се затрудняват да отговорят.Подкрепата за различните форми на протест срещу правителството е сериозна – мнозинство от 70% отговаря с „да“ на директен въпрос. 27% са на противоположното мнение, а останалите не могат да преценят.Оказва се, че по-голямата част от запитаните възприемат мнението, че протестите са спонтанни – 69% споделят това становище. Като платени ги определят 19%, а като криминални - 4 на сто от анкетираните. Останалите не могат да преценят.Повечето българи споделят средна към негативна оценка за управлението. 32% смятат, че правителството се справя „средно“ с управлението на страната. „Много добре“ се справя то според 4 на сто от анкетираните, че се справя „добре“ смятат 15%. Що се отнася до негативните оценки – 26% намират управлението за „лошо“, а 21% го определят като „много лошо“.На този фон, практически еднакви изглеждат дяловете на онези, които очакват предсрочно напускане на кабинета и онези, които очакват пълен мандат. 43% от анкетираните споделят мнението, че правителството ще остане на власт до края на мандата си през 2021 г., но 29% възприемат опцията „до евроизборите“, а 15% - до местните избори през 2019 г. Така общо 44% очакват преждевременен край на правителството. Останалите се колебаят.", "date": "2018.12.07", "title": "Галъп: 70% от българите подкрепят протестите срещу властта"}
{"url": "https://offnews.bg/sviat/zatvariat-ajfelovata-kula-zaradi-protesta-na-zhaltite-zhiletki-693420.html", "text": "Музеи, исторически обекти и дори Айфеловата кула в Париж няма да работят на 8 декември, събота, заради антиправителствените протести на \"жълтите жилетки\", съобщи Би Би Си.89 000 полицейски служители ще бъдат разположени в цяла Франция, като само в Париж те ще са 8 хиляди, заяви френският министър-председател Едуар Филип.Полицията на Париж призова магазините и ресторантите по централния булевард „Шан-з-Елизе“ също да бъдат затворени, тъй като властите очакват насилие да съпроводи демонстрациите.Компанията, която е оператор на Айфеловата кула, съобщи, че не може да гарантира \"адекватни мерки за сигурност\" заради заплахата от насилие по време на протестите.Миналата седмица френската столица преживя едни от най-сериозните размирици през последното десетилетие. , предизвикал бунта на \"жълтите жилетки\", който доведе до смъртни случаи и множество ранени.Айфеловата кула бе затворена за посещение и на 24 ноември, когато се очакваше протести да има на Марсово поле - зоната зад туристическия обект. Тогава обаче протестите се насочиха към булевард „Шан-з-Елизе“.", "date": "2018.12.07", "title": "Затварят Айфеловата кула заради протестa на 'жълтите жилетки'"}
{"url": "https://offnews.bg/obshtestvo/oblachno-i-maglivo-v-gradovete-v-planinite-predimno-slanchevo-693402.html", "text": "Днес над страната облачността ще е разкъсана, предимно средна и висока. Ще е почти тихо. Минималните температури ще са от минус 5° до 0°, а максималните – между 3° до 8°, в местата с по-трайна мъгла ще са близки до 0°.В планините ще е предимно слънчево. Ще духа до умерен северозападен вятър. Максималната температура на височина 1200 метра ще е около 4°, на 2000 метра – около минус 3°.По Черноморието в сутрешните часове ще има ниска облачност или мъгла. През деня облачността ще се разкъсва и намалява до предимно слънчево. Ще духа слаб до умерен вятър предимно от запад. Максималните температури ще са 4°-6°.Температурата на морската вода е 9-11°. Вълнението на морето ще бъде 1-2 бала.", "date": "2018.12.07", "title": "Облачно и мъгливо в градовете, в планините - предимно слънчево"}
{"url": "https://offnews.bg/112/prokuraturata-poiska-postoianen-arest-za-banevi-693421.html", "text": "Специализираната прокуратура внесе в Специализирания наказателен съд искане за задържане под стража Евгения и Николай Баневи. Предстои съдът да насрочи час за заседанието по мерките за неотклонение днес, съобщиха от държавното обвинение.По-рано днес , че те ще искат от съда да ги пусне под домашен арест или парична гаранция. Николай и Евгения Баневи ще бъдат обвинени за пране на пари в размер над 1 млрд. лв. - сумите се намирали в офшорни сметки, контролирани от семейството извън територията на България.От държавното обвинение обявиха вчера, че в престъпната група, ръководена от Николай Банев, е участвала Евгения Банева и майка му, както и други неустановени към момента лица. Мария Банева се е разпореждала и е вземала пари от касите на някои от дружествата, активен участник е и в прането на пари. Прокуратурата ще поиска на нея да й бъде наложена мярка \"парична гаранция\" заради напредналата й възраст.Вчера Евгения и Николай Баневи  у нас с два различни полета.Те се опитват да демонстрират добро разположение на духа, да се държат. Усещам ги, че вътрешно са изключително напрегнати, коментира още адвокат Ботев, който вече се е срещал с тях в ареста.„Днес ще отправят молба до съда лично да се запознаят с делото, така че ще има време да се видим и да обсъдим обвинението”, заяви още адвокат Ботев.", "date": "2018.12.07", "title": "Прокуратурата поиска постоянен арест за Баневи"}
{"url": "https://offnews.bg/tenis/legenda-v-tenisa-mari-triabva-da-napravi-zavrashtane-kato-federer-i-d-693423.html", "text": "Живата легенда в мъжкия тенис Джон Макенроу вярва, че Анди Мъри може да повтори постигнатото от Роджър Федерер, Рафаел Надал и Новак Джокович и отново да се завърне на върха.\"Той бе един от най-добрите играчи през последните 10 години, спечели титли от Големия шлем, благодарение на атлетизма си.Ако отново е на 100% или поне близо до 100%, очаквам да се завърне в топ 10 в следващите шест до девет месеца. Ако е обаче на 80%, картината е съвсем друга.Гледайки какво стори Федерер на 36, Надал, Джокович изведнъж се превърна в стария Джокович през този сезон, така че съм сигурен, че Мъри вижда това и си мисли \"Трябва да съм способен да сторя нещо подобно\", каза Макенроу.След почти цяла година извън корта поради контузия в бедрото и операция породена от това, шотландецът най-после се завърна в Тура през юни този сезон.Вместо да започне преследване на трофеи на пълни обороти обаче, Мъри прекрати по-рано тенис годината си, за да може да се подготви и да се възстанови максимално за 2019 година.", "date": "2018.12.07", "title": "Легенда в тениса: Мъри трябва да направи завръщане като Федерер и Джокович"}
{"url": "https://offnews.bg/temida/evgenia-i-nikolaj-banevi-shte-iskat-ot-sada-da-gi-pusne-vkashti-693410.html", "text": "Евгения и Николай Баневи ще искат от специализирания съд, който ще гледа мярката им за задържане днес, да ги пусне под домашен араст или срещу парична гаранция. Това заяви адвокатът на семейството Христо Ботев по Нова тв. Спецпрокуратурата пък иска най-тежката мярка за Баневи - постоянен арест. Николай и Евгения Баневи ще бъдат обвинени за пране на пари в размер над 1 млрд. лв. - сумите се намирали в офшорни сметки, контролирани от семейството извън територията на България. От държавното обвинение обявиха вчера, че в престъпната група, ръководена от Николай Банев, е участвала Евгения Банева и майка му, както и други неустановени към момента лица. Мария Банева се е разпореждала и е вземала пари от касите на някои от дружествата, активен участник е и в прането на пари. Прокуратурата ще поиска на нея да й бъде наложена мярка \"парична гаранция\" заради напредналата й възраст. Вчера Евгения и Нииколай Баневи бяха екстрадирани от Франция у нас с два различни полета. Те се опитват да демонстрират добро разположение на духа, да се държат. Усещам ги, че вътрешно са изключително напрегнати, коментира още адвокат Ботев, който вече се е срещал с тях в ареста.„Днес ще отправят молба до съда лично да се запознаят с делото, така че ще има време да се видим и да обсъдим обвинението”, заяви още адвокат Ботев. ", "date": "2018.12.07", "title": "Евгения и Николай Баневи ще искат от съда да ги пусне вкъщи"}
{"url": "https://offnews.bg/obshtestvo/pri-opasen-vazduh-osvobozhdavat-detcata-s-astma-ot-uchilishte-miat-p-693411.html", "text": "Децата с хронични заболявания на дихателните пътища да бъдат освобождавани от училище, класните стаи и коридорите да бъдат мити по-често и да бъдат ограничени занятията на открито. Въвеждането на тези мерки реши министърът на образованието Красимир Вълчев след среща, проведена на 5 декември, с представители на Националния институт по метеорология и хидрология и Регионалната здравна инспекция в София във връзка с провеждането на учебни занятия в дни с високи стойности на фини прахови частици във въздуха.При постъпване на предварителна информация за очаквано завишаване на нормите до рискови нива, училищата ще бъдат предупреждавани от РЗИ и МОН за предприемане на конкретните мерки.Освобождаването на децата с хронични заболявания на дихателните пътища ще става по преценка на родителите.", "date": "2018.12.07", "title": "При опасен въздух: освобождават децата с астма от училище, мият по-често и ограничават занятията навън"}
{"url": "https://offnews.bg/obshtestvo/rabotnitci-ot-grafa-zaoblenite-formi-po-alabin-ne-mozhe-da-se-postavi-693439.html", "text": "Кръглите ограничители до трамвайните линии по \"Алабин\" преди Графа не могат да се поставят, преди да се асфалтира улицата, иначе няма как да мине валяка. Това обясниха работници, ангажирани с ремонта на \"Граф Игнатиев\", пред репортер на OFFNews. Социалните мрежи прегряха от снимки и коментари, че току-що положеният асфалт се реже заради ограничителите. Ако се поставят по-рано, трябва да се асфалтират и те, обясниха работниците. По думите им кръглите форми не могат да се поставят при гранитните павета по \"Граф Игнатиев\" и ще бъдат само по \"Алабин\". Предстои да поставим химическа фуга около ограничителите, казаха още работниците. видя репортерът на OFFNews.  ", "date": "2018.12.07", "title": "Работници от Графа: Заоблените форми по Алабин не може да се поставят преди асфалта"}
{"url": "https://offnews.bg/112/zadarzhaha-nadziratel-vkarval-v-zatvora-zabraneni-veshti-sreshtu-zapl-693443.html", "text": "Задържан е надзирател, внасял срещу заплащане неразрешени вещи на лишени от свобода. Това съобщиха от пресцентъра на МВР. Полицейските действия са осъществени на 5 декември.В хода им е задържан 29-годишен служител от надзорно-охранителния състав от затвора в Ловеч. Според събраните до момента данни, той е внасял забранени за притежание вещи на лишените от свобода, като за целта е получавал и предварително уговорена сума.По случая е образувано досъдебно производство за получаване подкуп и за длъжностно престъпление, а работата по неговото документиране продължава под надзора на Окръжната прокуратура в Ловеч.", "date": "2018.12.07", "title": "Задържаха надзирател, вкарвал в затвора забранени вещи срещу заплащане"}
{"url": "https://offnews.bg/politika/sergej-stanishev-izbran-za-treti-mandat-za-predsedatel-na-pes-693464.html", "text": "Сергей Станишев беше избран за председател на ПЕС за трети мандат с 270 гласа \"за\", 23 \"против\" и 29 \"въздържали се\".На конгреса на европейските социалисти в столицата на Португалия Лисабон Станишев беше единственият кандидат.Преди да започне гласуването той направи , в която заяви, че за пръв път от много години насам европейските социалисти имат шанс да са мнозинство в парламента, ако се представят добре на изборите и организират около себе си коалиция с другите \"прогресивни сили\". Като врагове той посочи самодоволните политици от ЕНП, които работят в услуга на спекулативните капиталисти и крайнодесните популисти, които използват реалните страхове на хората, за да противопоставят нациите. За приятели определи тези, които ще подкрепят данъка GEFA, насочен към милтинационалните гиганти като Гугъл и Амазон.Българската делегация от 10 души също гласува за избора на Станишев, въпреки че в последния момент лидерът на БСП Корнелия Нинова отказа да присъства на конгреса. Тя  си с това, че конгресът ще гласува резолюция, която призовава за премането на Истанбулската конвенция, а тя не е съгласна с това.", "date": "2018.12.07", "title": "Сергей Станишев избран за трети мандат за председател на ПЕС"}
{"url": "https://offnews.bg/politika/gen-atanasov-bil-li-e-ministarat-na-mvr-ohrana-na-meto-ilianski-693418.html", "text": "Вярно ли е, че в началото на кариерата си сегашният министър на МВР като редови полицай в свободното си време е работил около Мето Илиянски? Това попита ген. Атанас Атанасов, лидер на ДСБ, по бТВ. Изключително е притеснително да бъде назначен за вътрешен министър човек, за когото има публична информация – вярна или не, непроверена, че е бил охрана на един наркобос”, каза още той. Повече от два месеца и половина МВР няма главен секретар, изтъкна Атанасов. Главният секретар е висшата професионална длъжност в министерството. Неслучайно по закон е предвидено той да бъде назначаван по системата на обвързаната компетентност – не правителството да си сложи, който иска, а президентът е коректив. В момента имаме главен секретар на МВР, който се назначава от министъра, тоест политически назначено лице, което контролира цялостната професионална дейност в системата и СРС-тата. Явно не могат да намерят кандидатура, за която президентът да подпише указ”, коментира Атанасов. Агенцията за приватизация и за следприватизационен контрол отдавна са знаели какво става.В Борисовата държава ежегодно се крадат по 10 млрд. лв., а с подобни акции се цели отклоняване на общественото внимание или означава, че някой е \"спрял да плаща\", заяви лидерът на ДСБ. ", "date": "2018.12.07", "title": "Ген. Атанасов: Бил ли е министърът на МВР охрана на Мето Илиянски?"}
{"url": "https://offnews.bg/politika/detca-ot-balgarskata-koleda-i-prezidentat-radev-ukrasiha-elhata-v-prez-693440.html", "text": "Президентът Румен Радев и съпругата му украсиха елхата на \"Дондуков 2\" заедно с над 25 деца, подпомогнати от \"Българската Коледа\".Благотворителната инициатива се провежда за 16-а поредна година и цели да подпомогне деца с трайни увреждания чрез осигуряването на съвременна високотехнологична апаратура и комплексна грижа за тях.Те гостуваха днес на \"Дондуков\" 2, за да украсят заедно с държавния глава и съпругата му Десислава Радева елхата в сградата на президентската институция.\"Коледата може да започне!\", обяви Румен Радев, след като децата го увериха, че са изработили празнична украса и са написали писмата си до Дядо Коледа. \"Това е най-светлият празник, защото ни зарежда с много добро и ни дарява много вяра и надежда. Коледата сбъдва нашите мечти\", заяви президентът. Румен Радев посочи, че елхата, украсена от малките гости на \"Дондуков\" 2, е чудесна, защото \"грее\" с въображението и мечтите на децата.На събитието децата пяха коледни песни с Михаела Филева и украсиха коледни сладки и джинджифилова къща с MasterChef. Участници в тържеството бяха и редица детски таланти, сред които изпълнители от 144 СОУ \"Народни будители\" и Танцов ансамбъл \"Пламъче\" . Изпълнение на саксофон направи Добромир Добрев, възпитаник на Националното училище за музикални и сценични изкуства „Христина Морфова“ в Стара Загора.Можете да се включите като дарите един лев с SMS на кратък номер 1117. Повече информация за кампанията може да намерите на сайта .", "date": "2018.12.07", "title": "Деца от Българската Коледа и президентът Радев украсиха елхата в президентството (галерия)"}
{"url": "https://offnews.bg/offtopic/i-pochvam-da-begam-bate-memeto-na-godinata-v-sotcialnite-mrezhi-u-n-693442.html", "text": "Едно любителско видео само за два дни се превърна в истински фейсбук феномен и вече прескочи половин милион гледания само в социалната мрежа.То стана известно с една от репликите в него \"И почвам да бегам, бате\".На клипа младеж на име Огнян Димитров от София се снима със смартфона си пред полицейска патрулка на улицата. Момчето отправя реплика към униформените:Единият от двамата полицаи му казва да не снима, а младежът му отвръща: \"Ще снимам, батко!\" и добавя \"дано изкарате яко бакшиши днеска\".Тогава служителите на реда го подгонват, а момчето продължава да снима.\"Викат ме, ела за малко! И почвам да бегам, бате!\", казва авторът на клипа.В края на записа се вижда как го настигат и хващат, а след това се чува реплика на полицай \"Дай лична карта\".Ето и видеото:Репликата \"И почвам да бегам, бате\" роди лавина от колажи на знайни и незнайни фейсбук потребители. Някои от тях са доста остроумни.Ето няколко примера:", "date": "2018.12.07", "title": "И почвам да бегам, бате - мемето на годината в социалните мрежи у нас"}
{"url": "https://offnews.bg/obshtestvo/sv-prep-filoteia-tarnovska-zhiviala-v-kilia-na-ostrov-v-ezero-693401.html", "text": "Църквата почита днес света преподобна Филотея Търновска. Преподобна Филотея се родила във византийския гр. Поливот в южна Тракия. Тя била плод на продължителните молитви на своите бездетни родители. Получила добро за тогавашното време образование и достигнала вече пълнолетие, тя била омъжена против волята си, но успяла да склони мъжа си да живеят целомъдрено. Подир известно време мъжът й умрял. Тогава тя се заселила на острова всред близкото езеро, където си построила килия и се подвизавала сама в пост, непрестанна молитва, всенощни бдения, сълзи и безмълвие.За тази й ревност и любов Бог й дарувал мъдростта да поучава. При нея идвали духовни лица и много хора да чуят съветите й и да получат изцеление по нейните молитви.От прекомерното въздържание тя съвсем отслабнала, предвидила своята смърт и починала на 7 декември (годината на смъртта и векът на живота й са неизвестни). Светите й мощи се оказали нетленни и извършвали множество чудеса.В началото на ХIII век те били тържествено пренесени от Поливот в Търново през времето на българския цар Калоян. Тук те останали около 200 години. След падането на България под османско иго (1393 г.) ги взели сърбите, а от сърбите - румъните. Сега те се намират в гр. Арджеш.Житието на преп. Филотея, което е запазено досега, е съставено от св. Евтимий, патриарх Търновски. ", "date": "2018.12.07", "title": "Св. преп. Филотея Търновска живяла в килия на остров в езеро"}
{"url": "https://offnews.bg/futbol/despodov-i-petkov-otnesoha-po-2000-leva-globa-693445.html", "text": "Георги Петков и Кирил Десподов ще платят по 2000 лева глоба, обяви председателят на Дисциплинарната комисия към БФС Юри Кучев.Наказанието дойде след тяхното изслушване, както и това на Сашо Александров, на което не се е доказало, че вратарят е казал това, което го обвинява звездата на ЦСКА.Според нападателя на \"червените\" ветеранът е извикал на Александров да му счупи крака. Петков обаче отрича категорично това нещо, обвинявайки Десподов в лъжа.Интересно е, че двамата са част от селекцията на Петър Хубчев в националния отбор. Кучев обяви, че двамата не са се сдобрили пред комисията, докато е гледан и видеозапис на ситуацията, но са се държали културно.\"За нарушаване на етиката и морала, двамата ще трябва да платят глоба от 2000 лева\", коментира Кучев.", "date": "2018.12.07", "title": "Десподов и Петков отнесоха по 2000 лева глоба"}
{"url": "https://offnews.bg/politika/ekaterina-zaharieva-planira-se-vizita-na-papa-frantcisk-za-nachaloto-693414.html", "text": "Има много голяма вероятност папа Франциск да посети България през следващата година, а визита му се планира за началото на месец май, заяви външният министър Екатерина Захариева в ефира на bTV.По повод килията, в която лежат бившият кмет на район „Младост” Десислава Иванчева и нейната заместничка Биляна Петрова, Екатерина Захариева посочи, че „софийският затвор и арестите са едни от най-сложните за ремонт сгради\". Тя допълни, че през последните 2 – 3 години много затвори са били ремонтирани и е построен един нов.Според външния министър задържането на Евгения и Николай Баневи е част от борбата за справедливост в България. Тя уточни, че чак сега са им повдигнати обвинения, защото \"това, че се говори за някого, не означава, че е имало достатъчни доказателства\". Тя заяви, че няма как да признаем анексията на Крим, защото противоречи на националния ни интерес.", "date": "2018.12.07", "title": "Екатерина Захариева: Планира се визита на папа Франциск за началото на месец май"}
