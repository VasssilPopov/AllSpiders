{"url": "https://offnews.bg/kultura/prikliuchi-kolednata-igra-na-izdatelstvoto-za-detska-literatura-dab-671599.html", "text": "Приключи Коледната игра на издателството за детска художествена литература „Дъбови листа“.Десетки родители от страната изпращаха отговори във фейсбук страницата и снимки на героите от книжката – Джак и Ема.„Има ли книжка в писмото на Вашето дете за Дядо Коледа?“ - попита Освен децата, родителите също поставят книгата в списъка си с желания, установи импровизираната онлайн анкета.Късметлиите от играта са Емилия Шишкова от Хасково, Николай Пейчев от Бургас, Марияна Душкова и Джиджа от Варна.Кучето Джак и котето Ема ще отпътуват към новите си стопани веднага след потвърждаването на адресите във фейсбук страницата на издателството.„Първата самостоятелно прочетена страничка е като първата крачка. Отглеждането на навика да се чете при децата не е естествен процес като при прохождането. Необходими са повече усилия и постоянство, някой да те придържа и насочва, докато това се превърне в естествена потребност“, сподели Нуша Роянова.", "date": "2017.12.20", "title": "Приключи коледната игра на издателството за детска литература „Дъбови листа“"}
{"url": "https://offnews.bg/112/zhena-zagina-sled-kato-tramvaj-ia-pregazi-na-pette-kiosheta-671602.html", "text": "Възрастна жена загина, след като трамвай я прегази в София, съобщава Нова телевизия.Инцидентът е станал днес следобед на спирката на Петте кьошета.По първоначална информация жената е гонила трамвая, опитала се е в движение да отвори вратите и се е подхлъзнала под превозното средство.Жената е откарана в \"Пирогов\". Починала е в шокова зала на лечебното заведение.", "date": "2017.12.20", "title": "Жена загина, след като трамвай я прегази на Петте кьошета"}
{"url": "https://offnews.bg/izvan-terena/otkradnaha-toaletnata-chinia-na-zvezda-ot-nba-671600.html", "text": "Домът на бившия баскетболист от НБА Чарли Вилануева в Далас е станал обект на взломна кражба. За това разказа самият Вилануева в социалните мрежи.\"По дяволите, домът ми е ограбен. Обадих се в полицията, вече два часа ги няма. Скапана работа\", написа първоначално Вилануева.Малко по-късно той установява най-странната липса в дома му. Оказва се, че е открадната тоалетната му чиния и той дори не може да се облекчи.\"Те са ми взели и тоалетната чиния. Не си измислям. Продължавам да чакам полицията\", пише шокираният бивш баскетболист, който игра в НБА между 2005 и 2016 година за отборите на Торонто, Милуоки, Детройт и Далас.", "date": "2017.12.20", "title": "Откраднаха тоалетната чиния на звезда от НБА"}
{"url": "https://offnews.bg/obshtestvo/kak-liubomir-spasov-vze-sgrada-na-sofijskia-universitet-i-ia-hariza-na-671574.html", "text": "Как сграда за милиони на университет с непрестанна нужда от още и още пари се харизва безропотно, без 1 стотинка в замяна? Отговор на този въпрос даде днес Министерският съвет, който сложи последната точка в развивалата се повече от една година схема.Построената през 1952 г. сграда се намира в широкия център на София - на бул. \"Александър Стамболийски\" 82, на метри от Mall of Sofia. Имотът е с площ 8020 кв. м, заедно с обособена част от построената в имота учебна сграда.До ноември 2016 г. той е собственост на Софийския университет, а сградата е предназначена за Факултета по класически и нови филологии.На 15 ноември 2016 г. членовете на Академичния съвет получават предложение от ректора проф. Анастас Герджиков сградата да бъде прехвърлена на болница \"Лозенец\" . И факултетът, и болницата се управляват от едно и също лице - д-р Любомир Спасов.Предложението не е отправено на редовно заседание на Съвета. Членовете му го получават в електронен вид и са принудени да гласуват също електронно, без да го обсъждат, защото решението, по незнайни причини, трябва да се вземе спешно. Електронното гласуване трябва да приключи на 18 ноември.Министерският съвет обаче не дочаква официално решение от АС. На 16 ноември правителството прехвърля сградата от СУ на болница \"Лозенец\" с мотив \"отпаднала необходимост\" за Софийския университет и с обещанието да бъдат отпуснати 18 милиона лева на болницата за капиталови разходи (става въпрос за две решения на МС, съобщени на 17 и 18 ноември 2016 г.)Как МС взе своето решение преди гласуването на Академичния съвет да е приключило, пита с възмущение един от членовете му - студентът Симеон Георгиев, но въпросът остава без отговор. Той призовава СУ да обжалва, защото губи сграда за милиони, но това не се случва.Пред OFFNews ректорът Герджиков тогава оправдава решението с предшественика си - през 2014 г., по времето на проф. Иван Илчев, било взето решение сградата да се прехвърли на най-новия факултет на СУ - медицинския, защото болница \"Лозенец\" имала пари и щяла да я ремонтира.Предклинично обучение на студентите по медицина на \"Стамболийски\" така и не започва. Вместо това днес, в навечерието на празниците, Министерският съвет мимоходом взе ново решение: прехвърля сградата от болница \"Лозенец\" на Висшия съдебен съвет, защото \"теренът от 8 дка и построената в него сграда са с отпаднала необходимост за болница \"Лозенец\". Те ще бъдат използвани са нуждите на специализираните органи на съдебната власт - съд и прокуратура, пише още в съобщението за решението на правителствената пресслужба.", "date": "2017.12.20", "title": "Как Любомир Спасов взе сграда на Софийския университет и я хариза на Цацаров"}
{"url": "https://offnews.bg/politika/prieha-okonchatelno-antikoruptcionnia-zakon-671587.html", "text": "Парламентът прие на второ четене новия Закон за противодействие на корупцията и за отнемане на незаконно придобито имущество. Със закона се създава единен антикорупционен орган – Комисия за противодействие на корупцията и за отнемане на незаконно придобитото имущество, която ще контролира лицата, заемащи висши публични длъжности.Ръководството на Комисията ще бъде избирано от Народното събрание.След бурни дебати последните седмици при едно от най-спорните обсъждания, стана ясно, че Комисията няма да разглежда анонимни сигнали.Подателите на сигнали също така няма да се ползват с протекции, а всеки подал неверен сигнал може да стане обект на дело за клевета.Членовете на комисията ще преминават проверка за почтеност, която има за цел да установи, че проверяваното лице изпълнява правомощията или задълженията си. Новата Комисия също така ще може да подслушва и проследява проверяваните. Лидерът на ГЕРБ в парламента Цветан Цветанов заяви: Приехме текстове, които ще могат да дадат по-голямата ефективност за борбата срещу корупцията. Това ще бъде част от изпълване на нашето законодателство със съдържание, което съответства на потребностите и желанието на българските избиратели и същевременно на Европейската комисия.\"Имахме различия. Законът е приет, това е хубаво. Хубаво е, че ще се изпълняват препоръки, но е време за резултати. Ние ще сме тук след няколко месеца, за да ви попитаме, къде са тези резултати? Ако тях ги няма, това ще е и заради този закон\", каза Крум Зарков от БСП. ", "date": "2017.12.20", "title": "Приеха окончателно антикорупционния закон"}
{"url": "https://offnews.bg/kultura/kitaristat-na-mot%c3%b6rhead-s-parvi-kontcert-u-nas-zaedno-s-novata-si-gru-671585.html", "text": "Фил Кембъл, китаристът на титаните от Motörhead, идва в България за своя първи концерт с новата си група Phil Campbell and the Bastard Sons на 1 септември в софийския клуб \"Mixtape 5\".Вокал на групата е Нийл Стар, а останалите членове са тримата сина на Кембъл - Тод, Дейн и Тила.Въпреки че са създадени само преди малко повече от година, Phil Campbell and the Bastard Sons имат зад гърба си участия на Wacken, Hellfest, Sweden Rock, Download, турнета със Saxon, Guns N' Roses, Airbourne, където свирят на стадиони пред стотици хиляди.На 26 януари 2018 групата ще издаде и дебютния си дългосвирещ албум, \"The Age Of Absurdity\", чрез Nuclear Blast. В него ще има 11 парчета, плюс 1 бонус трак - кавър на песента на легендарните Hawkwind – \"Silver Machine\", в която са включени китарата и гласа на самия Дейв Брок.Билетите за концерта ще са 25 лева до 1 януари 2018. Търсете в мрежата на Ticketlogic: https://wrongevents.ticketlogic.bg/, www.bilet.bg/каси или в The Wrong Bar в София.", "date": "2017.12.20", "title": "Китаристът на Motörhead с първи концерт у нас заедно с новата си група"}
{"url": "https://offnews.bg/zvezdi/eva-longoria-bremenna-s-parvoto-si-dete-671569.html", "text": "Актрисата и модел Ева Лонгория е бременна в четвъртия месец с първото си дете, съобщи \"Дейли мейл\".Звездата от \"Отчаяни съпруги\" ще роди момченце през пролетта на 2018 година.42-годишната актриса и модел носи детето на медийния магнат Хосе Бастон (на 49 години). Той има две момичета от предишния си брак, а за Лонгория това е първо дете.\"Съжалявам, че чаках толкова дълго, за да стана майка\", споделя тя.Съпругът на Лонгория е президент на Televisa, най-голямата медийна компания в Южна Америка. Двама са заедно от 2013 година, сгодиха се в Дубай през 2015 година, а през 2016 година се ожениха в Мексико и отбелязаха специалния повод с пищна церемония. „Никога не съм мислила, че ще се омъжа отново. Но заради него си заслужава“, каза актрисата пред People.Лонгория има два неуспешния брака зад гърба си.", "date": "2017.12.20", "title": "Ева Лонгория бременна с първото си дете"}
{"url": "https://offnews.bg/kultura/iranskata-pevitca-sevdaliza-s-parvi-kontcert-u-nas-671586.html", "text": "Родена в Иран и пребиваваща в Холандия, 30-годишната Севдализа вече има зад гърба си професионална баскетболна кариера, късометражен филм и дебютен албум с 16 парчета. На 10 февруари, магнетичната певица ще стъпи и у нас, на сцената в зала ДНК.Ирано-холандската звезда съща така е текстописец, режисьор и композитор.Напуска Техеран на 5-годишна възраст, а на 16 прекрачва прага на музиката сама. Благодарение на дисциплината, която ѝ дава спортът, достига висините на изкуството и създава музика, която трудно може да бъде описана. Миксира стилове като трип-хоп, пънк, нео соул и грайм, но не пропуска да добави и други жанрове, с които да изпъстри образа си. Освен чрез музиката, тя прави голямо впечатление и с визуалните преживявания, включени в нейните клипове.„Музиката не е само музика, а и визия. Обичам да създавам хипнотични образи, всеки със собствена тежест“, споделя Севдализа.Лириките ѝ почти винаги са повлияни от велики писатели и съдържат голяма доза философски разсъждения.Първият ѝ мини-албум \"The Suspended Kid\" излиза през януари 2015 година и се превръща в международно признат дебют. Малко по-късно същата година излиза и \"Children of Silk\". Междувременно, музиката ѝ звучи по всемъзможни модни подиуми, както и в късометражния филм \"Formula\", в който участва и самата тя в главната роля.През април тази година тя издава дебютния си студиен албум \"ISON\", който получи похвали от почти всички световни медии и беше последван от разпродадено турне в Европа и САЩ. Визуалните ефекти към клиповете от албума отново впечатляват.", "date": "2017.12.20", "title": "Иранската певица Севдализа с първи концерт у нас"}
{"url": "https://offnews.bg/politika/dogovorite-za-remont-na-iztrebiteli-i-novi-patrulni-korabi-zatcikliha-671589.html", "text": "Поръчката за ремонт на изтребителите МиГ-29 и проекта за купуване на нови патрулни кораби за армията са временно замразени. Военният министър Красимир Каракачанов обяви по-рано днес, че обжалването на поръчката за ремонт на изтребителите е саботаж.\"Украинската фирма няма лиценз, няма способност да извърши подобни ремонти. На практика това, което тя е извършила, е опит за саботаж срещу решението на Министерство на отбраната да ремонтира своите самолети директно с договор за пряко договаряне с РСК МиГ\", коментира пред журналисти министърът, цитиран от БГНЕС.От военно ведомство днес съобщиха, че жалба на украинска държавна фирма блокира поръчка за ремонт на изтребителите ни МиГ-29. Украинската държавна компания „Укроборонпром“ от холдинг „Украинмаш“ е внесла жалба в Комисията за защита на конкуренцията срещу решението на Министерството на отбраната от 6 декември 2017 г. за поддръжка на бойните самолети МиГ-29.Каракачанов обясни, че тази поръчка ще реши поддръжката на 15-те изтребителя МиГ-29 за срок от 4 години срещу 82 млн. лв. На миналото заседание на МС бяха гласувани 19 млн., а днес трябвало да се гласуват още 22 млн. Военният министър посочи, че същата тази фирма „Укроборонпром“ няма лиценз, няма способност да извърши подобни ремонти.„На практика това, което тя е извършила е опит за саботаж срещу решението на МО да ремонтира своите самолети директно с договор за пряко договаряне с РСК МиГ”, посочи военният министър.Вчера е внесена жалбата, без да бъде платена държавната такса, няма преведена регистрация на фирмата на български език, няма никакви данни дали подписалите жалбата лица са с тази представителна власт, посочи Каракачанов.„Защо казвам, че е саботаж умишлен. Тепърва ще изясним какви са причините дали зад това действие се крият някакви политически мотиви или се крият някакви икономически мотиви на онези, които се почувстваха неприятно изненадани от решението на МО да не търси посредници за разлика от всички досегашни сделки по отношение на МиГ–овете. Това тепърва ще се изясни и се надявам тук компетентните органи да си свършат работата. Но на практика това ни връща назад с 3 месеца”, заяви Каракачанов.Той каза, че същата тази фирма преди няколко месеца обжалва и договора с ТЕРЕМ за ремонта на хеликоптера Ми-17 и спря процедурата по същия начин. „Така че затова казвам, че това за мен е саботаж, защото при един подобен опит преди няколко месеца, правиш втори опит много ясно съзнавайки, че няма как да участваш в една подобна процедура и няма как на теб да ти бъде възложено изпълнението на един подобен договор, тъй като ти не си лицензира и нямаш способности да го извършиш”, заяви военният министър.Военният министър посочи, че „трябва да помислим реално за промени в ЗОП”.„Не е нормално Баба Пенка или който и да е било да атакува сделки, свързани с отбранителните способности на Българската армия и по този начин да забавя процесите и да ни вкарва в ситуация на невъзможност в даден момент да изпълняваме своите задължения, тъй като така е написан законът, че всеки един от вас може да подаде жалба, без дори да има пряк интерес от това”, подчерта Каракачанов през журналистите.От МО съобщиха по-рано днес, че на 20 декември било депозирано писмо в Министерството на отбраната, с което МТГ „Делфин“ съобщава, че се оттегля от преговорите и подписването на договора за реализация на инвестиционен проект „Придобиване на многофункционален модулен патрулен кораб“.„И трите проекта на практика трябва да минат през парламента, защото двата от тях – за кораби, за авиацията бяха разглеждани и сумите, които са гласувани са без ДДС. Видяхме резултата от това изваждане на 20% от стойността докъде доведе. Всъщност реално погледнато парите по проекта за закупуване на нов изтребител не са 1,5 млрд. лв., а са 20% по-малко. Тоест и трите трябва да минат отново през парламента и да започне наново с много ясно фиксирани суми”, обясни Каракачанов и каза, че ще ги внесе още в началото на годината. В проекта за бронирана машина, който още не е гласуван от НС изрично е посочено, че сумата е 1,2 млрд. лв. без ДДС. Когато са били приемани проектите – юни 2016г за самолет и кораби, това не е било необходимо.", "date": "2017.12.20", "title": "Договорите за ремонт на изтребители и нови патрулни кораби зациклиха"}
{"url": "https://offnews.bg/112/tri-detca-postradaha-pri-igra-s-bombichki-v-iuzhnia-park-671601.html", "text": "Три деца пострадаха при игра с бомбички в Южния парк в София, съобщава bTV.Две от децата са в Пирогов - едното е с наранявания на лицето, а другото - с три ампутирани пръста след инцидента.Третото пострадало дете е в ИСУЛ с по-леки травми.Пострадалите деца са на 14-годишна възраст.Предполага се, че те са се опитали да си направят самоделни бомбички.", "date": "2017.12.20", "title": "Три деца пострадаха при игра с бомбички в Южния парк"}
{"url": "https://offnews.bg/zimni/mok-predstavi-logoto-na-rusnatcite-za-pionchan-671593.html", "text": "Международният олимпийски комитет (МОК) разреши името на Русия да бъде изписвано на униформите на спортистите от страната, които ще получат право да се състезават на зимните игри в Пьончан.Те ще бъдат около 200 и ще участват като \"Олимпийски атлети от Русия\", ако преди това обаче докажат, че са абсолютно чисти от забранени стимуланти.Процесът на проверката им тече в момента, като от Русия са изпратили списък с проектоотбор в централата на международния олимпийски комитет.МОК публикува правилата за участие на руснаци в сряда. Според тях, на състезателните униформи може да бъде изписано името на страната, но като част от по-дългото \"Олимпийски атлет от Русия\".Шрифтът на думата \"Русия\" не може да бъде по-голям или различен от този на \"Олимпийски атлет от\". Цялото наименование трябва да бъде оградено в кръг.Решението Руският олимпийски комитет да бъде наказан беше предизвикано от грандиозния допинг скандал покрай зимните игри в Сочи. Място в Пьончан няма да намерят и треньорите и лекарите на отбори, които са били замесени в допинг аферата.", "date": "2017.12.20", "title": "МОК представи логото на руснаците за Пьончан"}
{"url": "https://offnews.bg/kultura/podariavame-teftercheto-na-levski-na-gostite-na-predsedatelstvoto-671592.html", "text": "Министерството на културата ще подарява на министри от държавите членки на ЕС, посланици и официални гости по време на българското председателство на Съвета на ЕС дигиталния вариант на тефтерчето на Васил Левски. Това съобщи по време на заключително събитие на Националния инициативен комитет за честването на 180-годишнината от рождението на Васил Левски директорът на дирекция „Международни и регионални дейности“ в МК доц. д-р Венцислав Велев.Министърът на културата Боил Банов е председател на комитета. В събитието днес взеха участие зам.-министърът на културата Румен Димитров, заместник-председателите на комитета – председателят на Изпълнителното бюро на Общобългарски комитет „Васил Левски” Васил Василев и кметовете на Ловеч и Карлово - Корнелия Маринова и д-р Емил Кабаиванов.Василев съобщи, че подготвена от комитета изложба за живота и делото на Дякона ще бъде предоставена на всички български училища в чужбина.Доц. Велев уточни, че Министерството на културата организира отбелязването на още два юбилея през 2018 г. – 170-та годишнина от рождението на Христо Ботев и 140 години от Освобождението на България.", "date": "2017.12.20", "title": "Подаряваме тефтерчето на Левски на гостите на председателството"}
{"url": "https://offnews.bg/obshtestvo/vavezhdat-zelena-zona-zaradi-turistite-v-burgas-671590.html", "text": "Нова зона за платено паркиране ще бъде въведена около Морската градина на Бургас за следващия летен сезон. Общинските съветници в града не само одобриха предложението на администрацията, но го и разшириха.Зоната ще обхваща район в комплекс „Лазур“ от Пантеона до паркинга на Северния плаж, познат като паркинга на капаните, включително и улицата към него. Този участък беше използван активно през летния сезон, освен от бургазлии, но и от гостите на града, които предпочитат да почиват на най-голямата ивица в Бургас, а паркирането беше безплатно. Това пък затруднява живеещите наоколо, които не могат да си намерят места в активния сезон.Въвеждането на платеното паркиране предизвика разпалена дискусия на последната сесия на общинския съвет. Ангел Божидаров коментира, че разбира нуждата на живеещите до Морската градина, но зелената зона няма да им осигури повече паркоместа:„“, коментира Божидаров.Юлиан Станков от ГЕРБ посочи, че има възможност да се обособят нови места по улицата, която води към паркинга на Северния плаж. Близо 70 коли допълнително ще могат да спират там. Живко Табаков от Реформаторския блок контрира, че това е директен удар срещу туризма:„“, каза Табаков и подчерта, че така почивката на плажа ще излиза между 6 и 8 лв. Според Диан Димов от ГЕРБ има достатъчно места за безплатно паркиране. До Морската гара има паркинг с над 400 места, през следващата година ще бъдат осигурени още 150. Безплатно може да се спира и до плажа в близост до Солниците.В крайна сметка, предложението бе одобрено и от следващото лято, спирането до Северния плаж на Бургас няма да е безплатно. То ще струва по лев на час, а зелената зона ще работи всеки ден, включително и през уикенда. Тя ще функционира от 1 май до 30 септември, в часовете между 11 и 20.", "date": "2017.12.20", "title": "Въвеждат „зелена зона“ заради туристите в Бургас"}
{"url": "https://offnews.bg/temida/povdignaha-obvinenie-na-bratovched-na-ubitoto-momiche-v-momchilgrad-671591.html", "text": "Племенникът на майката на убитото 7-годишно момиче в Момчилград е обвинен за убийството. Това обяви главният прокурор Сотир Цацаров, цитиран от \"Фокус\". Братовчедът на убитата Дамла е обвинен в предумишлено убийство по особено мъчителен начин. За престъплението се предвижда наказание лишаване от свобода от 15 до 20 години, доживотен затвор или доживотен затвор без замяна.Мъжът е на 25 години. Той е разпитан и по време на разпита е направил пълни самопризнания, обясни Цацаров.Племенникът на майката на детето е имал ключ от жилището им, с помощта на който е проникнал в него в ранните часове на 17 декември, уточняват от пресцентъра на прокуратурата.Детето е починало след задушаване, причинено не от душене, а от притискане. След това главата му е омотана в тиксо или скоч, обясни вчера главният прокурор. Започнал е разпитът от съдия от Окръжен съд, а веднага след това ще започне следствен експеримент. Все още не са изготвени заключенията на назначените от прокуратурата експертизи: комплексна ДНК, дактилоскопна и физикохимична експертиза на веществени доказателства и съдебно-техническа експертиза на приобщени по делото средства за мобилна комуникация.След убийството беше задържана и майката на момичето. Тя беше обвинена в това, че е оставила детето си без надзор и достатъчна грижа.", "date": "2017.12.20", "title": "Повдигнаха обвинение на братовчед на убитото момиче в Момчилград"}
{"url": "https://offnews.bg/sviat/tramp-spira-parite-za-darzhavite-koito-glasuvat-v-oon-protiv-reshenie-671603.html", "text": "Президентът на САЩ Доналд Тръмп заплаши днес да спре финансовата помощ за страните, които гласуват в ООН в подкрепа на проекторезолюцията срещу решението му да признае Йерусалим за столица на Израел.\"Те получават стотици милиони, дори милиарди долари, а ще гласуват срещу нас. Е, ние следим тези гласувания. Нека да гласуват срещу нас. Ще спестим доста пари. Не ни засяга\", заяви Тръмп пред журналисти.Общото събрание на ООН е свикало за утре специална сесия по искане на арабски и мюсюлмански страни по повод предизвикалото спорове решение на Тръмп.В понеделник САЩ блокираха приемането на резолюция на Съвета за сигурност на ООН против признаването на Йерусалим за столица на Израел.За резолюцията гласуваха 14 страни членки на Съвета за сигурност, с изключение на САЩ, чиято делегация наложи вето.В проекторезолюцията се подчертава, че всички решения, мерки и действия, които променят или предполагат промяна на характера, статута и демографския състав на Йерусалим, нямат юридическа сила и трябва да бъдат отменени.", "date": "2017.12.20", "title": "Тръмп спира парите за държавите, които гласуват в ООН против решението му за Йерусалим"}
{"url": "https://offnews.bg/futbol/inter-zadarzha-naj-goliamata-si-zvezda-671595.html", "text": "Италианският гранд Интер ще преговаря за нов договор с голямата си звезда Мауро Икарди в края на януари, съобщава “Гадзета дело Спорт”.Според авторитетното италианско издание “нерадзурите” ще предложат на машината си за голове контракт със срок до 2023 година и освобождаваща клауза на стойност 130 милиона евро.Икарди подписа нов договор с Интер през октомври 2016 година, като освобождаващата клауза в него е за 110 милиона евро, но тя изглежда недостатъчно висока за съвременните стандарти на трансферния пазар и желанието на “нерадзурите” е тя бъде коригирана.Годишната заплата на капитана на Интер също ще бъде увеличена - от 4,5 милиона евро на 7 милиона евро. Ще има промяна и в срока на контракта, който ще бъде удължен с два сезона. Настоящият договор на “деветката” с клуба от Милано изтича през 2021 година.Икарди има 17 попадения в 17 мача в Серия \"А\" от началото на сезона и оглавява подреждането при голмайсторите в италианското първенство.Междувременно половинката и агент на капитана на Интер Мауро Икарди Уанда Нара показа освен прелестите си и лоялност към клуба на коледното парти на \"нерадзурите\", което тази година премина в отлично настроение заради доброто представяне на отбора.Аржентинската сексбомба се появи на тържеството в синя рокля с дълбоко деколте, а отгоре си беше сложила черно яке на \"Филип Плейн\". Ефектът беше постигнат - Нара не остана незабелязана на фона на останалите половинки на играчите, които бяха заложили на черното вечерно облекло.", "date": "2017.12.20", "title": "Интер задържа най-голямата си звезда"}
{"url": "https://offnews.bg/turizam/angelkova-sofia-tur-i-holidej-e-izkliuchitelno-nekorekten-turoperat-671597.html", "text": "Туристите, пострадали от \"София тур и Холидей\", ще получат обезщетения. Това съобщи министърът на туризма Николина Ангелкова след среща с изпълнителните директори на двете застрахователни дружества „Алианц България“ и „Групама“, с които фирмата е имала договори.Вчера туроператорът „София тур и Холидей“ ЕООД обяви, че  „След като разплатихме стари задължения към партньори, изпадаме в несъстоятелност и не можем да изпълним предстоящите пътувания“, твърдят от екипа на фирмата.Туроператорът е изключително некоректен, защото не спазва ангажиментите си, предвидени в Закона за туризма, каза днес Ангелкова.Според текстовете, когато туроператор обяви неплатежоспособност, е длъжен незабавно да изпрати информация до министерството и до застрахователните компании за това какви сключени договори има с клиенти и с какви контрагенти работи - турагенции, хотели, авиокомпании. За съжаление в уведомлението от „София тур и Холидей“ няма информация какъв е броят на пострадалите клиенти и какъв е размерът на евентуалните щети, поясни министърът.Тя посочи още, че това може да забави процедурата по , която може да стартира, след като се съберат необходимите документи, свързани с броя на потърпевшите.Лично се ангажирам да следим непрекъснато случая, заяви министърът.Обезщетения ще се плащат на хората, заяви Орлин Пенев, изпълнителен директор на „Алианц България“.Той каза, че не се изплащат на принципа първи по ред, първи по право - трябва да се съберат всички искове и сумата да се раздели пропорционално спрямо това, което всеки е платил на търговеца, ако не стига за покриване на пълните суми.Пенев уточни, че все още не се знае какъв е размерът на исковете, затова не може да се каже и дали ще стигнат парите за всички.При нас има подадени малко повече от 80 иска, за които все още не е установено към кой от застрахователите трябва да се насочат, добави още изпълнителният директор на „Алианц България“ .Лимитът на полицата на „София тур и Холидей“ е 450 хил. лв., а към „Групама“ е 25 хил. лв.Пенев беше категоричен, че сума от 1 млн. лв., каквато беше обявена от туроператора, не съществува.„Групама“ също ще изплаща обезщетения, каза изпълнителният директор на компанията Селин Болар.Досега в министерството не са получавани сигнали за нарушения „София тур и Холидей“, заяви Ангелкова.Тя поясни, че с прекратяването на дейността туроператорът не се заличава автоматично от Националния туристически регистър. Това е отделна процедура, която ще стартира и ще отнеме известно време.За улеснение на потребителите в Националния туристически регистър с червено се подчертават тези туроператори, които са заличени.Очаква се до края на седмицата съвместно със застрахователните компании да се установи точният брой на пострадалите от некоректната фирма.Все още обаче не може да се каже в какви срокове потърпевшите ще могат да си получат обезщетенията.Министерство на туризма ще сигнализира за случая МВР и прокуратурата, за да може и те да направят необходимите проверки и действия.Министерството на туризма проверява валидността на застраховките на всички туроператори, включени в Националния туристически регистър.Компании, които работят без задължителната полица, ще бъдат предложени за заличаване от регистъра.", "date": "2017.12.20", "title": "Ангелкова: 'София тур и Холидей' е изключително некоректен туроператор"}
{"url": "https://offnews.bg/sviat/ek-predlozhi-polsha-da-ostane-bez-glas-v-evropejskia-saiuz-obnovena-671576.html", "text": "Европейската комисия предложи днес на Съвета на ЕС и на Европейския парламент Полша да бъде лишена от право на глас при обсъждането и приемането на общностните решения.Зам.-председателят на ЕК Франс Тимерманс отбеляза, че комисията остава открита за разговор с полските власти, когато преценят за уместно, предаде БТА.Той уточни, че предложението се налага заради постоянно неспазване от страна на Полша на правилата в ЕС, особено с приетите промени в законодателството, свързано с дейността на съдебната власт.Комисията пояснява, че е в състояние да оттегли предложението си.ЕК днес е решила на последното си за годината заседание да предаде Полша на Съда на ЕС заради нарушения за общностното право.Тимерманс поясни, че в следващите три месеца ЕК може да оттегли предложението си, ако Варшава изпълни списък от мерки. Все още имаме надеждата, че можем да постигнем решение в интерес на поляците и на ЕС, добави той.ЕК днес е приела три решения - списък с мерки, които трябва да бъдат приложени от полските власти, предложение за задействането на чл. 7 от договора за ЕС (лишаване от право на глас), както и Варшава да бъде предадена на Съда на ЕС. Тимерманс отчете, че досега ЕК е издала на Полша три препоръки (официални предупреждения), като комисията и Варшава са разменили 25 писма. Същевременно полските власти са променили 13 закона, които заплашват върховенството на правото и разделението на властите.Не ни беше лесно да вземем днешното решение, но нямахме друг избор, заяви Тимерманс. Винаги сме били ясни какво искаме от полските власти. Потвърждаваме поканата си към полския външен министър, готов съм и аз да пътувам до Варшава, добави той. Останахме открити за разговор, който тази година не се състоя. Готови сме да разговаряме във всеки ден от годината, както е удобно за полските власти, допълни зам.-председателят на ЕК.Тимерманс отбеляза, че международни институции и неправителствени професионални организации са подкрепили оценката на ЕК на новото полско законодателство. По неговите думи има съмнения, че новите полски закони са противоконституционни. Върховенството на закона защитава спазването на всички европейски ценности, работата на общия пазар, поддържа взаимното доверие в ЕС. Прилагането на европейското право засяга дейността на ЕС, поясни Тимерманс.Досега чл. 7 от договора за ЕС никога не е бил прилаган. Този текст от договора бе приет, след като през 2000 г. в управляващата коалиция в Австрия влязоха крайнодесни сили. Заради липсата на подобен текст тогава, държавите от ЕС едностранно замразиха отношенията си с Виена за девет месеца.", "date": "2017.12.20", "title": "ЕК предложи Полша да остане без глас в Европейския съюз (обновена)"}
{"url": "https://offnews.bg/temida/prokuror-iskal-40-pati-da-izliza-ot-domashen-arest-otiva-na-sad-671581.html", "text": "Специализираната прокуратура внесе в спецсъда обвинителен акт срещу осмината обвинени за участие в групата за рекет на Камен Балбузанов. През юни като участник в емблематичната група, както и за измама, бе привлечен под наказателна отговорност и прокурорът от Окръжна прокуратура в града Димитър Захариев. Ръководителят на групата и четирима от участниците бяха задържани на 24 април при акция на ГДБОП и Специализираната прокуратура. Те бяха обвинени за участие в ОПГ и за изнудване чрез заплахи и принуда. Съдът наложи мерки за неотклонение „Задържане под стража“ на Камен Балбузанов и Ивайло Бировски и парични гаранции на Валентин Георгиев, Илиан Михайлов и Иван Стойчев.През юни заедно със Захариев, за участие в групата бе задържан и обвинен и служителят в Главна дирекция „Охрана“ към Министерство на правосъдието Мирослав Минков. Събрани бяха доказателства, че действащиятпо онова време прокурор е разпореждал на Минков да заплашва свидетели, които биха говорили срещу Балбузанов и другите задържани. Съдът определи на Захариев „Домашен арест“ заради влошено здраве.Разследването на дейността на престъпната група приключи в предвидения от закона осеммесечен срок. Това стана, въпреки, че през голяма част от времето делото се намираше в съда заради чести искания за изменения намерките за неотклонение от страна на Балбузанов, Бировски и Захариев. Разгледани бяха общо 14 искания по мерки за неотклонение на първа и втора инстанция. Заседание по поредната молба за изменение на мерки занеотклонение е насрочено в СНС за 21 декември 2017 г. През осемте месеца на разследване Специализираната прокуратура от своя страна се произнесе по близо 40 молби на Димитър Захариев за напускане на дома му за участие в съдебни заседания, разпити, медицински изследвания,лечение на различни заболявания. Повече от половината от тях не бяха уважени от наблюдаващия прокурор.", "date": "2017.12.20", "title": "Прокурор, искал 40 пъти да излиза от домашен арест, отива на съд"}
{"url": "https://offnews.bg/obshtestvo/d-r-liubomir-spasov-izbiaga-ot-zasedanie-na-su-ne-znael-nishto-za-har-671598.html", "text": "\"Не знам, не мога да Ви кажа. Нищо не знам. Трябва да се запозная.\" Това бяха отговорите на директора на болница \"Лозенец\" и декан на Медицинския факултет в Софийския университет д-р Любомир Спасов на въпросите на OFFNews. .С решението на МС имотът със сградата за милиони, разположен на 8020 кв. м на бул. \"Ал. Стамболийски\" в София, се прехвърля на Висшия съдебен съвет за нуждите на прокуратурата и съда.Наложи се да гоним проф. Спасов по коридора, за да го попитаме, защото въпреки искането на ректора на университета проф. Анастас Герджиков той да остане на днешното заседание на Академичния съвет на СУ и в края му да обясни какво се е случило, проф. Спасов си тръгна с преполовяването на дневния ред. Минути след него същото направи бившият вицепремиер и министър на образованието проф. Даниел Вълчев (Юридически факултет), а по това време ректорът влезе в кабинета си.Членовете на АС приеха с мълчание напускането на проф. Спасов, никой не го спря, никой не поиска обяснение.Такова даде проф. Герджиков след завръщането си. Той заяви, че се е обадил на министъра на образованието Красимир Вълчев, за да попита за решението за сградата. Вълчев обяснил, че вносителят е министърът на регионалното развитие , че решението не е било съгласувано предварително - нито МОН е било питано, нито болница \"Лозенец\", преразказа Герджиков. Министърът казал още, че на заседанието обсъждали варианта СУ да получи друга сграда като компенсация.Реакциите в залата този път бяха остри. Преподаватели предложиха да обжалват, да протестират след Нова година и заявиха, че нямат никакви надежди за получаването на сграда, камо ли равностойна на тази на бул. \"Стамболийски\". Ректорът се съгласи, но реши, че първо трябва да се запознае със самото решение.Сградата на \"Стамболийски\", която трябваше да се ползва от Факултета по класически и нови филологии, бе прехвърлена от Софийския университет на бившата Правителствена болница също с решение на МС от ноември 2016 г., което пък бе предшествано от такова предложение на ректора на СУ проф. Анастас Герджиков до членовете на Академичния съвет.", "date": "2017.12.20", "title": "Д-р Любомир Спасов избяга от заседание на СУ, не знаел нищо за харизаната сграда"}
{"url": "https://offnews.bg/ikonomika/minimalnata-rabotna-zaplata-stava-510-leva-671559.html", "text": "Минималната работна заплата ще стане 510 лв. от 1 януари 2018 г. Размерът й ще се повиши с 10,9% в сравнение с настоящата година, реши правителството.По-високият размер на минималната заплата ще мотивира търсещите работа и ще допринесе за намаляване на риска от бедност сред работещите. Увеличението й отразява заявения приоритет на правителството за устойчиво повишаване на стандарта на живот.За повишаването на минималната работна заплата на 510 лв. способстват икономическият растеж, устойчивите темпове на БВП през последните години, увеличаването на броя на заетите и ръстът на средната работна заплата в страната.От 1 януари 2018 г. минималната работна часова заплата ще бъде 3,07 лв.", "date": "2017.12.20", "title": "Минималната работна заплата става 510 лева"}
{"url": "https://offnews.bg/kultura/prof-vladko-murdarov-obvinen-v-plagiatstvo-sliza-ot-efira-na-bnt-671575.html", "text": "Проф. Владко Мурдаров слиза от екран и няма да работи по авторската си рубрика \"Език мой\" в БНТ, докато не се реши в съда спор, в който езиковедът е обвинен в плагиатство.В държавната медия е постъпило писмо от Мурдаров, с което той моли да бъдат преустановени участията му в предаването „Денят започва с култура“, докато не изчисти името си.Мурдаров бе заподозрян в два случая на плагиатство на чужд преводачески труд, пише \"Площад Славейков\". Първият е с произведения на австрийския писател Йозеф Рот – германистката проф. Ана Димова оповести заимстване на нейни преводи на същите творби и след експертиза плагиатството бе потвърдено и от Съюза на преводачите. Преди дни от Съюза съобщиха за нов случай на заимстван от Мурдаров превод.В отговор Владко Мурдаров – допреди две години директор на Института по български език в БАН, сега пенсионер – изпрати писмо до БНТ, в което заявява, че въпросът ще бъде решен в съда.Ето какво пише езиковедът:„Уважаеми господа,В отговор на публикации от Съюза на преводачите, които уронват престижа ми като преводач и езиковед и вредят на моето име, заявявам, че въпросът ще бъде решен в съда.До излизане на съдебното решение прекратявам авторската си рубрика „Език мой” на предаването „Денят започва с култура”.От БНТ съобщават в сайта си, че ще уважат мотивите на езиковеда и спират временно рубриката му.", "date": "2017.12.20", "title": "Проф. Владко Мурдаров обвинен в плагиатство, слиза от ефира на БНТ"}
{"url": "https://offnews.bg/obshtestvo/kzd-naredi-sofia-da-promeni-diskriminatcionna-naredba-za-horata-s-uvre-671561.html", "text": "Комисията за защита от дискриминация (КЗД) даде задължително предписание на Столичния общински съвет да промени условията за предоставяне на асистентски услуги за хора с увреждания, които са залегнали в наредбата „Асистент за независим живот“, съобщиха от пресцентъра на Комисията.Решението е продиктувано от това, че от КЗД виждат условия за дискриминация във въпросната наредба. Неравното третиране идва от там, че в наредбата си СОС е поставил условие достъп до асистентска услуга де факто да получават само хора с увреждания, които учат или работят.„Необходимо е да се подчертае, че това наше решение не омаловажава огромния труд, който се полага в Столична община за хората с увреждания. Адмирации заслужава общината затова, че е една от малкото, които са създали собствена асистентска услуга и не разчитат само на националния бюджет или европейската солидарност. Въпреки това обаче ние смятаме, че има място за подобряване на условията, при които тази подкрепа се предоставя“, заяви председателят на специализирания състав, постановил решението, г-жа Златина Дукова.„Намираме, че не е редно де факто да се прегражда пътя до получаване на асистентска услуга за лицата с тежки увреждания, които не могат да учат или работят именно защото имат нужда от асистентска подкрепа. Ситуацията малко напомня на „Параграф 22“, в който за да получиш асистенция трябва да работиш, но за да работиш трябва да имаш асистенция“, обясни от своя страна Петър Кичашки, докладчик по преписката, по която е поставено решението на Комисията.", "date": "2017.12.20", "title": "КЗД нареди София да промени дискриминационна наредба за хората с увреждания"}
{"url": "https://offnews.bg/politika/predkoledno-1-53-mlrd-lv-razplati-pravitelstvoto-za-edno-zasedanie-671558.html", "text": "1,53 млрд. лв. разплати правителството в рамките на едно свое заседание.Най-голямата сума е 1 млрд. лв. за програмата за саниране. Това е вторият милиард, който бе одобрен за отпускане с решение на парламента от 18 януари 2017 г.Допълнителни 1,4 млн. лв. отпусна правителството на общините Бургас и Камено за преодоляване на последиците от наводненията. Предложението е на Междуведомствената комисия за възстановяване и подпомагане към МС, като средствата ще бъдат осигурени от резерва за непредвидени и неотложни разходи по Закона за държавния бюджет на България за 2017 година.По бюджета на община Бургас ще бъдат преведени 800 000 лв., а за Камено са 600 000 лв. Средствата са предназначени за частично разплащане на извършените дейности по възстановяване на сгради и инфраструктурни обекти, разчистване на пътна мрежа, речни легла и дерета от наноси, както и други неотложни разходи, възникнали в следствие на интензивните валежи на 25 октомври 2017 г.Одобрени са и трансфери по бюджетите на общини в размер на 24 705 лв., които са за изплащането на стипендиите за третото тримесечие на 2017 г. на 41 ученици с високи постижения в областта на спорта. Финансирането се осигурява по Програмата на мерките за закрила на деца с изявени дарби от държавни и общински училища през 2017 г.Правителството ще предостави 2,8 млн. лв. по договори за насърчаване на пет сертифицирани инвестиционни проекта. Средствата се отпускат по одобрен проект на договор за предоставяне на безвъзмездна финансова помощ по Закона за насърчаване на инвестициите (ЗНИ). Проектите са на дружествата „Юнифай Сървис Център“ ЕООД, „ОСРАМ“ ЕООД, „Дюра-Тайлс БГ“ АД, „Куестърс България“ ЕООД и „Скейл Фокус“ АД.В договора, който ще бъде подписан с всеки инвеститор поотделно, е предвидено българската държава да предостави безвъзмездна финансова помощ за частично възстановяване на направените от инвеститора за негова сметка задължителни осигурителни и здравни вноски за работниците и служителите, заели новите работни места по проекта, за максимален период до 6 месеца (за един от проектите, осъществяван в община с висока безработица – до 12 месеца) от разкриването на работното място.Проектите са за разширяване на дейността на съществуващи предприятия и за създаване на нови предприятия, основно в района на столицата, както и в градовете Пловдив и Нови Пазар. Те се осъществяват основно във високотехнологични дейности от сектора на услугите и от производствения сектор. С договора инвеститорите поемат ангажимент да поддържат заетостта по тези проекти за срок от най-малко три или пет години, в зависимост от категорията на предприятието. С осъществяването на проектите ще бъдат разкрити 1735 нови работни места.Правителството одобри допълнителни разходи и по бюджета на МОН в размер на 3,8 млн. лв. за обезпечаване на националния абонамент за закупуване на архив и достъп до електронни бази данни, съдържащи пълнотекстови научни списания и публикации, книги и реферативни издания. С тях ще бъде гарантиран достъпът на научните организации до наукометричните, реферативни и пълнотекстови бази данни на издателство Elsevier.Информацията, съдържаща се в базите данни, служи за извършване на съвременни и висококачествени научни изследвания в полза на обществото и икономиката.Средствата за абонамента са предвидени в централния бюджет за 2017 г.Допълнителни 5 млн. лв. отиват по бюджета на Министерството на земеделието, храните и горите за ликвидиране на огнища на болестта „инфлуенца по птиците“ (птичи грип), за обезщетяване на собствениците на животни, както и за тестове за диагностика на заболяването африканска чума по свинете.200 000 лева от средствата са за закупуване на тестове за ранно откриване на вируса на африканска чума по свинете (АЧС). Мярката се предприема във връзка с усложнената епизоотична обстановка по отношение на заболяването по животните на територията на Европа. Предвид бързия и неконтролируем ход на разпространение на АЧС досега, възможността за проникване на вируса на болестта на българска територия е реална.С 4,8 млн. лв. ще се обезпечат мерки за ограничаване и ликвидиране на констатираните нови огнища на болестта „инфлуенца по птиците“, за повишаване на епизоотична готовност на територията на страната, както и за обезщетяване на собствениците на умъртвени животни.Правителството отпусна 578 200 лв. за откриване на посолство на България в Абу Даби, Обединени арабски емирства. Решението за откриването на дипломатическа мисия на България в ОАЕ е от ноември 2015 г. Абу Даби е ключов световен икономически и търговски център. Откриването на посолството ще допринесе за развитието на политическите, икономическите, търговските и културните отношения между двете страни, се посочва в решението на правителството.Други 39,151 млн. лв. бяха отпуснати за някои ведомства.  По бюджета на Министерския съвет се предоставят 4,4 млн. лв. Основната част от средствата са за покриване от бюджетните организации в системата на Министерския съвет на дължимите към общините данък сгради и такса битови отпадъци за 2017 г., а с 390 000 лв. ще се финансира предварително проучване за конструктивно обследване на Патриаршеската катедрала „Св. Александър Невски“.По бюджета на Българската национална телевизия се разпределят 14,2 млн. лв., необходими за обезпечаване на плащания, свързани с разпространение на телевизионни програми чрез електронна съобщителна мрежа за наземно цифрово радиоразпръскване.Общините Съединение, Тервел, Куклен, Димитровград, Симеоновград, Харманли, Симитли, Долни Чифлик, Дългопол, Севлиево, Трявна, Шабла, Стамболийски, Търговище, Доспат, Бяла, Луковит, Брезник, Пазарджик, Кюстендил, Раковски и Дупница получават общо 20.6 млн. лв. за ремонт и рехабилитация на улична и ВиК мрежи, общински пътища и изпълнение на различни обекти от местно значение. Средствата са осигурени от централния бюджет за 2017 г.", "date": "2017.12.20", "title": "Предколедно: 1,53 млрд. лв разплати правителството за едно заседание"}
{"url": "https://offnews.bg/ikonomika/trimesechna-vinetka-za-lekite-koli-vliza-v-sila-ot-1-ianuari-671562.html", "text": "Годишната винетка ще важи за период от една година от датата на издаването ѝ, а не както досега - за календарната година. Това решение взе правителството днес, след като прие  в Наредбата за условията и реда за събиране на таксите за ползване на пътната инфраструктура по Закона за пътищата и Тарифата за таксите, които се събират от Агенция „Пътна инфраструктура“.Периодът на валидност на годишната винетна такса, която следва да заплащат всички пътни превозни средства от 01.01.2018 г., независимо от категорията и държава на регистрация, е една година, считано от деня на издаване на винетния стикер, се посочва в решението.От 1 януари се въвежда и нова тримесечна винетка с валидност три календарни месеца, считано от датата на издаването й, за пътни превозни средства под 3,5 тона. Нейната цена е 54 лв. или 28 евро.При определянето й е спазен принципът на пропорционалност, т. е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена.", "date": "2017.12.20", "title": "Тримесечна винетка за леките коли влиза в сила от 1 януари"}
{"url": "https://offnews.bg/sviat/madrid-obvini-rusia-i-asandzh-v-namesa-na-izborite-v-katalunia-671563.html", "text": "Изборите в Каталуния утре ще оформят бъдещата политическа обстановка в Испания и отекват далеч от нейните граници. А международните измерения на важното гласуване включват твърдения за намеса на Русия, Европейския съюз и Франция, както и джихадисти и Джулиан Асандж, пише британският в. \"Индипендънт\", цитиран от БТА.Нито едни избори на Запад не са пълни в момента без твърдения за намеса на Русия и испанското правителство обяви, че има доказателства за подобно нещо.\"Ние го потвърждаваме. Целта е да бъде отслабен ЕС. Искаме да засилваме и да развиваме стратегическото си сътрудничество с другите държави членки и ЕС\", каза външният министър Алфонсо Дастис.Мадрид също така се оплака от изявленията на Джулиан Асандж в Туитър. Дастис обвини основателя на Уикилийкс, че се \"опитва да се намеси и да манипулира\" каталунската криза, след като той внезапно се заинтересува от Каталуния и заяви, че сепаратистите са \"потискани\".Имаше и неочаквана намеса от страна на бившия френски премиер Манюел Валс, която каза, че трусовете, предизвиквани от движението за независимост, подпомагат ислямистките терористи. Валс, чийто баща е каталунец, е противник на движението за независимост, като настоява, че никое френско правителство няма да признае независима Каталуния.Социологическите проучвания като цяло показват, че подкрепящата независимостта Републиканска левица на Каталуния вероятно ще бъде първа с 33 места, следвана от юнионистката партия \"Сиудаданос\" с едно-две места по-малко и \"Заедно за Каталуния\" на трета позиция с 27 места. Това означава, че няма да има мнозинство за отцепване от Испания. В същото време лидерът на \"Заедно за Каталуния\" Карлес Пучдемон е в изгнание в Брюксел, а водачът на Републиканската левица на Каталуния Ориол Жункерас е в испански затвор.Изборите, до които се стига след настървена кампания, остри взаимни обвинения, изблици на насилие, бягство на каталунския премиер в чужбина и затваряне на други сепаратистки лидери, се очаква да бъдат доста оспорвани и има несигурност и тревога за това, което предстои по-нататък.Миналия месец испанското правителство постави под пряк контрол Каталуния, уволни областното правителство и свика нови избори в отговор на едностранното обявяване на независимост от регионалния парламент.Сега Мадрид казва, че независимо от резултата на изборите, правителството знае, че може просто да повтори изборния процес, ако каталунските политици направят още един опит да създадат нова република.Според анализатори обаче макар екзистенциалната заплаха засега да е отминала, испанското правителство ще продължи да е изправено пред огромни трудности в Каталуния след изборите, особено ако подкрепящите независимостта партии спечелят абсолютно мнозинство.Социологическите проучвания показват, че победа на поддръжниците на независимостта е възможна на утрешното гласуване, но най-вероятният сценарий е нито подкрепящите, нито противопоставящите се на независимостта партии да спечелят парламентарно мнозинство. Ако поддръжниците на независимостта не успеят да си възвърнат мнозинството, което спечелиха през 2015 г., това ще бъде сметнато за победа от Мадрид.В същото време обаче анализатори казват, че изборите няма да съдействат особено за потушаване на основното напрежение между поддръжниците и противниците на независимостта в Каталуния, което ще продължи да заплашва стабилността на областта.", "date": "2017.12.20", "title": "Мадрид обвини Русия и Асандж в намеса на изборите в Каталуния"}
{"url": "https://offnews.bg/obshtestvo/dnes-pochitame-samozhertvata-na-geroia-dimitar-spisarevski-671577.html", "text": "На днешната дата през 1943 г. летецът и кавалер на ордена „За храброст“ Димитър Списаревски отдава живота си в защита на София по време на бомбардировките от 150 американски самолета. Димитър Списаревски е роден през 1916 г. в град Добрич в семейство на изключителни родолюбци. Той завършва елитната Втора мъжка гимназия ”Цар Борис III” през 1934 г., където е знаменосец на училището. Младият Списаревски тръгва по офицерския път на баща си и чичо си и постъпва в Националният военен университет „Васил Левски“. Той завършва училището през 1938 г. в 57 – ми „Средногорски“ випуск.Същата година Димитър Списаревски е командирован на обучение за летец в Германия. Той се обучава в авиационната школа в Кауфбойрен. След това усъвършенства своето майсторство по висш пилотаж в авиационното училище в Шлайсхайм и накрая през 1939 г. завършва с отличен успех най-престижната изтребителната школа във Вернойхен.През 1942 г. опитният млад офицер Списаревски е назначен във Военновъздушното и свързочно училище в Скопие, като командир на 2-ра свързочна рота на летището. Според тогавашния генерален щаб се очаква оттам да започне основното нападение срещу България по време на Втората световна война. Във въздушна битка той сам пленява тежък американски бомбардировач и го заставя да се приземи на българското летище в Скопие.Едва на 27 г. Списаревски става ротен командир. Неговият \"орляк\" самолети пази софийското небе. На 20 декември 1943 г. стотици вражески самолети се отправят към София. Българските пилоти се понасят на отчайваща мисия със страшна отговорност - да забавят жестоката атака докато хората стигнат до бомбоубежищата. Съотношението между българските и американските самолети е 1:6. Към края на геройската битка се случва нещо, което отеква по целия свят. Самолетът на Димитър Списаревски остава без муниции. Българският герой решава да забие машината си във вражески бомбардировач, който впоследствие пада в полето близо до София. След битката един от пилотите на американските бомбардировачи подарява военните си отличия на майката на Димитър Списаревски като преклонение пред саможертвата му.Преди месец Атлантическият съвет на България поиска авиобазата Граф Игнатиево да се преименува на името на героя на българската авиация Димитър Списаревски. Неговото име бе предложено и за наименование на Летище София.", "date": "2017.12.20", "title": "Днес почитаме саможертвата на героя Димитър Списаревски"}
{"url": "https://offnews.bg/politika/blizo-300-sabitia-v-kalendara-na-evropredsedatelstvoto-671551.html", "text": "Министерският съвет одобри финалния календар на събитията на Българското председателство на Съвета на ЕС през 2018 г.Във финалния календар са заложени близо 300 събития. Те ще са основно в София, но са планирани и събития във Варна, Бургас, Пловдив, Велико Търново, Габрово, Русе.България ще бъде домакин на една среща на върха с участието на държавните и правителствени ръководители на държавите членки на ЕС и страните от Западните Балкани. Ще се проведат 12 неформални заседания на Съвета на ЕС и над 20 срещи на високо ниво, както и пет срещи от парламентарното измерение. На експертно ниво е предвидено да се проведат над 170 срещи и заседания, а под егидата на председателството е планирано да се проведат още около 85 събития, съобщиха от правителствената пресслужба.За официалното откриване на председателството на 11-12 януари 2018 г. се организира посещение на чуждестранни журналисти и посещение на председателя на Съвета, председателя на ЕП и Колегиума.В първия ден на 2018 г. под егидата на ресорния министър Лиляна Павлова и на министъра на културата Боил Банов в НДК ще се проведе новогодишен концерт „Духът на Европа“, посветен на първото ни ротационно председателство.На 6 януари 2018 г. е предвидено детско дигитално откриване на българското председателство в НДК. То ще събере около 300 деца от цялата страна, които ще опознават Европа с помощта на науката и високите технологии и сами ще създават проекти чрез различни дигитални платформи.Министерството за българското председателство отчете, че са изпълнени всички мерки за европредседателството. Преговорните екипи са формирани, предвидените обучения са приключени, по-голямата част от договорите с избраните изпълнители по проведените обществени поръчки са изпълнени, други са в процес на изпълнение, тъй като редица дейности ще продължат и по време на самото председателство, обясниха от правителствената пресслужба.До края на годината предстоят последните технически изпитвания и проби в НДК, който ще бъде домакин на основната част от събитията по време на председателството. Преди седмица е получено и одобрението от Генералния секретариат на Съвета на Европейския съюз за българското предложение за декорация в сградите на Съвета на ЕС в Брюксел – Justus Lipsius и Europa Building. Арт инсталацията и предложената декорация, чийто автор е доц. д-р Венелин Шурелов, преподавател в Националната художествена академия, ще бъдат монтирани най-късно до 3 януари 2018 г.", "date": "2017.12.20", "title": "Близо 300 събития в календара на европредседателството"}
{"url": "https://offnews.bg/analizi-i-komentari/galap-55-ot-balgarite-viarvat-che-shte-se-spravim-dobre-s-predsedat-671571.html", "text": "55% от хората у нас вярват, че страната ще се справи добре с европредседателството. 62 на сто имат доверие в ЕС, а 38% в НАТО. През миналата година доверието в Евросъюза бе спаднало под 50%, а в НАТО не превишаваше 30 на сто. Това показват данни на Галъп Интернешънъл в обобщение на отиващата си 2017 г. Те са базирани на ежемесечния „Политически и икономически индекс на „Галъп интернешънъл“ – независимото от външно финансиране изследване с десетки индикатори, което тече всеки месец вече повече от четвърт век чрез преки стандартизирани интервюта „лице в лице“ с извадки 1000/800. Данните са от последната вълна на изследване - между 30 ноември и 7 декември 2017 г. с ретроспекция много години назад, съобщават от „Галъп интернешънъл“, които единствени разполагат с подобни данни.  Новият български еврокомисар Мария Габриел е още сравнително непозната, но има нелоши дялове на доверие -  около 25%, показват още цифрите. През 2017 г. доверието в обобщения образ на Европейския съюз в България възстанови своите позиции, след като в предходната 2016 г. беше достигнало по-ниски стойности. През тази година в няколко ключови за Европа избори надделяха проевропейски кандидати в сблъсък с евроскептици - това вероятно допринесе за възстановяването на доверието през 2017 г. Влияние може би оказва и мобилизацията около и след изборите на политически сили, които ползват по-скоро прозападни послания.Неодобрението за ЕС у нас през 2016 г. достигна най-чувствителната си фаза, поне от началото на века. През 2016 г. подействаха няколко причини за загуба на доверие, свързани с продължаващите ефекти на бежанската криза, Брекзит и другите кризи. Влияние вероятно оказа и по-общото противоборство между Запада и Русия в този период. Въпреки всичко обаче и през 2016 г. ЕС остана със силно положителен имидж, макар и не в познатата степен. Наред с моментните фактори за разколебаване на авторитета на ЕС, в масовите очи, действат и дълготрайни фактори, например закономерното вглеждане в детайлите на Евросъюза, което постепенно дойде след стремежа за присъединяване; плавното затихване на идеализациите, присъщи за масовото съзнание и почти незабележимо като скорост износване на авторитета на ЕС.Българският еврокомисарДанните сочат, че през 2017 г. новият български еврокомисар Мария Габриел е още сравнително малко позната. В края на годината неразпознаваемостта остава значима – повече от една четвърт от пълнолетните българи признават, че не са чували или не са запознати с личността на Мария Габриел. Доверието в нея е 25%, недоверието – 28%. Останалите се колебаят. Това са все пак сравнително благоприятни на фона на политическия процес стойности на доверие. НАТО2016 г. създаде известна опасност и за доверието у нас в НАТО, но 2017 г. не потвърди тази тенденция. По традиция образът на НАТО се възприема с повече противоречия в сравнение с този на ЕС. Това може би се дължи на традиционно високите симпатии към Русия в обществото ни, както и на факта, че става дума за военен съюз. Нарасналите външнополитически амбиции на Русия, която е в период на обтегнати отношения и информационни противоборства със Запада, вероятно също дава известно отражение. В годините прави впечатление по-скоро резервираното отношение на привържениците на левицата към НАТО, а дори в известна степен - и към ЕС. Националистите също не показват ентусиазъм по тези теми.Затова е и възможно положителните сигнали в данните за НАТО и ЕС през 2017 г. да идват и от сериозната следизборна позитивна инерция в нагласите в полза на ГЕРБ.ПредседателствоТрадиционният негативизъм към българските институции не се пренася към очакванията за председателството. Разбира се, по-оптимистично настроени са привържениците на ГЕРБ, но и привържениците на БСП не споделят сериозен негативизъм. ", "date": "2017.12.20", "title": "Галъп: 55% от българите вярват, че ще се справим добре с Председателството"}
{"url": "https://offnews.bg/zdrave/zamraziha-tcenite-na-lekarstvata-za-oshte-dve-godini-671566.html", "text": "Цените на лекарствата без лекарско предписание няма да се вдигат над процента на инфлацията за още две години. Промяната беше одобрена в рамките на Наредбата за условията, правилата и реда за регулиране и регистриране на цените на лекарствените продукти, приета от Министерския съвет.С наредбата се прецизира и начинът на ценообразуване на лекарствата, заплащани с публични средства. Съветът по цени и реимбурсиране проверява цените на лекарствата на официалния сайт на съответната референтна държава и в базата данни по  Споразумението за съвместна дейност EURIPID Collaboration, като съответно се взема предвид откритата цена, независимо от това в кой от източниците е установена. При наличие на цена и в двата източника се избира цената, която е по-благоприятна за заявителя.Предлага се и забрана за включване в Позитивния лекарствен списък на комбинирани лекарства - на които поне една от съставките е с режим на „без лекарско предписание“, за да не се заобикаля волята на законодателя да се реимбурсират само терапии, които са по лекарско предписание.Въвежда се и изискването НЗОК да дава становище при включване или изключване на онколекарства в позитивния списък. Това ще важи за лекарства, заплащани в болничната помощ извън извършваните медицински дейности. ", "date": "2017.12.20", "title": "Замразиха цените на лекарствата за още две години"}
{"url": "https://offnews.bg/obshtestvo/kabinetat-razreshi-darzhavni-stipendii-i-v-chastnite-uchilishta-ot-201-671557.html", "text": "Правителството разшири кръга от ученици, които имат право да получават стипендии след завършване на основното си образование, като днес одобри проект на постановление, внесено от министъра на образованието Красимир Вълчев.Текстовете предвиждат право на държавна стипендия да имат и учениците в частните училища. Сега тя е достъпна само за държавните и общинските.За стипендия вече ще могат да се борят не само учениците, които учат в дневна и индивидуална форма, както е сега. Това се разрешава и на учещите в комбинирана форма и по дуалната система (обучение чрез работа).Сега чужденците могат да кандидатстват, ако са граждани на ЕС, Швейцария или имат разрешение за постоянно пребиваване в страната. Проектът дава такова право и на бежанците, и на учениците с право на дългосрочно или продължително пребиваване в България.Дава се равна възможност и на учениците със специални образователни потребности, завършили VII клас с удостоверение и продължили обучението си в класовете от първия гимназиален етап, да получават стипендии.Учениците с трайни увреждания и учениците без родители или с един родител, които получават стипендия поради тези обстоятелства, ще имат право да бъдат стимулирани и при постигнати образователни резултати. В случай на класиране за стипендия за постигнати образователни резултати, учениците с трайни увреждания и учениците без родители или с един родител ще имат право да получават и 50% от стойността ѝ.Сумата на месечната стипендия се разписва от директора, а предложението идва от комисия. Държавата определя горния и долния праг. Досега той беше от 21 до 50 лв., а приетия днес проект предвижда нова горна граница - 60 лв.Максималният размер на целевите стипендии остава 100 лева.Видове стипендииУчилището може да предоставя месечни и еднократни стипендии.Месечните са за:- успех;- подпомагане на достъпа до образование и предотвратяване на отпадането (класирането е на база месечен доход на член от семейството);- подпомагане на ученици с трайни увреждания;- ученици без родители.Еднократните стипендии са за:1. преодоляване от ученика на еднократни социални обстоятелства, свързани с достъпа му до образование;2. постигнати високи резултати от ученика в учебната дейност или в дейности в областта на науките, технологиите, изкуствата и спорта.За получаването на стипендия комисията може да предложи и различни критерии, освен успех на ученика и доход на семейството, но те трябва да са „обективни и измерими“ и „да подлежат на доказване и контрол“. Те също така трябва да са свързани с достъпа до образование и да не бъдат дискриминационни, пише в проекта на постановлението.Комисията може да определи и праг за минималния успех на учениците, които кандидатстват за социални стипендии.Ученическият съвет също може да участва в процеса на вземане на решения за стипендиите. За целта директорът представя на съвета предложенията на комисията, преди да ги утвърди. Предложенията включват разпределението на средствата по видове стипендии, критериите за допускане до класиране и критериите и показателите за класиране на учениците за различните видове стипендии, размера на всеки вид стипендия и периода, за който се отпуска – за учебен срок или за учебна година, конкретните условия и реда за предоставяне на всеки вид стипендия в училището и др.Проектът на постановление оставя забраната стипендии да се дават на прекъснали, повтарящи годината или наказани от педагогическия съвет на училището (до изтичане на наказанието).Освен от държавния бюджет, пари за стипендии могат да отпускат допълнително финансиращият орган (ако училището е държавно, това е съответното министерство, ако е общинско – дадената община) или самото училище.Парите от държавата се разпределят така: най-малко 95% от сумата се дава пропорционално на броя на учениците към 1 януари на текущата година. Оставащите до 5% може да бъдат разпределени между училищата на базата на постигнатите образователни резултати.Неусвоените средства се прехвърлят за следващата година и се използват за същата цел.Както и досега, учениците в държавните, общинските и частните училища ще могат да получават стипендии със средства от европейските структурни фондове по време на производствените си практики. Часовата ставка остава 1,25 лв. на час.Проектопостановлението определя и размера на месечните средства, които се отпускат на учениците в интернати (възпитателни и социално-педагогически) – 33 лева на месец.Постановлението влиза в сила от деня на обнародването му в „Държавен вестник“, като за учениците от частните училища то ще се прилага от втория срок, а за останалите – със задна дата – от 15 септември 2017.Съгласно условията на новото постановление ще се отпускат и стипендиите на децата в подготвителните класове по чужди езици.", "date": "2017.12.20", "title": "Кабинетът разреши държавни стипендии и в частните училища от 2018 г."}
{"url": "https://offnews.bg/politika/ninova-vazhno-e-da-pechelim-politicheskite-bitki-ne-samo-zaradi-parti-671578.html", "text": "Важно е да печелим политическите битки не само заради партията, а заради всички хора. Последният пример е с мораторима, който управляващите наложиха върху новите лекарства за онкоболни.Предложението ни за актуализация на бюджета на НЗОК е единственото легитимно и бързо решение, с което тази грешка да бъде поправена. Това заяви лидерът на БСП Корнелия Нинова по време на среща на Софийската градска организация на левицата, на която бяха коментирани много теми от изминалата година.По време на срещата председателят на БСП Корнелия Нинова е обсъдила с присъстващите и приоритетите на левицата през следващата година, които отново ще включват алтернативни политики- основно в здравеопазването и образованието.", "date": "2017.12.20", "title": "Нинова: Важно е да печелим политическите битки не само заради партията, а заради всички хора"}
{"url": "https://offnews.bg/ikonomika/vechnata-ambar-naj-nakraia-si-tragva-ot-krs-671570.html", "text": "Дългогодишният шеф на Комисията за регулиране на съобщенията Веселин Божков, известен и като като Вечната Амбър на телекомуникациите в България, най-накрая си тръгва от ведомството.От 15 януари догодина КРС ще се ръководи от Росен Желязков, който в момента е шеф на Държавна агенция \"Електронно управление\".Веселин Божков бе командирован в регулаторното ведомство още в далечната 2007 г. от тогавашния министър-председател Сергей Станишев. След идването на власт на ГЕРБ ботевградчанинът взе остро завоя и бързо се преориентира. След това именно на Божков бе възложена мисията да организира конкурсите за лицензиране на цифровите мултиплекси.Шефът на КРС се справи \"отлично\", стратегическите инвеститори бяха изгонени от състезанието и разрешителните се оказаха в правилните ръце - в подставени компании на банкера Цветан Василев, който по това време бе пръв другар с ДПС депутата и бизнесмен Делян Пеевски.В крайна сметка равносметката е, че държавата похарчи десетки милиони левове на данъкоплатците за цифровизацията, а тя пък се провали с гръм и трясък.За награда Веселин Божков бе дарен с втори мандат от Бойко Борисов. До момента той бе най-дългогодишният сървайвър в държавната администрация. За 10 години на поста в КРС той успя да смени осем правителства.", "date": "2017.12.20", "title": "Вечната Амбър най-накрая си тръгва от КРС"}
{"url": "https://offnews.bg/politika/50-mln-investitcia-i-3-hil-rabotni-mesta-promeniha-zakona-za-narkoti-671543.html", "text": "На второ четене оконателно бяха приети промените в Закона за контрол върху наркотичните вещества. Повод за ремонт на закона е инвестиционен интерес на предприятие за кабелно оборудване за автомобили, който използва химични смеси за производство от забранените списъци на здравното министерство. Мотивите на вносителите от ГЕРБ и Обединени патриоти са, че с предложения законопроект се създава законова делегация чрез подзаконов акт химически смеси за промишлеността да могат да бъдат използвани, когато наркотичното вещество не надвишава определено количество и не може да бъде използвано директно и извлечено с лесно достъпни или икономически изгодни средства.Разрешителни за работа с подобни химични смеси ще издава министърът на икономиката или упълномощено лице, приеха днес депутатите. Народните представители не одобриха предложението глобите за нарушение на новите разпоредби да бъдат прекалено солени, както искаше социалистът Георги Михайлов. Неговото предложение бе те да са до 150 хил. лева. Ресорната комисия отхвърли тази идея и санкциите ще са до 15 хил. лева.Пример за подобна индустриална полза от наркотично вещество е производството на полимерни изделия за промишлеността. За тях се ползват химически смеси, които в малък процент съдържат веществата 1,4 Бутанидол и/или Гама-бутиролактон (GBL). Получен краен продукт от ползването на тези вещества е полиуретан, който служи за направата на уплътненията, наречени громети.Промените в Закона стават заради стартиращата скоро дейност на предприятие за кабелно оборудване за автомобили.То ще създаде 3150 работни места в Плевенско, а инвестицията е за 45,5 млн. лева.Планирана е и друга подобна инвестиция от чуждестранен инвеститор на стойност от 100 млн. лева. Обещанието е за 2000 работни места.", "date": "2017.12.20", "title": "50 млн. инвестиция и 3 хил. работни места промениха закона за наркотиците"}
{"url": "https://offnews.bg/sviat/netaniahu-blagodari-na-tramp-i-niki-hejli-za-vetoto-za-jerusalim-vide-671541.html", "text": "Министър-председателят на Израел Бенямин Нетаняху благодари на американския президент Доналд Трмъп и .\"Благодаря Ви, посланик Хейли. На Ханука вие говорихте като Макаби. Запалихте свещ на истината. Прогонихте мрака. Един победи мнозина. Истината победи лъжите. Благодаря Ви, президент Тръмп. Благодаря Ви, Ники Хейли\", каза Нетаняху във видеообръщение след извънредното заседание на Съвета за сигурност.Разделеният на две свещен за три религии град Йерусалим е столица и за израелците, и за палестинците.  разпали протести, които взеха и жертви. Не закъсня и реакцията на международната дипломация. Крайно остро реагира Турция, чийто президент дори нарече Израел \"терористична\" държава.Израз на решението на Тръмп е посолството на САЩ да бъде преместено от Тел Авив в Йерусалим, което също провокира нападки.В отговор в речта си пред Съвета за сигурност Ники Хейли заяви, че \"САЩ има суверенното право да определи къде и кога да установи посолство\", както и че \"никоя страна няма да казва на САЩ къде да е посолството ни\".Тя категорично отхвърли обвиненията, че САЩ рушат мира в Близкия изток и заяви, че те са обида, която няма да бъде забравена и която може да струва скъпо на палестинците.Посланик Хейли дори заяви, че действията на ООН показват, че организацията повече вреди, отколкото помага на близкоизточния мирен процес.", "date": "2017.12.20", "title": "Нетаняху благодари на Тръмп и Ники Хейли за ветото за Йерусалим (видео)"}
{"url": "https://offnews.bg/sviat/senatat-na-sasht-odobri-mashtabna-danachna-reforma-671544.html", "text": "Сенатът на САЩ одобри мащабна данъчна реформа, най-значимата за последните 30 години. Реформата включва големи намаления на данъците за бизнеса и за богатите и по-малко намаление на данъците за семействата със средни и ниски доходи.Намаляването на данъците за бизнеса ще влезе в сила през януари догодина. Това за работниците пък - през февруари.То ще е постоянно за фирмите, но ще трае само до 2025 г. за домакинствата заради липса на по-дългосрочно споразумение по този въпрос. С реформата се въвеждат и облекчения при попълването на данъчни декларации. Сенатът прие законопроекта с 51 срещу 48 гласа през изминалата нощ, като всички републиканци гласуваха \"за\" и всички демократи гласуваха \"против\".Реформата отива за гласуване в Камарата на представителите, а след това текста ще бъде изпратен за одобрение и от президента Доналд Тръмп.Камарата на представителите гласува вчера текстовете, но се наложи Сенатът да внесе дребни корекции.Реформата беше критикувана от демократите, които обявиха, че промените облагодетелстват само много богатите. Промените в закона бяха посрещнати и с протести. Демонстранти прекъснаха вота в Сената със скандирания \"убийте законопроекта, не нас\". Президентът Доналд Тръмп защити реформата, като каза, че тя ще е \"голям коледен подарък\" за хората от средната класа.", "date": "2017.12.20", "title": "Сенатът на САЩ одобри мащабна данъчна реформа"}
{"url": "https://offnews.bg/volejbol/glasat-na-volejbola-se-oplaka-ot-politcejsko-nasilie-671537.html", "text": "Официалният водещ на мачовете на националния отбор по волейбол, председател на Общинския съвет в Дряново и президент на местния футболен Локомотив Тодор Георгиев, известен като диджей Теди Джорджо, се оплака, че е станал жертва на полицейско насилие.Прокуратурата в Добрич образува досъдебно производство за нанасяне на средна телесна повреда. Разследването тръгна, след като Тодор Георгиев се оплака публично, че е бит в местно полицейско управление. Според медицинските свидетелства, той е с комоцио и множество наранявания по тялото, включително счупени ребра, предаде NOVA.Теди Джорджо отива в полицията в Добрич в неделя около 04:00 сутринта, за да се информира за свои познати, задържани при сбиване в заведение, където той е бил водещ. Твърди, че малко по-късно той също е задържан насила от полицаите и то пред свидетели. Твърди също, че е бит с бухалка.Диджеят е настанен в болница „Света Анна” във Варна. От прокуратурата в Добрич са образували досъдебно производство за причиняване на лека телесна повреда от длъжностно лице. Привлечени обвиняеми засега няма.Теди Джорджо си е направил изследване за наличие на алкохол и наркотични вещества, които според него ще покажат отрицателен резултат.", "date": "2017.12.20", "title": "Гласът на волейбола се оплака от полицейско насилие"}
{"url": "https://offnews.bg/obshtestvo/sled-namesata-na-ombudsmana-kevr-preizchisli-tcenata-na-vodata-671568.html", "text": "Комисията за енергийно и водно регулиране (КЕВР) преизчисли увеличението на цената на водата в 14 области в страната. Въпреки това, то все още остава драстично на места. Регулаторът преизчисли увеличението след намеса на омбудсмана Мая Манолова. Според нея КЕВР манипулативно е използвала числата в интерес на ВиК операторите, което е довело до драстичното увеличение на цената на водата. Манолова аргументира твърденията си с факта, че вместо инфлацията от м. януари до м. октомври т.г., която е 0,7%, регулаторът е взел предвид ставка от м. декември 2016 г. до края на м. октомври т.г. – 1,9 %.Омбудсманът посочва също, че инфлацията следва да се изчислява от момента на влизане в сила на утвърдената цена за 2017 г. за ВиК услугите, която е различна за операторите, предаде пресцентърът на институцията.Сега комисията излезе с ново решение, в което е залегнало по-малко увеличение.", "date": "2017.12.20", "title": "След намесата на омбудсмана: КЕВР преизчисли цената на водата"}
{"url": "https://offnews.bg/ikonomika/bakb-predizvikatelstvo-13-predpriemachi-specheliha-uchastie-v-akseler-671580.html", "text": "Известни са имената на предприемачите, които ще продължат участието си в конкурсната програма БАКБ Предизвикателство. В конкуренция със „зелени“ стартъпи от цялата страна, 13 души спечелиха участие в акселератора. През януари, февруари и март 2018-та те ще преминат през поредица от обучения и ще работят върху своя бизнес план, а през април ще се борят за голямата награда в размер на 20 000 леваи двете поощрителни награди от по 3 000 и 2 000 лева.В конкурса участваха предприемачи от общо 21 населени места. Всички проекти бяха предварително оценени от професионалисти в сферата на предприемачеството и зелената икономика, 26 бяха допуснати до онлайн събеседване. Избраните 13 са:1. Божидар Христов - Streebl - иновативна стойка за велосипеди, заключваща автоматично рамка, предна и задна капла на колелото. Продуктът работи чрез RFID карта и е изключително лесен, бърз и сигурен начин да заключите вашето колело.2. Галя Георгиева – „Запечатано с любов“ - Съхранение и преработка на био агро продукция - ягоди, малини, череши, домати и пипер.3. Георги Бобчев - MySpirulina - производство и продажба на прясна паста суперхраната от водораслото от род Спирулина.4.  Динко Геров - Зелена мобилна автомивка - почистване с пара директно при клиента с икономически, здравни и екологични ползи от намаленото количество използвана вода, липсата на препарати.5. Мария Александрова - Farmlancers / Оnline market place в сферата на градинските услуги. Ще предлага всякакви услуги от косене на трева до засаждане и поливане на зеленчуци, като идеята е да помогнем на градските хора да изпитат удоволствието от лично произведени свежи био зеленчуци.6. Мартин Василев - Създаване, менажиране и развиване на ферма за охлюви.7. Мина Варджийска - Заралийска занаятчийска работилница за млечни продукти - Работилницата ще организира обучения и демонстрационни производства на ръчен кашкавал, бяло сирене в дървен калъп, катък, бутано домашно масло, кисело мляко, алчак.8. Мина Радунчева - Създаване на еко ранчо за обучение на хора в езда и общуване с американските породи коне Пейнт хорс и Куортър хорс.9. Павлина Мицева - Precious plastic - Създаване на уъркшоп пространство, оборудвано с четири вида машини за преработка на пластмасови отпадъци, на които да бъде вдъхнат втори живот като строителни материали (тухли и плочки), мебели, аксесоари, декорации, материал за 3D принтиране.10. Петър Живков - Airlief - иновативна маска за дишане, която има индивидуален дизайн, умен вентилатор, който помага за по-лесно дишане, висококачествени сменяеми филтри и мобилна апликация, която следи данните за замърсяването.11. Сабина Максимова - ЗЕРА - Снабдяване организаторите на масови събития с чаши за многократна употреба в комбинация с услуга по измиването на тези чаши.12. Цветан Илиев - Проектиране, производство и продажба на пуш-скутери (пълноразмерни тротинетки с 26-инчово предно и 20-инчово задно колело) с електрическо задвижване за придвижване в градска среда и за развлечение сред природата.13. Цветан Кръстев - E-business cards - продукт, предлагащ бърза и лесна размяна на контакти. Притежава потенциал да измести наличните хартиени визитки на пазара, като гарантира бързото и лесно използване, както и намаляване на разходи.Програмата БАКБ Предизвикателство е създадена от Център „Ринкър“ към Фондация BCause,  в партньорство с Българо-американска кредитна банка. Предназначена е за предприемачи с бизнес идея, насочена към положително въздействие върху хората и общностите - със социален или екологичен ефект. Подкрепя стопански инициативи, изградени върху концепцията за природосъобразно и устойчиво развитие.БАКБ Предизвикателство предоставя възможност на предприемачи в начален етап на развитие да получат подкрепа за своята идея, да изработят жизнен бизнес модел и да създадат своя първи бизнес план. Най-добре представилите се в конкурсната надпревара ще бъдат обучавани по съвременна методика, разработена от лекторите на Ринкър център и доказала своята ефективност във времето.Пълната информация за БАКБ Предизвикателство можете да намерите на адрес:", "date": "2017.12.20", "title": "БАКБ Предизвикателство: 13 предприемачи спечелиха участие в акселератора"}
{"url": "https://offnews.bg/sviat/rusia-shte-nakazva-s-do-10-godini-zatvor-za-falshivi-signali-za-bomba-671539.html", "text": "Русия ще наказва с до 10 години за подаване на фалшив сигнал за бомба. Държавната дума прие на трето, последно, четене законопроект, който увеличава максималното наказание за \"телефонен тероризъм\" от 5 на 10 години затвор, съобщи ТАСС, цитирана от БТА. Депутатите одобриха поправки в наказателния кодекс, които предвиждат 3 до 5 години затвор за \"умишлено фалшиво съобщение\" за подготвян атентат срещу обекти от социалната инфраструктура - училища, здравни заведения и др., или ако то е причинило големи щети (за над 1 милион рубли).За лъжливи сигнали, целящи \"да дестабилизират дейността на органи на властта\", присъдите ще са до 6 или 8 години лишаване от свобода.Законът въвежда максимални наказания за случаите, когато фалшиви сигнали за атентати са довели до смъртта на хора или други тежки последици. В тези случаи са предвидени наказания от 8 до 10 години затвор, а не до 5 години, както досега.През последните месеци Русия беше залята от стотици анонимни сигнали за бомба. Само през периода от 11 до 25 септември в Русия бяха евакуирани около 450 хил. души след близо 1000 анонимни сигнала за бомба, а щетите са най-малко 1 милиард рубли. ", "date": "2017.12.20", "title": "Русия ще наказва с до 10 години затвор за фалшиви сигнали за бомба"}
{"url": "https://offnews.bg/politika/edna-treta-ot-balgarite-ne-iskat-da-chuiat-ni-za-gerb-ni-za-bsp-671547.html", "text": "Ако парламентарните избори се провеждаха в края на 2017 г., то ГЕРБ биха получили около 28%, а БСП – 21% от вота. ОП са трета политическа сила с малко над 6%, а ДПС са четвърти също с около 6%. Това показват данните от изследване на Екзакта Рисърч Груп. Проучването на социологическата агенция е национално представително, проведено в периода 7-13 декември 2017 г. Интервюирани са 1000 пълнолетни българи в 92 населени места чрез пряко интервю по домовете.Според \"Екзакта\" кой би бил трети и кой-четвърти е трудно да се предвиди в извънизборна ситуация.Настоящото изследване показва, че ако изборите бяха в средата на декември т.г., в парламента биха попаднали само 4 формации – ГЕРБ, БСП, ОП и ДПС. Засега партия „Воля” остава под 4%-та бариера. Ситуацията в дясно не изглежда особено перспективна, защото обединенията се извършват около две ядра. С висока степен на достоверност може да се твърди, че поотделно тези две ядра нямат особени шансове да попаднат в следващ парламент, коментират от агенцията.При нови избори ГЕРБ може да разчита на вота на 89% от избирателите си от март 2017г., а БСП – на 91%. Това са двата най-мобилизирани партийни електората. Непосредствено след тях се нареждат избирателите на ДПС – 84% от които биха повторили своя вот.Над две трети от бившите избиратели на Обединени патриоти биха подкрепили отново тази патриотична формация. „Воля” са запазили около 60% от избирателите си от март 2017 г. като една трета от бившите им избиратели днес са разочаровани.На въпрос „Да допуснем, че на следващи парламентарни избори се явят само ГЕРБ и БСП. За кого бихте гласували?” 41% отговарят, че биха гласували за ГЕРБ, а 29% – за БСП. 1/3 от българите отказват да гласуват за която и да е от тези две партии.62% от анкетираните се обявяват против предсрочни парламентарни избори с аргумента, че те са ненужни на страната. 22% подкрепят евентуалното провеждане на предсрочен вот. Половината от симпатизантите на левицата искат предсрочни парламентарни избори. Противници на предсрочните избори са най-често хората на възраст между 50 и 60 години, високообразованите и заможните респонденти, както и жителите на градовете извън столицата.92% от избирателите на ГЕРБ и 83% от тези на ОП се обявяват против провеждането на предсрочни парламентарни избори.", "date": "2017.12.20", "title": "Една трета от българите не искат да чуят ни за ГЕРБ, ни за БСП"}
{"url": "https://offnews.bg/sviat/frantcia-spira-dobiva-na-petrol-i-priroden-gaz-ot-2040-g-671548.html", "text": "Френският парламент прие окончателно закон, с който в страната се прекратява добива на петрол и природен газ от 2040 г., съобщи Франс прес, цитирана от БТА. Законът предвижда да не се издават разрешителни за експлоатиране на петрол и газ, а съществуващите концесии за добив няма да се подновят след 2040 г.\"Пише се краят на изкопаемите горива, а парламентът пише първата му страница\", изрази задоволство министърът на екологичния преход Никола Юло след гласуването.Той добави, че текстът трябва да бъде придружен от заложени цели за намаляване на потреблението на изкопаеми горива.Заради критики на неправителствените организации бяха приети две изключения в закона - производството ще може да важи и след 2040 г., ако компанията, притежаваща разрешително, не е покрила разходите си по предварителните проучвания. Освен това ще продължи добивът на сяра в Лак, Югозападна Франция.", "date": "2017.12.20", "title": "Франция спира добива на петрол и природен газ от 2040 г."}
{"url": "https://offnews.bg/politika/tatiana-doncheva-konpi-reketira-triabva-da-se-zakrie-671534.html", "text": "„Държавата не може да се управлява по мутренски – каквото е казал главатарят – това”, коментира лидерът на „Движение 21” Татяна Дончева в сутрешния блок на бТВ.Тя посочи, че \"когато ви управляват хора, които се държат от чужбина с всевъзможни факти от тяхната близка и далечна биография, това означава, че решенията в държавата се вземат в чужд интерес”.Тя упрекна лидера на БСП Корнелия Нинова, че мълчи по този скандал.Според нея Нинова е не просто участник в приватизацията, а е участник в разбойническо-ментраджийска приватизация на няколко външнотърговски дружества.", "date": "2017.12.20", "title": "Татяна Дончева: КОНПИ рекетира, трябва да се закрие"}
{"url": "https://offnews.bg/obshtestvo/burgas-sazdava-gimnazia-po-programirane-i-izkustven-intelekt-671536.html", "text": "Професионална гимназия по програмиране и изкуствен интелект ще приема ученици в Бургас от следващата учебна година (2018/2019). Решението бе гласувано с единодушие от Общинския съвет по предложение на кмета Димитър Николов.Училището ще бъде настанено в Техническата гимназия в \"Меден рудник\". Възпитаниците му ще изучават интензивно английски и немски език и програмиране в специалностите \"Програмно осигуряване\" и \"Приложен програмист\". Курсът на обучение е 5 години след завършен седми клас.В настоятелството на училището са поканени представители на най-големите IT компании в България, част от които вече са приели.Общинарите са писали и до световни гиганти като Аmazon, Google, Microsoft, Apple, Samsung с молба за методична и технологична подкрепа.", "date": "2017.12.20", "title": "Бургас създава гимназия по програмиране и изкуствен интелект"}
{"url": "https://offnews.bg/politika/ekzakta-starite-bednite-neobrazovanite-i-selianite-ne-haresvat-bori-671542.html", "text": "Мая Манолова е най-одобряваният ръководител на държавна институция у нас. Работата на националния Омбудсман е одобрявана от 71% от българите, при това от хора с различна политическа принадлежност. Това показват данните от изследване на Екзакта Рисърч Груп.Проучването на социологическата агенция е национално представително, проведено в периода 7-13 декември 2017 г. Интервюирани са 1000 пълнолетни българи в 92 населени места чрез пряко интервю по домовете.Президентът Румен Радев е одобряван от 70% от българите.В оценките за неговата работа откриваме немалко политически аргументи. Президентът е одобряван от 96% от левите избиратели и от по около 60% от избирателите на другите формации, което го прави влиятелен политик, коментират от \"Екзакта\".54% от българите одобряват работата на Патриарх Неофит. Високообразованите българи, жителите на столицата и на малките градове в страната, както и симпатизиращите на Обединени патриоти по-често от останалите одобряват работата на главата на БПЦ.За последните шест месеца премиерът Бойко Борисов печели 8% одобрение. През декември положителни оценки за работата му дават 45% от българите. Критично настроените са 48%.Премиерът получава безусловна подкрепа от избирателите на ГЕРБ – одобряват го 95% от тях. Работата му се приема добре от жители на градовете, от високообразовани и заможни респонденти, както и от хора на възраст между 30 и 60 години.Силно критични към работата на премиера са хора на възраст над 60 години, нискообразовани и бедни респонденти, както и жители на селата, уточняват от социологическата агенция.Новоизбраният председател на Народното събрание Цвета Караянчева е одобрявана от 29% от българите, като неодобрението към нея през декември възлиза на 32%. ", "date": "2017.12.20", "title": "Екзакта: Старите, бедните, необразованите и селяните не харесват Борисов"}
{"url": "https://offnews.bg/ikonomika/pochasovata-stavka-se-uvelichila-s-1-10-za-godina-naj-goliam-e-rastat-671549.html", "text": "Общите разходи на работодателите за отработен час на наетите от тях работници и служители са се увеличили с 10.7% за за една година, показват предварителни данни на Националния статистически институт (НСИ).От третото тримесечие на 2016-а до същия период на 2017 г. най-много са се увеличили тези разходи в индустрията - 11.5%, и услугите - с 10.8%.По икономически дейности през третото тримесечие на 2017 г. най-висок ръст на общите разходи за труд спрямо същия период на предходната година е регистриран в икономическите сектори „Административни и спомагателни дейности“ - с 14.8%, „Други дейности“ - с 14.4%, и „Образование“ - с 13.7%.Най-нисък ръст на общите разходи за труд е регистриран в икономическите сектори „Култура, спорт и развлечения“ - с 2.9%, „Производство и разпределение на електрическа и топлинна енергия и на газообразни горива“ - с 6.3%, и „Строителство“ - със 7.0%. През третото тримесечие на 2017 г. спрямо третото тримесечие на 2016 г. разходите за възнаграждение за един отработен час се увеличават с 10.6%, а другите разходи (извън тези за възнаграждения) - с 11.1%.По икономически сектори изменението на разходите за възнаграждения спрямо същия период на предходната година варира от 3.1% за „Култура, спорт и развлечения“ до 14.5% за „Други дейности“.", "date": "2017.12.20", "title": "Почасовата ставка се увеличила с 1/10 за година, най-голям е ръстът в индустрията"}
{"url": "https://offnews.bg/politika/deputatat-sasobstvenik-na-iunion-ivkoni-napusna-parlamenta-671546.html", "text": "Народният представител от ГЕРБ Ивайло Константинов, който bе съсобственик на транспортната фирма \"Юнион Ивкони\", подаде оставка като депутат. Тя бе приета днес от Народното събрание.\"Решението е добре обмислено и не е емоционално\", каза пред \"Дарик\" вече бившият депутат.По негови думи работата му като депутат е била \"насила\".„Много насила изкарах тези няколко месеца в Народното събрание. Нито за ден не се зарадвах за тази работа. Направих това, което трябваше, за района, но по душа съм бизнесмен. Днес беше трудно, но успях да убедя ръководството на партията“, заяви Константинов пред радиото.След него в листата е областният управител на Кюстендилска област Виктор Янев, но той е подал декларация в ЦИК, че се отказва от правото си да стане народен представител и остава областен управител. Мястото на Ивайло Константинов ще заеме заместник областният управител Радослава Чеканска.", "date": "2017.12.20", "title": "Депутатът съсобственик на 'Юнион Ивкони' напусна парламента"}
{"url": "https://offnews.bg/ikonomika/bezrabotnite-zheni-sa-namaleli-s-25-769-prez-2016-g-671555.html", "text": "Правителството прие Доклад за равнопоставеността на жените и мъжете в България за 2016 г. Документът отразява резултатите от изпълнението на политиките за повишаване на участието на жените на пазара на труда, намаляването на разликите в заплащането между половете и насърчаването на равенството в процесите на вземане на решения. Сред приоритетните области в доклада са също борбата с насилието, основано на пола, и промяната на обществените стереотипи спрямо половете.В документа се посочва, че през 2016 г. средномесечният брой на безработните жени е намалял до 156 462, което е с 25 769 по-малко в сравнение с 2015 г. За същия период безработните мъже са намалели с 20 340 – до 128 255. Статистиката показва, че през 2016 г. средният брой на продължително безработните жени, които не могат да си намерят работа повече от 12 месеца, са били 65 379 или с близо 16 000 по-малко в сравнение с 2015 г.Според цитираните в доклада данни, месечната нетна заплата на жените е с около 12% по-ниска от тази на мъжете. Средната разлика за страните от ЕС е 16 на сто. През миналата година делът на работещите бедни е намалял и сред двата пола.Акцент в доклада е поставен върху приетия Закон за равнопоставеност между мъжете и жените, който регламентира институционалната рамка, стратегическите и оперативни документи за по-ефективно управление на политиката по равнопоставеност на жените и мъжете.", "date": "2017.12.20", "title": "Безработните жени са намалели с 25 769 през 2016 г."}
{"url": "https://offnews.bg/112/kamion-se-zapali-v-dvizhenie-na-tcarigradsko-shose-671540.html", "text": "Товарен камион се е запалил в движение на бул. \"Цариградско шосе\" в София.От МВР съобщиха за OFFNews, че сигналът за инцидента е постъпил в 10.16 часа. На излизане от София на разклона за кв. \"Горубляне\" при ул. \"Павел Красов\" от камиона започнал да излиза дим.На място са пратени екипи на пожарната и Пътна полиция. Няма пострадали. Трафикът в района е затруднен, а пътни полицаи подпомагат преминаването през мястото. ", "date": "2017.12.20", "title": "Камион се запали в движение на Цариградско шосе"}
{"url": "https://offnews.bg/kultura/novogodishniat-kontcert-v-ndk-predstavia-proizvedenia-ot-vsichki-chlen-671550.html", "text": "Празничният новогодишен концерт „Духът на Европа“ в НДК, който ще се проведе на 1 януари от 18:00 часа, ще бъде първото събитие, с което България ще отбележи домакинството на страната ни като председател на Съвета на ЕС.Коннцертът включва произведения на композитори от всичките 28 държави-членки от ЕС, а България ще бъде представена с „Нестинарски танц“ из балета „Нестинарка“ на Марин Големинов.Публиката в зала 1 на НДК ще се наслади на майсторството на един от най-обичаните, световно признати български цигулари, концертмайстор на престижния Оркестър на Романска Швейцария – Светлин Русев, с участието на Фестивален симфоничен оркестър.Диригент ще бъде Маестро Емил Табаков, който тази година навършва 70 години. Той е тясно свързан с историята на Новогодишния музикален фестивал в НДК – бил е дълги години негов музикален директор и диригент на празничния новогодишен концерт.", "date": "2017.12.20", "title": "Новогодишният концерт в НДК представя произведения от всички членки на ЕС"}
{"url": "https://offnews.bg/kultura/dark-tranquillity-se-zavrashtat-u-nas-prez-2018-ta-671552.html", "text": "Dark Tranquillity се завръщат за нов концерт в София. По покана на BGTSC шведската група ще забие 20 април 2018 година в столичния клуб Mixtape5. Събитието е част от световното турне по представянета на последниата творба на групата озаглавена „ATOMA”.Билетите ще са в продажба от 21 декември, 10:00 часа онлайн и в мрежата на Евентим в цялата страна.Първите 40 билета ще са на цена от 40 лева, а следващите и до деня на събитието ще се продават по 45 лева. В случай на останали места, в деня на шоуто и на място в клуба входа ще е 50 лв.Предстои обявяването на специалните гости и допълнителна информация.Организаторите препоръчват навременното закупуване на билети.", "date": "2017.12.20", "title": "Dark Tranquillity се завръщат у нас през 2018-та"}
{"url": "https://offnews.bg/sviat/predi-izborite-v-katalunia-utre-puchdemon-obiavi-vota-za-vapros-na-ch-671524.html", "text": "Бившият каталунски премиер Карлес Пучдемон отправи от Брюксел последен призив към каталунците да гласуват за неговата листа \"Заедно за Каталуния\" на утрешните регионални избори. Пучдемон, който замина за Брюксел преди Испания да издаде заповед за арест срещу него по обвинение в бунт и подривна противодържавна дейност, говори пред симпатизантите си чрез видео връзка. Обръщението му бе излъчено на живо в социалните мрежи и на стотина места в Каталуния, , съобщи Франс прес, цитирана от БТА. Пучдемон отново заяви, че ще се завърне в Испания, само ако бъде подкрепен на вота. Регионалните избори \"не са въпрос на политически цветове или хора, а са въпрос на чест\", заяви той. След това каза, че ако каталунците приемат извършеното от Мадрид сваляне от власт на регионалното правителство и разпускане на парламента, следващите управници на Каталуния също ще бъдат изложени на произвола на централното правителство. Засега проучванията дават трета позиция за партията на Пучдемон. Най-силно представяне от сепаратистките партии проучванията отреждат на Републиканската левица, чийто лидер - бившият вицепремиер Ориол Жункерас е в затвора. Неговата формация е с изравнени сили със \"Сюдаданос\", които подкрепят конституционното единство на Испания. На последните избори в Каталуния през 2015 г. сепаратистите спечелиха мнозинство в регионалния парламент с 47,8% от гласовете.", "date": "2017.12.20", "title": "Преди изборите в Каталуния утре: Пучдемон обяви вота за въпрос на чест"}
{"url": "https://offnews.bg/obshtestvo/eto-kak-oshtetenite-ot-falita-na-sofia-tur-i-holidej-da-poluchat-par-671538.html", "text": "Засегнатите потребители от  ЕООД ще получат парите си за неосъществените пътувания от застраховката професионална отговорност на туроператора. Това обяви председателят на Комисията за защита на потребителите Димитър Маргаритов пред bTV тази сутрин.\"В България единственият способ, по който това се случва, е застраховката професионална отговорност на туроператора. Такава застраховка има. Тя, съгласно закона, е определена в зависимост от оборота на туроператора в предходни периоди”, добави Маргаритов.За да си получат парите, хората трябва да представят на застрахователя всички необходими документи – договор за организирано пътуване, касови бонове за извършените плащания, копие от полицата \"Туроператорска отговорност\" и други налични.Председателят на КЗП засегна и темата за нелоялните търговци в предпразничните оферти.Данните показват, че се увеличава броят на забраняваните от контролния орган нелоялни практики.\"Да кажем, че пазарът е стерилен, няма да бъдем откровени. Естествено, че има нелоялни търговски практики. Особено сега, при най-активното пазаруване по празниците, има опити на търговците да ги измамят с фалшиви намаления, изкуствени промоции, с подарък към това, което искат да си купят, но цената му се оказва по-висока, е подарък липсва. Или с кампания за коледни елхички, при която се оказва, че те не са налични и вие да си купите нещо друго на по-висока цена”, даде примери Маргаритов.Подобни прийоми се срещат и при онлайн пазаруването. Измамата става, когато в период на активно пазаруване търговецът рязко вдига цената на определена група търсени стоки и след това обявява \"намаление\". Например по време на \"Черен петък\" е имало 30-40 сигнала за подобни нарушения.Има и опити на търговци да ограничават отговорността си по отношение на рекламация на дефектните стоки или възможността за връщане на онлайн покупка при продажби от намаления, но това е незаконно.", "date": "2017.12.20", "title": "Ето как ощетените от фалита на 'София тур и Холидей' да получат парите си обратно"}
{"url": "https://offnews.bg/obshtestvo/deteto-na-gradina-s-dokumenti-onlajn-dogodina-671553.html", "text": "Столичани ще могат да плащат по електронен път за 34 административни услуги от март догодина. Това ще става чрез виртуален ПОС торминал на страницата на Столична община. Към момента около 50 услуги могат да бъдат заявени електронно, но не могат да бъдат платени. Част от тях са Удостоверение за наследници, Удостоверение за постоянен или настоящ адрес и др. Сред 34-те услуги има свързани с гражданската регистрация, зелената система и земеползването, общинската собственост и туризма. В бъдеще се предвижда да бъдат включени и услугите на направлението \"Архитектура и градоустройство\", които са едни от най-многобройните и често използвани. Очаква се до края на 2018 г.  Това ще спести на родителите ходенето до общината за документите, които се изискват при записване на детето. Мобилна версия на Контактния център на Столична община ще бъде пусната в експлоатация до края на февруари 2018 г.", "date": "2017.12.20", "title": "Детето на градина с документи онлайн догодина"}
{"url": "https://offnews.bg/politika/vitceto-simeonov-pak-besen-sabotazh-gerb-i-dps-pak-ni-izvartiaha-671554.html", "text": "Вицепремиерът Валери Симеонов избухна във Фейсбук срещу мнозинството в парламента и по-конкретно към ГЕРБ и ДПС. За втори път в рамките на месец вицето видно показва, че не е доволен от своите коалиционни партньори от партията на премиера Борисов.\"Пак ни извъртяха! Депутати от ГЕРБ и ДПС промениха току-що приетия Закон за концесиите по най-подлия начин - чрез преходни и заключителни разпоредби на Закона за ограничаване на административното регулиране и административния контрол върху стопанската дейност. Концесиите на плажовете ще се определят от Министъра на туризма, а не по общия ред, определен от закона за концесиите. Това означава, че ще продължи по най-непрозрачен начин раздаването за по 20 години (а може и повече) на приближени фирми и групировки\", написа във Фейсбук профила си Симеонов.Днес, след ремонт на над 60 закона, бяха приети административни мерки, които на практика премахнаха свидетелството за съдимост. В допълнителните разпоредби Симеонов е видял и промените в Закона за концесиите.\"Явно при това ръководство на Министерството, България няма да има съвременен и прозрачно-регламентиран туризъм. Това е поредният саботаж на опитите за въвеждане на нормално управление и реална конкуренция. Благодаря на колегите от Обединени патриоти, които се противопоставиха на предложението в пленарна зала. За съжаление, такива са правилата на демокрацията - ДПС+ГЕРБ - 100 \"за\" срещу 43 \"против\".И така, равносметката е:Слънчев бряг север - МаджоСлънчев бряг юг - ВИСНесебър юг - ВИСПоморие централен - братя МаргиниБургас север - братя МаргиниСозопол Харманите - ВИССозопол централен - подготвен за братя Маргинии т.н., и т.н.Сараите на Доган-плаж Отманли - ДПСНа печелившите - Весела Коледа и честити нови 20 години концесии!", "date": "2017.12.20", "title": "Вицето Симеонов пак бесен: Саботаж! ГЕРБ и ДПС пак ни извъртяха!"}
{"url": "https://offnews.bg/obshtestvo/ignazhden-e-kolednite-praznitci-zapochvat-s-parvia-gost-671498.html", "text": "Църквата почита днес Свети Игнатий Богоносец, народът ни празнува Игнажден. Имен ден имат Игнат, Искра, Пламен, Огнян и техните производни. Името Игнатий е от латински произход и означава „огън”, „пламък”, „огнен”.Игнажден е първият по-специален ден около зимното слънцестоене, смята се, че с него започват коледните празници. Затова е наричан още Нов ден и Млада година. Според поверието първият гост в дома определя каква ще е следващата година за семейството - ако полазникът е добър човек, годината ще е успешна. Който от стопаните пък излезе пръв от къщата, не трябва да се връща с празни ръце. На този ден не се дава нищо в заем, за да се запази изобилието и плодородието в семейството. В народните вярвания от Игнажден до Богоявление са Мръсните дни, с тях започва прехода от старата към новата година. Според християнската традиция от днес започват родилните мъки на Богородица. Затова нераждалите жени не трябва да работят, за раждат по-леко децата си. На трапезата на Игнажден се слагат орехи и се наричат на членовете на семейството - като се счупи, ядката показва как ще върви животът му през новата година. ", "date": "2017.12.20", "title": "Игнажден е, Коледните празници започват с първия гост"}
{"url": "https://offnews.bg/sviat/avtobus-s-turisti-se-obarna-v-meksiko-zhertvi-i-raneni-671527.html", "text": "12 души загинаха, 18 са ранени, след като автобус с туристи се преобърна в мексиканския щат Кинтана Роо. Сред пътниците има граждани на САЩ, Бразилия и Швеция.Автобусът е излязъл от пътя, уточняват местните власти. В него са пътували 31 души към археологическия комплекс Чакчобен, където има останки от древен град на маите. Кинтана Роо е един от трите щата на полуостров Юкатан, там се намират най-известните забележителности в страната.", "date": "2017.12.20", "title": "Автобус с туристи се обърна в Мексико, жертви и ранени"}
{"url": "https://offnews.bg/liubov-i-seks/mark-hamil-praznuva-39-godini-brak-galeria-671545.html", "text": "Преди дни светът отпразнува премиерата на „Междузвездни войни: Последният джедай“, но актьорът, изиграл Люк Скайуокър, Марк Хамил имаше още една прекрасна причина да вдигне тост. Той отбеляза 39 години от брака си с Мерилу Йорк. Оказа се, че Силата още е с тях, след толкова години заедно.Марк се среща с Йорк, когато работи като зъболекар в Уестууд, Лос Анджелис.„Тя влезе в чакалнята и бе облечена с джинси и бяло палто и изглеждаше доста провокативна. Беше красива като картинка“, разказва Марк за списание People през 1981 година.„Казах й: Позволяват Ви да се обличате така по време на работа? Тя ме погледна и ми отговори: „Да. Следващият клиент“, казва актьорът.Хамил казва, че това е било „любов от първия смях“.Марк и Мерилу се женят на 17 декември 1978 г., когато актьорът е на 26 години, а Йорк е на 23 години. Те имат три деца: Нейтън (роден през 1979 г.), Грифин (1983) и Челси Елизабет (1988).Актьорът публикува снимки на дваматав социалната мрежа Twitter и написа: \"А казваха, че няма да издържим\". Причината за неговите думи са честите разводи в Холивуд. ", "date": "2017.12.20", "title": "Марк Хамил празнува 39 години брак (галерия)"}
{"url": "https://offnews.bg/politika/pravitelstvoto-razplati-1-miliard-za-saniraneto-671556.html", "text": "Правителството одобри допълнителни разходи от 1 млрд. лв. по бюджета на Министерството на регионалното развитие и благоустройството за 2017 г. за изпълнение на Националната програма за енергийна ефективност на многофамилните жилищни сгради.Тези средства са до размера на одобрените за изпълнение на Програмата и са предназначени за изплащане на задълженията по чл. 2, ал. 6 от ПМС 18/2015 г., с което министерството превежда към Българската банка за развитие дължимите суми по изпълнението на Програмата, съобщават от правителствената пресслужба.Вторият милиард за финансиране на Програмата бе одобрен с Решение на 43-ото Народното събрание на 18 януари 2017 г.Чрез изпълнението на Програмата за първи път в България има ясна политическа воля за мащабно финансиране на мерките за енергийна ефективност в жилищния сграден фонд, тъй като този сегмент изостана значително по нива на енергийна ефективност в сравнение със сградите за обществено обслужване.", "date": "2017.12.20", "title": "Правителството разплати 1 милиард за санирането"}
{"url": "https://offnews.bg/obshtestvo/taksidzhii-iskat-minimalna-tarifa-ot-lev-savetnik-ne-e-obosnovano-671531.html", "text": "Таксиметровите шофьори имаха девет години така наречената данъчна ваканция и не плащаха абсолютно никакъв данък. След въвеждането на патентния данък по-голяма част от нелегалните таксита отпаднаха.Това коментира пред Нова телевизия общинският съветник и съпредседател на \"Политическа група 5\" инж. Симеон Славчев във връзка с предстоящия протест на таксиметровите шофьори в София.20% от такситата са блокирани заради бюрокрация, твърдят от бранша. Жълтите автомобили ще протестират на 21 декември т. г. Тяхното искане е Столична община да въведе минимална тарифа от 1 лв. на километър. В момента големите компании возят на 0,79 лв. за дневна и на 0,90 лв. за нощна тарифа.\"Таксиметровите компании и в момента не са ограничени да си вдигнат тарифата, ако преценят, тъй като Столичната община е определила само горната граница на таксиметровата тарифа и тя е 1.60 лв. Таксиметровите шофьори настояват да се въведе минимална тарифа и тя да бъде 1 лв. дневната и 1,14 лв. нощната\", припомни инж. Славчев, който е член на постоянната комисия по транспорт и туризъм.\"Смятам, че искането им за минимална тарифа от 1 лв. не е обосновано, защото всяка фирма и сега може да си сложи цена, каквато иска, стига да не надвишава горната граница, пък хората сами ще решат, дали да се качат и возят на такси за 1 лв. или за 0,79 лв. на километър. Твърдението, че като се повиши цената на таксиметровата услуга ще има повече таксита не е вярно, защото пазарът определя цената. Ако се качи цената, според мен по-малко хора ще ползват таксиметровата услуга, което би довело до загуба на таксиметровите компании\", категоричен е инж. Славчев.\"Не мога да приема и аргумента, че патентният данък на такситата в София, който е в размер на 850 лв. на година, е висок. В София има 6000 таксита и ако разделим данъка на дните в годината ще се получи, че всяко такси плаща по 2,30 лв. на ден. Това е напълно поносимо. Още повече, че събраните средства от патентния данък отиват целево за изграждане на таксиметровата инфраструктура в София, като например таксиметровите колонки. Тоест дори и патентният данък се връща под тази форма и обслужва бранша.\", допълни още инж. Симеон Славчев.", "date": "2017.12.20", "title": "Таксиджии искат минимална тарифа от лев. Съветник: Не е обосновано"}
{"url": "https://offnews.bg/obshtestvo/bez-voda-shte-badat-na-chetiri-mesta-v-sofia-671493.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Изпълнение на инвестиционен проект за реконструкция на уличен водопровод на ул. „Йосиф Соколски“ в кв. „Васил Левски“ налага спиране на водоподаването от 10:00 до 22:00 часа на ул. „Летоструй“, ул. „Стоян Попов“, ул. „Рилска обител“, бул. „Ботевградско шосе“. След възстановяване на водоснабдяването е възможно временно повишаване мътността на водата.Реконструкция на уличен водопровод на ул. „Мимоза“ в „Курило“ налага спиране на водоподаването от 9:00 до 21:00 часа на ул. „Мимоза“, ул. „Циклама“ от ул. „Мимоза“ до ул. „Кестен“. След възстановяване на водоснабдяването е възможно временно повишаване мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. Строително-монтажни работи на ул. „Григорий Горбатенко“ в „Младост“ I налагат спиране на водоподаването от 09:00 до 19:00 часа на бл. 156, бл. 168, УПИ VII(5969), кв. 3Е, на ул. „Григорий Горбатенко“.Подмяна на сградно водопроводно отклонение на ул. „Сава Михайлов“ в „Илинден“ налага спиране на водоподаването от 10:00 до 18:00 часа на ул. „Сава Михайлов“ от ул. „Тодор Икономов“ до ул. „Иван Хаджиенев“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. ", "date": "2017.12.20", "title": "Без вода ще бъдат на четири места в София"}
{"url": "https://offnews.bg/obshtestvo/dar-za-gostite-na-evropredsedatelstvoto-kniga-s-istorii-za-bg-koruptc-671526.html", "text": "Избрани статии от трите издания на \"Черната книга на правителственото разхищение в България\", издавана от Фондация за свободата \"Фридрих Науман\", ще бъдат преведени на английски език. Целта е историите за българската корупция да достигнат до повече от еврочиновниците, идващи у нас за председателството на ЕС между януари и юни догодина.Това заявява директорът за Югоизточна Европа на фондацията Даниел Кадик в предговора на новото издание на книгата, чиято премиера бе снощи.В \"Черна книга на правителственото разхищение в България 2017\" са събрани статии за неуважение към данъкоплатците. В някои от случаите става дума за обикновено прахосничество - харчене на значителни средства, без това да е необходимо. В други сме свидетели на безотговорност от страна на чиновници, която води до некачествено изпълнение и протакане. Има и истории, които оставят усещането за умишлено прахосничество в интерес на определени лица.Целта на изданието е повече хора да започнат активно да следят как общините и държавата изразходват техните пари.Водещата история в \"Черна книга 2017\" е \"Как си построихме (електронна) бюрокрация за 200 милиона\" на журналиста от dnevnik.bg Георги Ангелов. Историята е за похарчените до момента пари за електронно управление, които са сред най-ярките доказателства за поговорката, че когато не знаеш къде отиваш, със сигурност стигаш другаде.Лилия Цачева от Клуб Z е автор на статията \"Национален дворец на разхищението\". В нея се описва как ремонтът на НДК се превърна в символ на безотговорното и непрозрачно харчене на парите на данъкоплатците.Историята \"Приказка за 4 милиона и 6 маймуни\" е за подготовката на Пловдив за Европейска столица на културата през 2019 г. Там първите 4 милиона вече бяха похарчени, но срещу тях данъкоплатците не получиха площади, сцени или зали, а недовършен зоопарк с шест стари маймуни.\"Безплатно\" саниране. Я пак?!\" е история на Мариета Димитрова за града първенец по лепенето на топлоизолации - Благоевград. Оказва се, че ремонтът на някои от сградите излиза двойно по-скъп, отколкото на други, има оплаквания за лошо качество, гарнирани с обвързаност на фирмите изпълнители с местната власт.С цели три истории в новата книга участва журналистът от кореспондентското бюро на dnevnik.bg във Варна Спас Спасов. Те са \"Как 1 милион изчезна в кофи за боклук\", \"Евтини апартаменти? Има, но не за вас\" и \"Изпараването на стадионите във Варна\", в която се описва как по една и съща схема общината в морската столица остава без стадионите \"Юрий Гагарин\" и \"Спартак\"- печелят частни компании, а данъкоплатците се разделят със собствеността си.\"Калиакра\" - щета за стотици милиони\" е история на Атанас Чобанов от \"Биволъ\" за една все по-набъбваща сметка за плащане. България бе осъдена от ЕС за това, че е допуснала незаконно изграждане на шест ветропарка, които пък получават щедри субсидии като производители на зелена енергия. \"Досетливите роднини на кмета\" на Вилхелма Дурева е една голяма история от малка община. Оказва се, че близка на кмета на Септември си купува много евтино парче земя, което по-късно продава на общината. Само че 115 пъти по-скъпо. Вилхелма Дурева е автор и на още една история от книгата \"Джаджите\" за зелена зона. Малки, но двойно по-скъпи\", която е за прахосничество на Столичния общински съвет.Статията \"Ремонтът на \"Дондуков\". Как не се прави\" разказва една сага с 9-годишна давност, резултатът от която никак не впечатлява столичани. Тя обяснява в детайли неспособността на Столична община да управлява уличните ремонти в интерес на гражданите и събира в основните проблеми на едно място - фаворизиране на определени фирми, некачествено изпълнение, неспазване на срокове.\"Разораната нива на Русе\" е друга история от дългия списък с безобразия със стадиони в страната. Ремонтът е извършен, парите похарчени, само да не завали! В \"Черната книга\" има и още една русенска история - \"За милион и половина\". Толкова пари на европейските данъкоплатци похарчи Асоциацията на дунавските общини, за да се подготви някой ден да изработи карта на разпространението на комарите. Поръчката е спечелена по доста съмнителен начин, а парите - хвърлени на вятъра.Историята на журналиста от Нова телевизия Марин Николов \"Евросубсидии: За мама, за татко, а защо не и за дъщерята\" е за роднинско разпределение на земеделските евросубсидии - класическа далавера.\"Системата БДЖ: Едни ще унищожим, други ще позлатим\" е статия на журналиста от OFFNews Светослав Метанов. В нея се разказва как държавните регулатори се намесват грубо на жп пазара - подкрепят една компания и разчистват всичките ѝ конкуренти. Така парите на данъкоплатците, с които БДЖ плаща обществените си поръчки, няма къде да отидат и отиват точно при този, при когото трябва.В новата \"Черна книга\" има и една история с продължение \"Ще се откаже ли държавата от контрола си върху медиите\" на журналиста от \"Капитал\" Весислава Антонова. В нея се разказва как парите от европейските програми за медии всъщност се използват за подчиняването им на принципа \"Слушкаш - папкаш, не слушкаш - не папкаш\".", "date": "2017.12.20", "title": "Дар за гостите на европредседателството: Книга с истории за БГ корупцията"}
{"url": "https://offnews.bg/obshtestvo/slanchevo-no-studeno-utre-do-minus-12-671525.html", "text": "Времето днес ще е слънчево над по-голямата част от страната. Повече облаци ще има в Североизточна България, където ще прехвърча и сняг. Вятър от северозапад носи още студ. Максималните температури ще са между минус 1 и 4°, в София между минус 1 - 0 градуса. В планините също ще грее слънце, но по високите върхове термометрите няма да се качат над минус 9 градуса.До края на работната седмица ще остане слънчево, но утре ще е още по-студено - до минус 12 градуса. Вятър и слаб сняг се очакват през уикенда. ", "date": "2017.12.20", "title": "Слънчево, но студено, утре до минус 12"}
{"url": "https://offnews.bg/temida/firma-napravila-nepoiskan-remont-sad-zaporira-smetkite-na-obshtina-ki-671530.html", "text": "600 души може да останат без заплати по коледните празници заради запора на сметките на Община Кюстендил. Много от тях са на минимална работна заплата.Това заяви кметът на Кюстендил Петър Паунов по бТВ. Причина за запора на общинските сметки е иск на фирма, ремонтирала сградата на кметството след наводнение през 2009 г. Фирмата удължила ремонта и общината отказала да плати, заради което последвало дело и запор. Правителството и ВСС вече са уведомени, очакваме подкрепа по най-бързия начин, каза още Паунов. И предупреди \"всички колеги кметове, местната власт, националната власт, законодателна и изпълнителна власт – днес тези камъни са изсипани в градината на Община Кюстендил, утре може да бъде във вашата градина“.Ако не бъде променен законът, всеки, който влезе във вашия дом, може да извърши каквито и да било ремонтни дейности и след това да ви осъди за тях, коментира кметът. По думите му фирмата твърди, че е надработила за 500 хил. лв., а излиза, че Общината се е облагодетелствала, макар да няма положен подпис и договорни отношения. Общината е осъдена не на договорно основание, а за неоснователно обогатяване – прецедент, от който може да пострада всеки, посочи той.", "date": "2017.12.20", "title": "Фирма направила непоискан ремонт, съд запорира сметките на община Кюстендил"}
{"url": "https://offnews.bg/112/dzhip-ubi-10-godishno-dete-v-plovdivskoto-selo-parvenetc-671535.html", "text": "При пътен инцидент тази сутрин в пловдивското село Първенец е загинало 10-годишно момиченце, съобщиха от пресцентъра на полицията в Пловдив. Сигналът за инцидента е подаден малко преди 8.00 часа.По първоначални данни джип е блъснал 10-годишно момиченце с майка му. На място е загинало детето. 31-годишната майка е откарана в болница за медицинска помощ.Роднини на семейството са реагирали и са нанесли побой на 56-годишният шофьор на колата. На място са екипи на Първо РУ, Специализирани полицейски сили и Пътна полиция.Напрежението е овладяно, установен е единият от участниците в побоя. Местопроизшествието е запазено, причините и обстоятелствата около катастрофата се изясняват.", "date": "2017.12.20", "title": "Джип уби 10-годишно дете в пловдивското село Първенец"}
{"url": "https://offnews.bg/politika/okonchatelno-otpada-izdavaneto-na-svidetelstvo-za-sadimost-671533.html", "text": "С ремонт на над 60 закона отпадна издаването на свидетелството за съдимост на хартия. Целта е да се установи принципът администрацията да събира служебно информация за съдебния статус на физическото лице.Това стана с промените в Закона за ограничаване на административното регулиране и административния контрол върху стопанската дейност, които минаха днес на второ четене в Народното събрание. Свидетелството за съдимост вече ще се издава по служебен път, с което се предвижда гражданите да дават 3,8 милиона лева по-малко годишно на държавната администрация. Отпадането на свидетелството за съдимост е една от мерките за намаляване на административната тежест за бизнеса и за гражданите, което е сред основните приоритети в програмата за управление на правителството. ", "date": "2017.12.20", "title": "Окончателно: Отпада издаването на свидетелство за съдимост"}
{"url": "https://offnews.bg/politika/valeri-simeonov-vliza-v-kabineta-na-lidera-na-sds-partiata-mu-se-nana-671528.html", "text": "Националният фронт за спасение на България на вицепремиера Валери Симеонов става съквартирант на СДС. Партийната централа на НФСБ ще е на два етажа на \"Раковски\" 134. Правителството ще гласува днес \"проект за решение за предоставяне под наем на част от имот - частна държавна собственост, за административните нужди на централното ръководство на политическа партия \"Национален фронт за спасение на България\". Предложението е на министъра на регионалното развитие и благоустройството Николай Нанков. Ако НФСБ се нанесе на горните етажи, Симеонов ще получи кабинета, който винаги е бил на лидера на СДС. Сините не влязоха в парламента, като част от Реформаторския блок и загубиха правото си да ползват с нисък наем държавен или общински имот. СДС обаче все пак ще запази два етажа в легендарната сграда на демокрацията. ", "date": "2017.12.20", "title": "Валери Симеонов влиза в кабинета на лидера на СДС, партията му се нанася на Раковски 134"}
