{"url": "https://offnews.bg/sviat/nad-120-dushi-sa-arestuvani-na-ekoprotest-v-london-701418.html", "text": "122 души са арестувани на екопротест в Лондон. Протестът беше организиран от движението Extinction Rebellion. Демонстрантите настояват да бъде обявено \"климатично извънредно положение\", да се разработи план за действие до 2025 г. емисиите от газове с парников ефект да бъдат \"сведени до нула\" и да бъде създадено \"гражданско събрание\" за климатична и социална справедливост.Вчера демонстрантите блокираха пет емблематични места в британската столица - Мраморната арка, Оксфорд съркъс, моста \"Ватерло\", площад \"Пикадили\" и Площада при парламента.Демонстранти са били задържани за нарушаване на обществения ред и възпрепятстване на движението. Арес арестуваните са и петима, нанесли щети на входа към централата на петролния концерн \"Роял Дъч Шел\".Демонстрациите ще продължат цяла седмица. Очаква се протестът да се разрасне и да обхване 80 града в 33 държави.", "date": "2019.04.16", "title": "Над 120 души са арестувани на екопротест в Лондон"}
{"url": "https://offnews.bg/izvan-terena/vegan-prolial-kravta-na-mesi-701423.html", "text": "Защитникът на Манчестър Юнайтед Крис Смолинг, който разби до кръв лицето на мегазвездата на Барселона Лионел Меси в първия четвъртфинал от Шампионската лига на \"Олд Трафорд\", се оказа запален веган.Бранителят споделя също, че не носи никакви продукти от естествена кожа и е щастлив, че вече футболните обувки са синтетични, за да не изпада в тежки дилеми. Единствено го смущават топките от кожа, но се надява един ден и този проблем да отпадне.\"Разговарях с главния готвач в базата ни и той започна да приготвя повече вегански и вегетариански ястия. Дори на месоядните ми колеги им е любопитно и опитват от нашата храна, като винаги остават изненадани колко е вкусно. Аз напълно оценявам ползата от вегетарианството, защото вече се чувствам отлично, а и възстановяването ми протича по-бързо.Свикнал съм да играя по два мача седмично. Преди след втория всичко ме болеше, но откакто станах веган, всичко е наред. Дори масажистът ни забеляза, че мускулите ми се възстановяват по-бързо. Любопитното е, че сега на обяд веганските ястия свършват първи.Има много алтернативни източници на протеин извън месото - тофу, киноа, бобови растения. Аз продължавам да пия протеинови шейкове, но вече са изключително вегански\", споделя Смолинг пред \"Men' Health\".", "date": "2019.04.16", "title": "Веган пролял кръвта на Меси"}
{"url": "https://offnews.bg/sviat/kitaj-pokoriava-afrika-oshte-ot-klasnata-staia-701417.html", "text": "В ярко осветена класна стая около 20 ученици с ентусиазъм пеят химна на Китай. Тази сцена обаче не се случва в китайско училище, а на хиляди километри - в Найроби, съобщава CNN.Учениците изучават мандарин, на който говорят близо 1 милиард души на почти 8 000 километра далеч от Африка.От 2020 година китайският език ще бъде официално преподаван във всички училища в Кения, наред с френския, арабския и немския език, които вече са в учебната програма.\"Мястото на Китай в световната икономика е нараснало толкова силно, че Кения ще се възползва от това, ако гражданите й разбират мандарин\", заяви главният изпълнителен директор на Кенийския институт за разработване на учебни програми Юлий Юан пред китайската държавна информационна агенция Синхуа.През последните две десетилетия Китай има все по-голямо влияние в Африка и е отпуснал пари на африкански страни за изграждане на магистрали, язовири, стадиони, летища и небостъргачи. Наред с Кения, страни като Република Южна Африка и Уганда също са въвели китайския език като учебен предмет по желание в училищата.Китай е на второ място след Франция с най-много културни институции в Африка. Това е забележителен ръст, като се има предвид, че Китай няма колониални връзки с нито една страна на континента, за разлика от Франция и Великобритания.", "date": "2019.04.16", "title": "Китай покорява Африка още от класната стая"}
{"url": "https://offnews.bg/sviat/erdogan-prati-svoite-v-tcik-s-iskane-za-novi-izbori-v-istanbul-701419.html", "text": "Представители на ръководството на управляващата Партия на справедливостта и развитието внесоха във Висшия изборен съвет петиция с извънредно възражение срещу резултата от вота за Истанбул и с искане за нови избори в мегаполиса.По-рано днес за това намерение в Туитър съобщи заместникът на Ердоган в партията Али Явуз, който посочи и часа на внасянето. Петицията от близо 50 страници е придружена с 3 куфара с документи, които доказвали мащабната манипулация на изборите.Пред журналисти Явуз обяви, че при новото преброяване на бюлетините са открити 5 388 протокола без печат от секционните комисии, което означавало, че партията е ощетена с 85, 5% от гласовете. „Има едно подозрение и ние не успяхме да го решим. При преброяването на 10% от невалидните и на всичките бюлетини, разликата от 29 000 гласа се стопи до 13 900. Ние твърдим, че ако всички гласове бяха преброени или ако бяха предприети всички мерки за елиминиране на съмненията, резултатите щяха да бъдат реални и изборите щяха да приключат в наша полза“, каза Явуз, цитиран от Анадолската агенция.Според него 16 884 гласа са отишли „другаде“, а 5 287 затворници под запрещение са били вписани в изборните книжа. Заместникът на Ердоган подчерта, че „има корупция в изборите и цялото това организирано престъпление и фалшификация на вота може да бъде премахнато от Висшия изборен съвет. Той допълни, че в секционните комисии са били включени хора, уволнени от работа с извънредните декрети, като 19 000 души е трябвало да бъдат избрани от публичната администрация, но не били.", "date": "2019.04.16", "title": "Ердоган прати своите в ЦИК с искане за нови избори в Истанбул"}
{"url": "https://offnews.bg/112/arestuvaha-58-dushi-za-nezakonni-boeve-s-kucheta-v-sofijsko-701425.html", "text": "При съвместна операция на полицаи от София и Самоков са задържани 58 души за незаконни боеве с питбули.На 14 април сутринта полицаите са проверили гориста местност над язовир „Искър“ - в землището на Панчарево.В изоставена панелна постройка, част от бивш пионерски лагер, са открити две дървени арени за провеждане на незаконните боеве, а около тях множество паркирани автомобили с регистрационни табели от различни области на страната.На място са задържани общо 58 души, жители на различни населени места.В част от автомобилите на задържаните са установени 9 кучета от породата „питбул“, които са иззети и предадени на служители от Столичното общинско предприятие „Екоравновесие“.Действията по разследването продължават под надзора на Районна прокуратура- Самоков.Един от задържаните - жител на Самоков, е изхвърлил пред полицейските служители кутия с около 4 грама марихуана. По този случай също е образувано досъдебно производство.", "date": "2019.04.16", "title": "Арестуваха 58 души за незаконни боеве с кучета в Софийско"}
{"url": "https://offnews.bg/zdrave/sluchaite-na-morbili-po-sveta-sa-se-utroili-za-godina-701421.html", "text": "Случаите на морбили по света са се утроили в рамките на една година, съобщи Световната здравна организация, цитирана от Би Би Си.Според организацията регистрираните случаи през първите три месеца на годината са три пъти повече в сравнение със същия период на миналата година.Най-голям е ръстът в Африка - до 700%.СЗО уточнява, че цифрите може да са и още по-тревожни, тъй като се регистрира са един на всеки десет случая на морбили в световен мащаб.Епидемии от морбили бяха обявени в Бразилия, Пакистан и Йемен, а само в Мадагаскар от болестта починаха най-малко 800 души. Според данните на СЗО морбили убива 100 000 души всяка година, основно деца.Увеличаване на случаите на морбили бяха отчетени и в страни като САЩ и Тайланд, където има висок процент на имунизационен обхват. Покритието на първичната имунизация срещу морбили в света е 85% при необходими 95%, за да се избегнат епидемии. Една от причините за увеличаване на болните е дезинформацията за ваксините. От СЗО обясняват, че чрез ваксинация срещу морбили само от 2000 г. са спасени над 20 млн. живота. Заради увеличаване на броя на болните в много държави имунизациите станаха задължителни. Италия забрани деца под шест години да посещават детска градина, ако не са ваксинирани.На отделни места пък се проведоха и извънредни ваксинации за намаляване на разпространението на болестта. Голямо увеличаване на случаите на морбили има и в България. От началото на годината в страната са регистрирани 389 случая при 4 за същия период на миналата година. ", "date": "2019.04.16", "title": "Случаите на морбили по света са се утроили за година"}
{"url": "https://offnews.bg/sviat/makron-obeshta-che-katedralata%c2%a0notr-dam-shte-bade-vazstanovena-do-pe-701428.html", "text": "Парижката катедрала Нотр Дам ще бъде възстановена до пет години, обеща тази вечер в телевизионно обръщение към сънародниците си френският президент Еманюел Макрон.Ние ще възстановим катедралата, тя ще стане още по-хубава. Аз искам възстановяването да приключи до пет години, каза Макрон.Можем да го направим. И ще мобилизираме всичките си сили, обеща президентът.Споделям мъката ви, но също така споделям и надеждата ви, обърна се той към сънародниците си.На нас се пада задачата да превърнем това бедствие във възможност да се обединим и заработим заедно. Трябва да намерим водещата нишка на нашия национален и общочовешки проект, пропита с истински френски чувства, каза още Еманюел Макрон.RFI съобщава, че към момента за реконструкцията на Нотр Дам са събрани около 700 милиона евро.", "date": "2019.04.16", "title": "Макрон обеща, че катедралата Нотр Дам ще бъде възстановена до пет години"}
{"url": "https://offnews.bg/sviat/anketa-rekordna-liubov-kam-stalin-v-rusia-70-701407.html", "text": "Ролята на Йосиф Сталин в историята на СССР е предмет на социологическото проучване от март на \"Левада-център\", а положителната оценка за него е с шокиращия резултат от 70%, пише \"Коммерсантъ\". Всеки втори от анкетираните /51%/ е признал топлите си чувства /възхищение, уважение или симпатия/.Докато 70% оценяват като положителна фигурата на Сталин, от тях 52% я определят за по-скоро положителна, а 18% са твърди - изцяло е такава. Това е рекорд за всички времена на проучванията. През 2006-2009 г. този показател е бил на нивото от 39-49%. Само 19% от руснаците смятат ролята на Сталин в живота на страната като отрицателна - за 14 на сто тя е по-скоро негативна, а за 5% изцяло отрицателна. Едва 11% от анкетираните са се затруднили да дадат отговор на този въпрос.Сумарното ниво на положителното отношение към Сталин достига максимален показател. Уважение към него свидетелстват 41%, симпатия - 6%, възхищение - 4%. Неприязън и раздразнение буди личността на Йосиф Джугашвили у 6% от руснаците, страх - при 3%, а отвращение и ненавист - при 3%. Не зная кой е Сталин - така са отговорили 1% от респондентите.Кой величае Сталин - това са избирателите, които на последните президентски избори са дали подкрепата си за лидера на ЛДПР Владимир Жириновски /80% и 67% съответно на двата въпроса/. До 46% е стигнало числото на руснаците, които оправдават сталинските репресии. Въпросът в анкетата е формулиран така: \"Оправдани ли са човешките жертви, които понесе съветският народ в сталинската епоха на великите цели и резултатите, които са били постигнати в кратък срок?\". До 2011 г. по-малко от 30% от анкетираните са оправдавали репресиите.\"Коммерсантъ\" припомня, че тази година традиционната акция на сталинистите на 5 март, които отрупват с цветя гроба на своя идол при Кремълската стена, бе съпроводена от алтернативна проява на граждани, чиито близки са загинали или пострадали в резултат на съветската политика в периода 1924-1953 г. Тогава двама активисти от гражданския проект \"Декомунизация\" се смесиха с поклонниците на Йосиф Сталин и хвърлиха по бюста му прекършени цветя, и крещяха изобличителни лозунги. Те бяха мигновено заловени от полицията и доброволните й сътрудници. ", "date": "2019.04.16", "title": "Анкета: Рекордна любов към Сталин в Русия - 70%"}
{"url": "https://offnews.bg/temida/dadoha-na-sad-deputat-ot-dps-poiskal-220-000-lv-ot-biznesmen-701409.html", "text": "Специализираната прокуратура внесе в съда обвинителен акт срещу народния представител . Той, заедно с двама негови помагачи, ще бъде съден за търговия с влияние, осъществено в условията на продължавано престъпление. Разследването установи, че в периода от 6 юли 2012 г. до 17 юли 2012 г., в Бяла Слатина, Плевен, Монтана и в местността „Тировец” в землището на Монтана (в производствена база на „Гала – М” ООД), с пет деяния, Аврамов, в съучастие като извършител с М. П. и В. Ч. – помагачи, поискал от български бизнесмен сумата от 220 000 лева и право на ползване на земеделски земи, собственост и арендувани от фирма на бизнесмена, като депутатът приел сумата от 100 000 лева, за да упражни влияние при вземане на решение от длъжностни лица.А именно: от директора на Областна дирекция „Земеделие“ в Монтана – за да отмени заповед за служебно разпределение на ползването на масивите в землището на с. Стубел, област Монтана, за да издаде заповед за въвод във владение на фирмата на бизнесмена в масив в землището на с. Стубел, както и да се съобрази със сключено доброволно споразумение за ползването на земеделски земи в землището на Стубел за следващата стопанска година (2012/2013г.).Дарът и облагата са били поискани, за да се упражни влияние и върху началника на РУП-МВР в Монтана във връзка със службата му и при упражняване на правомощията му - да осигури охрана от полицейски служители и достъп до масив 128 в землището на с. Стубел, област Монтана (обработван от фирмата на бизнесмена) по време на жътвата на реколтата от рапица за стопанската година 2011/2012г.Предстои Специализираният наказателен съд да насрочи разпоредително заседание по делото.", "date": "2019.04.16", "title": "Дадоха на съд депутат от ДПС, поискал 220 000 лв. от бизнесмен"}
{"url": "https://offnews.bg/temida/sadat-okonchatelno-otstrani-ot-dlazhnost-kmeta-na-sozopol-panajot-rejz-701427.html", "text": "Апелативният специализиран наказателен съд окончателно отстрани от длъжност кмета на Созопол Панайот Рейзи и главната счетоводителка на общината Златка Мусева.Днешното решение на съда не може да бъде обжалвано.Спрямо Панайот Рейзи и Златка Мусева са повдигнати обвинения за длъжностно присвояване в особено големи размери: над 2 000 000 лв., собственост на Община Созопол. Обвиненията са за периода от 29.08.2014 г. до 27.03.2017 г. \"Престъпната дейност на Рейзи и Мусева се изразявала в изплащането на суми от бюджета на Община Созопол по фактури за извършени СМР. Като основание за банковите преводи се сочели договори за извършени СМР, но сумите постъпвали по сметка на физическо лице, нямащо нищо общо с фирмата изпълнител\" - обявиха от пресцентъра на прокуратурата.Има опасност Рейзи да повлияе на показанията на свидетелите, които все още не са разпитани, както и да укрие важни документи, посочва в днешното си решение Апелативният специализиран наказателен съд.Миналата седмица Рейзи подаде оставка от поста си на председател на ГЕРБ в Созопол.", "date": "2019.04.16", "title": "Съдът окончателно отстрани от длъжност кмета на Созопол Панайот Рейзи"}
{"url": "https://offnews.bg/ikonomika/balgaria-e-domakin-na-parvia-regionalen-forum-za-kompanii-ot-tehnologi-701413.html", "text": "На 17 май Пловдив ще се превърне в гореща точка за първия регионален форум за Югоизточна Европа на компании от технологичния сектор и сектора на изнесените бизнес услуги с висока добавена стойност– .Събитието се организира от  в партньорство с  и Община Пловдив. Пловдив е най-атрактивната аутсорсинг дестинация в България след столицата - според годишния доклад за развитие на аутсорсинг индустрията за 2018 г.„След пет много успешни конференции, посветени на развитието на сектора в България, тази година си поставихме амбициозната цел да разширим обхвата на проявата, като поканим колеги и партньори от Югоизточна Европа. Целта ни е да стимулираме развитието на цялостната екосистема и да начертаем общи планове за налагането на региона като водеща дестинация на световната карта за развитие на високотехнологични продукти и модерни бизнес услуги“ - каза Ивайло Славов, председател на Българската аутсорсинг асоциация.Форумът ще събере цяло съзвездие от доказали се в световен мащаб експерти в областта на изнесените бизнес процеси и услуги и високите технологии и ще осигури платформа за представяне и дискутиране на последните тенденции и възможности за развитие на сектора.Специален гост на събитието ще е д-р Даниел Съскинд, който ще предизвика присъстващите с мотивационната си реч на тема „Бъдещето на професиите“. Преподавател в Оксфорд и бивш главен съветник на британското правителство, д-р Съскинд е съавтор и на бестселъра „The Future of the Professions“. В книгата той изследва влиянието на технологиите и особено на изкуствения интелект върху професиите и обществото като цяло. Участията му в TED Talk за бъдещето на работните процеси са гледани повече от 1.4 милиона пъти.Футуристът Мартин Везовски и главен дизайнер на SAP е другият специален гост на събитието. Той ще представи своята визия как можем да начертаем, изградим и вдъхновим бъдещето, в което искаме да живеем. През 2017 година Везовски е отличен в Топ 100 на иноваторите в Германия с титлата „Софтуерен визионер“.Технологиите са човешката еволюция и тази симбиоза между човешката изобретателност и машинната интелигентност, която Мартин нарича „Humachine”, отваря нови хоризонти за човешкото въображение във време, когато терминът “сега“ никога не е бил толкова временно понятие.В конференцията ще вземат участие още над 30 български и международни лектори, като пълният им списък може да бъде видян на .В рамките на форума за четвърти път ще бъдат връчени и българските технологични Оскари – наградите за иновации, технологии и аутсорсинг за 2019 година. В 15 категории ще бъдат отличени най-добрите компании, проекти, продукти. Ще бъде избрана софтуерна компания на годината, ще бъде отличен най-добрият работодател в сектора на технологиите, ще бъде определена най-добрата технологична бизнес сграда за годината и т.н.Авторитетно жури от международни специалисти оценява кандидатурите, а победителите ще станат ясни по време на специалната гала вечеря на 17 май. Кандидатури за наградите ще бъдат приемани до 22 април 2019 година на awards@outsourcinginbg.com.", "date": "2019.04.16", "title": "България е домакин на първия регионален форум за компании от технологичната и аутсоурсинг индустрия"}
{"url": "https://offnews.bg/politika/babh-zapochva-proverki-za-zhivotni-fantomi-701404.html", "text": "Българската агенция по безопасност на храните започва проверки в страната за животни фантоми, съобщи заместник-министърът на земеделието, храните и горите д-р Янко Иванов по време на среща със земеделски производители в Благоевград.Целта на проверките е да стане ясно има ли и колко са виртуалните животни във връзка с приема по директните плащания за Кампания 2019 г.Системата трябва да се изчисти от такива практики, категоричен беше заместник-министър Янко Иванов. По думите му проверките и инвентаризацията ще продължат, защото трябва да има яснота и по-добър контрол.По време на проверките във фермите ще бъдат гледани и паспорти, ветеринарномедицински свидетелства на животни и отразяването им в Интегрираната информационна система на БАБХ – ВетИС.“Трябва да има справедливо и ефективно разпределение на средствата, които се дават на животновъдите”, каза още той.", "date": "2019.04.16", "title": "БАБХ започва проверки за животни фантоми"}
{"url": "https://offnews.bg/sviat/pozharat-v-notr-dam-veroiatno-e-zlopoluka-obiavi-prokurorat-na-parizh-701412.html", "text": "Пожарът в катедралата \"Нотр Дам\" вероятно е причинен от злополука и няма основание да се допуска, че е предизвикан умишлено.Това заяви прокурорът на Париж Реми Ейц пред журналисти. По думите му пет фирми са участвали в реставрацията на катедралата и вече е започнал разпитът на работници и служители в тези фирми. 15 от тях са били на място вчера, уточни Ейц.В разследването на пожара ще участват около 50 следователи от съдебната полиция. Очаква се разследването да е сложно и продължително. Разследващите няма да могат да влязат в сградата, докато експерти не установят дали каменните стени са издържали пожара и структурата е стабилна.Пожарът, който избухна вчера вечерта, срути две трети от покрива на катедралата, както и кулата стрела. В гасенето се включиха около 400 пожарникари. Пострадаха трима души - пожарникар и двама полицаи. ", "date": "2019.04.16", "title": "Пожарът в Нотр Дам вероятно е злополука, обяви прокурорът на Париж"}
{"url": "https://offnews.bg/obshtestvo/tehnologiite-na-badeshteto-sa-veche-tuk-16-18-april-701416.html", "text": "Предстоят три вълнуващи бизнес дни, в които ще се запознаем с иновации за постигане на енергийна ефективност, автономно генериране на енергия, решения за умни градове и оползотворяване на отпадъците. Темите са повод за размисъл как бизнесът, общините и домакинствата могат да променят начините на производство и потребление на изчерпаемите ресурси чрез възможно най-добрите в момента налични технологии. Те са във фокуса на изложенията и конференциите на Виа Експо ,  и , които ще продължат до 18 април. Днес по повод на официалното откриване приветствие поднесе Красимир Живков - заместник-министър на Околната среда и водите. Той подчерта значимата роля на събитието и цитира факти за напредъка на България в областта на рециклирането. Радосвет Радев - изпълнителен директор на Българската стопанска камара - изтъкна необходимостта от по-мащабно внедряване на високотехнологични и природосъобразни инвестиции, за да се постигне икономиката на кръговете.\"Трите ще бъдат изпълнени с много ползотворни идеи и контакти, които се надяваме да прераснат в дълготрайни бизнес партньорства и реализирани проекти.\" - споделят организаторите от Виа Експо.Всеки посетител ще бъде приятно изненадан с подарък - дръвче от инициативата \"Когато станем 100 000, ще посадим гора\".Акценти:Австрийското участие представя последните постижения на водещи компании - лидери в разработване на екологично ноу-хау.За първи път посетителите ще видят калиброван дървесен чипс, произведен с индустриална винтова дробилка - технология без аналог в Европа. Той се използва за генериране на топла вода и пара в горивни инсталации - хлебозаводи, мандри, текстилни предприятия и др. Изложител представя технология, базирана на феномена “рекуперация”. Тя намира приложение за ОВК на малки помещения, магазини, търговски обекти, училищни сгради, ресторанти и др. Сред продуктовите експонати ще видим разнообразие от котли на пелети с премиум качество. \"Очакваме да осъществим контакти с фирми, които искат да дистрибутират продуктите ни: висок клас климатична техника\" – съобщава изложител.На щанда на Клъстер София град на знанието и на еднодневната конференция ще се запознаете със смарт решения за по-умни и чисти градове, а български фирми поставят високи стандарти в решения за сградна и индустриална автоматизация, електрическа мобилност. \"Нашите продукти биха били полезни на клиенти, които искат да автоматизират дома, автомобила, бизнеса, сградите си. А каква по-добра комуникация от тази лице в лице?\"- споделя участник.Изложители демонстрират машини и практики за качествено оползотворяване на отпадъците в енергиен ресурс и нова суровина. \"Тази година представяме инсталация, която е първата по-рода си в Европа, и считаме че ще промени дълготрайно както опаковъчния, така и рециклиращия бранш.\" - обявиха от водеща българска фирма. Това решение ще бъде от интерес за компании, работещи в сферата на преработка на отпадъците и пластмасите. Внимание привличат контейнери в различни цветови комбинации и с иновативна конструкция за постигане на по-голяма издържливост.Тазгодишните конференции се провеждат в разнообразни формати: дискусии, семинари и кръгли маси. За първи път изпробваме \"ледено предизвикателство\", ще научим как да преодолеем \"енергийната бедност\" и как чрез нови финансови инструменти е възможно по-добро управление на отпадъците.За повече информация:  ", "date": "2019.04.16", "title": "Технологиите на бъдещето са вече тук: 16 - 18 април"}
{"url": "https://offnews.bg/futbol/levski-s-ofitcialna-pozitcia-za-skandalnoto-video-s-ivan-goranov-701408.html", "text": "От Левски излязоха с официална позиция по повод скандалното видео със защитника на \"сините\" Иван Горанов, което се появи в социалните мрежи.На клипчето се вижда как бранителят и негови приятели танцуват на хитовата песен на Ед Шийрън \"Shape of you\". В даден момент от видеото приятелите на Горанов си показват задните части.\"\".", "date": "2019.04.16", "title": "Левски с официална позиция за скандалното видео с Иван Горанов"}
{"url": "https://offnews.bg/zdrave/sol-i-konservanti-provokirat-avtoimunnite-zaboliavania-kurkumata-i-li-701410.html", "text": "Най-актуалната информация в областта на съвременната имунология беше представена по време на осмата Международна работна среща “Автоимунитет през 2019: „Добрите и лошите новини” от 10 до 12 април в Плевен.Организатори на събитието бяха Центърът по репродуктивно здраве - Медицински университет, Плевен; Медицински център \"Клиничен институт по репродуктивна медицина\" Плевен; Лабораторията по клинична имунология УМБАЛ \"Св. Иван Рилски\" - Медицински университет София; Българска асоциация по клинична имунология.Автоимунитетът засяга между 5-8 % от хората и води до трайни хронични увреждания на човешкото здраве. Поради това идеята на проведената среща беше да се разгледат всички фактори, свързани с тези заболявания, и докъде са нещата на този етап. Участваха имунолози от центрове в цялата страна, както и ревматолози и ендокринолози. Гости на конференцията бяха и специалисти от Израел и Норвегия. УМБАЛ \"Св. Иван Рилски\" беше представена чрез специалистите от Лабораторията по клинична имунология: проф. Доброслав Кюркчиев, д-р Екатерина Иванова- Тодорова, Калина Тумангелова-Юзеир, д-р Екатерина Красимирова, Калина Белемезова, д-р Георги Василев (отличен с втора награда, присъдена от изцяло чуждестранно жури).Проф. Йехуда Шойнфелд, един от най-големите световни специалисти в областта на автоимунитета, представи всички известни и актуално изследвани фактори на околната среда, които могат да доведат до развитие на автоимунитет при генетично предразположени хора. Към тях принадлежат: вредни вещества от околната среда, както и някои инфекции (Ебщайн-Бар вирус, Цитомегаловирус, Хламидии, Клебсиела, Серация, Новосфингобиум ароматицивуранс, Порфиромонас гингивалис, Протеус мирабилис). Прекомерното излагане на слънце при хора, предразположени или вече развили симптомите на системен лупус, синдром на Сьогрен и дерматомиозит, също могат да доведат до обостряне на заболяванията. Сред „виновниците“ за автоимунитета са и женските полови хормони естрогени, които се съдържат в контрацептивнте хапчета. Проф. Шойнфелд обърна специално внимание на храни и напитки, стимулиращи автоимунния процес (сол, консерванти), както и храни и напитки с предпазващо и облекчаващо симптомите действие (куркума, люти чушки, кафе, \"средиземноморска диета\").В сесията „Терапия на автоимунните заболявания” доц. д-р Емилияна Конова представи опита на Клиничния институт по репродуктивна медицина в град Плевен по отношение на терапията с интравенозни имуноглобулини при ин витро процедури.В сесията \"Хранене, лекарства и автоимунитет\" дългогодишният експерт в сферата - д-р Бат Порат акцентира върху ролята на канабиса като имуномодулиращо средство.Представянията на екипа имунолози от УМБАЛ „ Св. Иван Рилски” бяха в областта на имунодиагностиката, стволовите клетки и хранителния интолеранс. По отношение на имунодиагностиката проф. Кюркчиев обърна внимание върху множество състояния, където се срещат антинуклеарни автоантитела, без да е наличен автоимунитет – злокачествени заболявания, инфекции, лекарства, като акцентира върху внимателното използване на антинуклеарните антитела в диагностиката. Калина Тумангелова-Юзеир представи различните видове методи и тяхната информативност при изследване на антинуклеарните антитела. Д-р Екатерина Красимирова разгледа подробно съвремената имунологична диагностика при системната склероза, като очерта необходимостта и смисъла от нейното извършване в пълен обем.Проф. Кюркчиев, на базата на собствен опит, разгледа потенциалното използване на стволови клетки за лечение за автоимунни заболявания. Д-р Георги Василев показа току-що публикувани в Англия резултати на екипа, съвместно с клиниката по ревматология на УМБАЛ \"Св. Иван Рилкски\", за приложение на стволови клетки върху имунни клетки на пациенти с ревматоиден артрит.Д-р Иванова-Тодорова разясни границите между «алергия», «автоимунитет» и «интолеранс» и представи собствени резултати от изследване на хранителен интолеранс при пациенти с автоимунни заболявания.Последната сесия беше \"Пациенти и лекари\", модерирана от г-жа Боряна Ботева, председател на Организацията на пациентите с ревматични заболявания в България и от г-жа Пенка Георгиева, председател на пациентски организации „Заедно с теб”. В тази сесия участваха също психолог и юрист, като се обърна внимание на проблемите и потребностите на пациентите, свързани с имунологичната диагностика при автоимунните заболявания, както и възможностите за оптимизация в общуването между лекари и пациенти.", "date": "2019.04.16", "title": "Сол и консерванти провокират автоимунните заболявания, куркумата и лютите чушки ги забавят"}
{"url": "https://offnews.bg/politika/shefat-na-placheshtite-politcai-poema-rakovodstvoto-na-mvr-gabrovo-701426.html", "text": "Борислав Муеров, досегашният началник на отдел „Охранителна полиция” – СДВР, е назначен на длъжността директор на ОДМВР-Габрово.Днес Муеров бе представен от вътрешния министър Младен Маринов и главния секретар на МВР Ивайло Иванов пред ръководния състав на областната дирекция.Муеров е роден през 1963 г. в Казанлък. В системата на МВР е от 1991 г. Започнал е работа в столичното Пето РУ, преминал е през различни звена и структури в Столичната дирекция на вътрешните работи. През последните шест години е заемал длъжността началник на отдел „Охранителна полиция” – СДВР.Една от най-запомнящите се медийни изяви на Борислав Муеров е обяснението му за , при който полицаи се разплакаха, след като сами задействаха лютив спрей, за да овладеят протест на 16 март тази година в София:, коментира тогавашният началник на отдел „Охранителна полиция” – СДВР.На 12 април премиерът Бойко Борисов и вътрешният министър Младен Маринов поискаха оставката на директора на габровската полиция Борислав Бончев. Причината - действията на областната дирекция, след като трима роми пребиха продавач в супермаркет, който им направил забележка. ", "date": "2019.04.16", "title": "Шефът на плачещите полицаи поема ръководството на МВР - Габрово"}
{"url": "https://offnews.bg/sviat/norvezhetc-osaden-v-rusia-na-14-godini-zatvor-za-shpionazh-701399.html", "text": "Руски съд призна 63-годишния гражданин на Норвегия Фруд Берг за виновен в шпионаж и го осъди на 14 години затвор. Делото срещу него е с гриф \"Строго секретно\" и беше гледано при закрити врата.Берг е живял в градчето Кикенес, на 8 километра от руската граница, като е пътувал до Русия многократно. Той бе задържан от ФСБ през декември 2017 г. с пликове с документи, съдържащи секретни сведения, които касаят Военно-морския флот на Русия. Те са му били предоставени от руския гражданин Алексей Житнюк, който по-рано е бил арестуван с обвинение за държавна измяна.Берг отрича да има вина по случая. Той твърди, че негов познат от Осло го е помолил да изпрати пликовете, които по думите му били много необходими на получателя. Според адвоката му Берг не е знаел, че носи документи със секретни данни. Адвокатът на Берг обяви пред РИА Новости, че решението няма да се обжалва, тъй като норвежецът е решил да моли президента Владимир Путин за помилване. ", "date": "2019.04.16", "title": "Норвежец осъден в Русия на 14 години затвор за шпионаж"}
{"url": "https://offnews.bg/kultura/spa-sofia-poeticheski-animirana-gostuva-v-plovdiv-701403.html", "text": "СПА е интердисциплинарна творческа резиденция в България, която събира творци от три различни области на изкуството (литература, визуални изкуства и музика), от различни поколения и от различни европейски страни. Идеята на проекта на фондация „Елизабет Костова“ (ФЕК) е да покаже, че Европа е по-голяма от Европейския съюз, а литературата е източник на вдъхновение за други изкуства.СПА 2019 ще представи писатели от България, Гърция, Ирландия, Македония и Норвегия с амбицията да слее традиционните опозиции север - юг, изток - запад. Финалното събитие на резиденцията е пърформанс в търсене на артистично трансформиране на публичното пространство чрез изкуство.Интердисциплинарна резиденция с Владимир Мартиновски, Димитър Шопов, Еди Попи, Иван Димитров, Роб Дойл, Росен Захариев, Сара Баум и Христос Иконому.Програмата в София и Пловдив включва срещи с ученици (на 18 април в София, в 22-ро СЕУ „Георги С. Раковски\", в Пловдив - на 22 април, в ЕГ „Иван Вазов”), литературна разходка (17 април в София в партньорство с проекта „Скрити букви” на Фондация „Прочети София”, В Пловдив – на 21 април, от 18:00 до 19:30 часа) и пърформанс дискусия (в галерия „Структура“ на 19 април в София, в Пловдив – на 23 април, от 19:00 часа, в СКЛАД, Тютюневия град).", "date": "2019.04.16", "title": "СПА (София поетически анимирана) гостува в Пловдив"}
{"url": "https://offnews.bg/obshtestvo/sezonat-za-izborni-turisti-e-otkrit-v-kiten-701400.html", "text": "За засилена регистрация на “изборни туристи” съобщи кметът на Китен. Те са в пъти повече от предишни години и според жителите на градчето интересът им е свързан с предстоящите местни избори, съобщава Нова телевизия.Още в края на миналата седмица кметът на Китен забелязала наплива от хора, които искат адресна регистрация.В администрацията на общината направили справка за няколко години назад. Обикновено през април идвали по 1 до 3–ма новорегистрирани. Тази година броят им вече е 26 човека.И тя разказва, как преди няколко дни е отказана адресна регистрация на двама жители на Чирпан заради липса на документи от собственичката на имота. От кметството им изпратили становище по официален път-в Чирпан.А местните не вярват, тъй като туристическият сезон ще започне най-рано след два месеца и затова негодуват.", "date": "2019.04.16", "title": "Сезонът за изборни туристи е открит. В Китен"}
{"url": "https://offnews.bg/futbol/liubo-penev-poznavame-silnite-i-slabite-strani-na-otborite-video-701402.html", "text": "Треньорът на ЦСКА Любослав Пенев сподели, че \"армейците\" тряба да изиграят много разумно предстощите два мача през тази седмица.Специалистът говори днес преди първия 1/2-финален мач за Купата на България с Ботев Пловдив в сряда от 19:00 часа. В събота пък \"червените\" ще се изправят срещу Левски в среща от плейофите на Първа лига.\"Тиаго е единственият, който няма да бъде в групата. Него ще го подготвим за мача в събота. За утре отпада твърдо. Това са два мача, които трябва да изиграем много разумно. Не мога да кажа как ЦСКА ще излезе утре.Не бързаме за никъде. Ботев Пловдив опитва стрелба отдалече. Има добър състав с лидери. Техничен отбор, който разчита на домакинските мачове. Съобразяваме се с всички отбори. Познаваме силните и слабите страни на отборите.Ще опитаме да наложим нашия стил на игра. След това имаме дерби, но мислим изцяло за мача в Пловдив. От доста години се играят официални мачове на Коматево.Не достигат трибуни, но това не е тема и въпрос, който аз ще решавам. Трябва да попитате централата. Надявам се скоро Ботев да има добър стадион\", сподели Пенев.Той не пропусна да коментира и съдиите, които свирят мачовете от родното ни първенство.\"Не ме притеснява статистиката. Явно няма други съдии и при нас се въртят едни и същи. Обкръжени сме, но ще се борим докрай. По-голямата част от нашите фенове ще бъдат допуснати. Едни и същи съдии ни свирят.Не знам как се осмеляват да ни правят такива назначения. Този съдия беше безобразен преди една-две седмици. Най-жалкото е, че не си мисли за футбола. Това не е случайно.Искаме да изненадаме с добра игра от самото начало. Познаваме отбора на Ботев. Преследваме нашите цели и амбиции. Даже да победиш или загубиш в първия мач, не означава, че двубоят е приключил\", каза Пенев.", "date": "2019.04.16", "title": "Любо Пенев: Познаваме силните и слабите страни на отборите (видео)"}
{"url": "https://offnews.bg/sviat/kak-izglezhda-notr-dam-otvatre-sled-pozhara-701376.html", "text": "Публикуваха първи снимки от вътрешността на катедралата \"Нотр Дам\" в Париж след големия пожар. Заради огъня се срути голяма част от покрива. Рухна и кулата стрела, след като беше обхваната в пламъци. Пожарът беше локализиран едва тази сутрин. В гасенето се включиха 400 пожарникари. Най-малко един е пострадал. Снимка: ReutersПричината за пожара все още не е ясна. Възможно е пожарът да е тръгнал от техниката, използвана за реставрационните работи. Френският президент Еманюел Макрон и съпругата му влязоха в катедралата докато все още от покрива падаха искри. Макрон благодари на пожарникарите и обеща, че \"Нотр Дам\" ще бъде възстановена. Снимка: ReutersДържавният фонд за съхранение на културното наследство на Франция започна да събира пари. Снимка: ReutersМного политици изразиха съжалението си от случващото се. Мъката си от пожара изразиха и хора от цял свят в социалните мрежи. Според тях 15 април се превърна в един от най-лошите дни в историята не само на Франция, но и на света като цяло. ", "date": "2019.04.16", "title": "Как изглежда \"Нотр Дам\" отвътре след пожара"}
{"url": "https://offnews.bg/sviat/rusia-sas-suverenen-internet-sreshtu-globalnata-mrezha-701398.html", "text": "На третото четене Руската дума прие закона за суверенния интернет, \"за\" гласуваха 307 депутати, а против - 68. За приемането на документа с изключително значение пишат днес всички медии в Русия. Депутатът от фракцията Либерално-демократична партия Сергей Иванов заяви, че операторите ще бъдат задължени да установят \"някакви средства за противодействие на заплахите\", но не е ясно какви опасности има предвид. \"За всичко това ще бъдат отделени 30 млрд.рубли от федералния бюджет, още 30 млрд. ще похарчат операторите, а това ще бъде под ръководството на организация, която се прослави като слон в стъкларски магазин с опита си да блокира месинджъра Telegram\", каза той, цитиран от \"Новая газета\".Според депутата от \"Единна Русия\" Сергей Боярски, законопроектът е интерпретиран твърде различно, но всъщност законът трябва да осигури безопасна и без пробиви работа на руския интернет в случай на заплаха. Затова \"Единна Русия\" подкрепя приемането на законопроекта. По-рано Долната камара на парламента одобри поправката в законопроекта за руския сегмент на интернета, според която той влиза в сила от ноември 2019 г. Операторите се задължават да ползват националния домейн от 1 януари 2021 г.Автори на иницативата за създаването на суверенния интернет са ръководителят на комитета по конституционно законодателство и държавно устройство при Съвета на федерацията Андрей Клишас, първият му заместник Людмила бокова и депутатът от държавната дума Андрей Луговой.Документът е изготвен \"предвид агресивния характер на приетата през септември Стратегия за националната киберсигурност на САЩ\", в която се говори за наказания за Русия по обвинението в извършване на хакерски атаки\", посочват авторите. \"При тези условия са необходими защитни мерки за осигуряването на дългосрочната и устойчивата работа на мрежата Интернет в Русия, повишаване на надеждността на работата на руските интернет-ресурси\", е отбелязано в мотивите.Става дума за създаването на автономен руски сегмент на интернет в случай, че той бъде изключен от глобалната мрежа. Документът предвижда изграждане на съответната инфраструктура. Функциите по координация на осигуряването на устойчивия интернет в Русия се възлагат на Роскомнадзор. Ръководителят на парламентарната комисия по информационната политика, информационните технологии и връзки Леонид Левин заяви, че не следва да се сравнява суверенният интернет в Русия със системата, която в момента работи в Китай.През март Роскомнадзор предложи на големите оператори-доставчици да протестират в отделните региони срещу системите за дълбока филтрация на трафика, които, според медиите, планират да използват за реализирането на закона и в това число да блокират месинджъра Telegram.", "date": "2019.04.16", "title": "Русия със суверенен интернет срещу глобалната мрежа"}
{"url": "https://offnews.bg/politika/deputatite-edinodushno-shte-priemame-kachestveni-zakoni-i-shte-opravd-701422.html", "text": "Днес ние декларираме, че в трудното и динамично време, в което живеем, изпълнено с рискове и заплахи, ще работим, за да оправдаем народното доверие и ще вложим сили за разработване на политики и качествени закони в интерес на народа и просперитета на страната!Това пише в обръщението на 44-ото Народно събрание към българския народ по повод 140-ата годишнина от Учредителното събрание и приемането на Търновската конституция.Документът беше приет единодушно с 211 гласа „за“ от народните представители на тържествена сесия на Народното събрание във Велико Търново.ОБРЪЩЕНИЕна 44-ото Народно събрание към българския народ по повод 140-ата годишнина от Учредителното събрание и приемането на Търновската конституцияУважаеми сънародници,Уважаеми граждани на Република България!Днес в старопрестолния град на тържествена сесия 44-ото Народно събрание отдава почит и признание на делото на нашите предци, които преди 140 години на Учредителното събрание положиха подписите си под Търновската конституция. С този акт 211 народни представители съградиха фундамента за развитието и просперитета на Третата българска държава.Сред бащите учредители са видни възрожденци, книжовници, борци за свобода и църковна независимост и строители на съвременна България. С вижданията си за устройство на възстановената държава т. нар. консерватори Константин Стоилов, Димитър Греков, Тодор Икономов, Марко Балабанов и определените за либерали Петко Славейков, Петко Каравелов, Стефан Стамболов, Драган Цанков слагат началото на политическия дебат – емоционален и ожесточен, но и ползотворен и градивен.Носители на възрожденския дух, независимо от различията във визията за устройството на държавата, народните представители са обединени в стремежа си да постигнат една свята и жадувана цел – да съградят модерна, независима и просперираща България.Те проявяват политическа воля и приемат не както предвижда Берлинският договор „органически устав“, а конституция, за да е ясно, че българското Княжество е свободно. В основния закон вписват държавния герб, държавния печат и българския трикольор като израз на самочувствие и стремеж да градят равноправна с другите държава.Всички ние им дължим дълбока признателност за това, че гласуват Конституция, която отговаря на интересите на българския народ. Тя, като една от най-демократичните за времето си конституции, осигурява условия за развитието и възхода на България и гарантира основни права и свободи за гражданите; категорично забранява робството и съществуването на съсловия; прокламира свобода на личността, задължително и безплатно основно образование, свобода на словото, печата, събранията и сдруженията, неприкосновена частна собственост и всеобщо избирателно право за навършилите 21 години избиратели.Приетият в Търново основен закон регламентира държавното устройство и приема традиционното разделение на властите на законодателна, изпълнителна и съдебна. Залегналите в него принципи и ценности, неговият дух на демократичност и равноправие са живи и днес, като неотменна част и от съвременната българска Конституция.Депутатите от Учредителното събрание с чест и достойнство изпълняват своята историческа мисия и полагат устоите на българската държавност. С делата си те доказват, че са възрожденци, но и държавници. Благодарение и на тяхната дейност България получава възможност да се върне на картата на Европа като част от модерния, демократичен и цивилизован свят.Търновската конституция е основен закон на Третото българско царство повече от 68 години. Търновската конституция – за времето на нейното действие – се превръща в идеал за политическо и конституционно устройство на българската държава. Заложените в нея свободи на българските граждани са накърнявани и отменяни, но са просъществували не само на книга, а и като дух сред свободолюбивото българско гражданство. Политическите борби за възстановяване на Конституцията бележат едни от най-кризисните моменти на българския политически живот, довели до тежки изпитания за народа и национални катастрофи.Отмяната на основни конституционни принципи, какъвто е този за разделението на властите, е последвано от установяване на еднолични режими на управление. Неслучайно годините на национално развитие и възход се свързват с времето, когато Конституцията действа в своя пълен обем.За наша гордост и национално достойнство българският народ сам, без чужда помощ и по своя воля осъществява Съединението на Княжество България с Източна Румелия и провъзгласява Независимостта на България, която за кратко време се превръща в една от най-силните и проспериращи държави на Балканите. Днес България е демократична държава, неразделна част от европейското и евроатлантическото семейство.Ние, народните избраници, като представители на българския народ, съзнаваме нашия дълг да продължаваме най-добрите традиции, завещани от творците на Търновската конституция. Бащите учредители ни оставиха солидно наследство, което през изминалите години е надграждано, но и пропилявано; ценено, но и пренебрегвано. Особено важен е техният пример за поставяне на националния над партийния интерес в съдбовни за страната моменти.В тези случаи партийните знамена са свивани, потискано е противопоставянето за сметка на съгласието в името на общественото благо.Честването на 140-ата годишнина от Учредителното събрание и приемането на Търновската конституция е подходящ повод да се обърнем към историята като извор на идеи, мъдрост и поуки. Неопровержими са историческите свидетелства, които показват, че когато политиците се чувстват част от народа, когато всички сме били единни и обединени от общ национален идеал, поставяли сме си ясни цели и сме разчитали на собствените си сили, сме постигали значителни успехи.Днес ние декларираме, че в трудното и динамично време, в което живеем, изпълнено с рискове и заплахи, ще работим, за да оправдаем народното доверие и ще вложим сили за разработване на политики и качествени закони в интерес на народа и просперитета на страната!Ние помним думите на председателя на Учредителното събрание екзарх Антим Първи: „Слава Богу, свършихме делото, за което бяхме повикани… Можем да кажем: направихме закони от Народа за Народа“.Поклон пред историческото дело на учредителите!", "date": "2019.04.16", "title": "Депутатите единодушно: Ще приемаме качествени закони и ще оправдаем народното доверие"}
{"url": "https://offnews.bg/turizam/vrachiha-nagradite-za-turizam-701384.html", "text": "Travel Academy връчи на пети април наградите в туризма пред над 300 гости в зала Джон Атанасов на София Тех Парк.Галавечерята събра управители на хотели, туроператори, представители на няколко общини, забележителности, много гости и участници от годишната конференция Travel Academy. Събитието, част от 6-тата годишна конференция на Travel Academy беше подкрепено от Столична община.Bulgarian Travel Academy Awards са първите за България награди с ясна методология и 21-членно жури, обединяващо председатели на браншови НПО-та и доказани експерти. По време на кампанията за гласуване, сайтът на инициативата е посетен над 200 000 пъти, като са дадени над 80 000 гласа за над 80 номинации в различните категории. Тези факти превръщат Bulgarian Travel Academy Awards в туристическите наградите с най-голям брой гласове.Награди на публиката получиха Община Враца за туристическа община на публиката, крепостта Туида за атракция на публиката, Хотел Феста Виа Понтика Ризорт – Поморие за хотел на публиката.Туроператор на публиката стана Юзит Калърс България, а туристически блог на публиката – Travel Smart.Сред грабналите призове хотели са - Хотел Феста Виа Понтика Ризорт за морски хотел на годината, Green Wood Hotel и Spa за планински хотел на годината, градски хотел – Хотел Мак, а вила на годината стана Вила Алба.Туроператор на годината стана Rapsody Travel, а туристическа агенция на годината – Юзит Калърс България. Сайтът Travel Smart отмъкна призовете за блог и онлайн туристическа медия.Община на годината стана Община Сливен, а атракция на годината – Аква Клуб Котвата.Bulgarian Travel Academy Awards е формат, част от 6-тата годишна конференция Travel Academy, открита в петък от зам. кмета на София доц. Чобанов. В двудневната конференция, провела се в София Тех Парк участваха над 450 професионалисти от туристическият бранш, като за тяхното внимание се бореха над 60 лектори и панелисти, сред които представители на Google.com, Booking.com, НАП, КЗП, хотелски вериги, туроператори и много други.", "date": "2019.04.16", "title": "Връчиха наградите за туризъм"}
{"url": "https://offnews.bg/futbol/barselona-hvarli-oko-na-talant-na-manchestar-iunajted-701385.html", "text": "От Барселона са готови с оферта за младия талант на Манчестър Юнайтед Маркъс Рашфорд, която би трябвало да е в размер на 100 милиона паунда, пише британският \"Mirror\".Според изданието каталунците имат сериозен интерес към 21-годишния нападател и той е водеща фигура в трансферния им списък за тази позиция.Договорът на Рашфорд с Юнайтед е до 30 юни 2020 година, но от \"Олд Трафорд\" са готови да му предложат нов контракт с подобрена заплата - 300 хиляди паунда на седмица, който може да го убеди да остане. През този сезон младият нападател има 41 мача за Юнайтед, в които е вкарал 13 гола и е подал 6 асистенции.Барса и Юнайтед ще се изправят един срещу друг тази вечер на \"Камп Ноу\" в реванша от 1/4-финалите на Шампионска лига. Първата среща между двата тима на \"Олд Трафорд\" завърши с победа за каталунците с 1:0.", "date": "2019.04.16", "title": "Барселона хвърли око на талант на Манчестър Юнайтед"}
{"url": "https://offnews.bg/sviat/nad-500-mln-evro-sa-sabrani-za-niakolko-chasa-za-vazstanoviavane-na-n-701397.html", "text": "Дарения в размер на над 500 млн. евро са събрани само за няколко часа за възстановяването на катедралата \"Нотр Дам\" в Париж след големия пожар. Пожарът започна вчера вечерта и беше овладян едва тази сутрин. Все още няма ясна равносметка за щетите, но се очаква за възстановяването на катедралата да са нужни милиони. Френският милиардер Бернар Арно и компанията му обявиха, че ще дарят общо 200 млн. евро. В същото време друг френски милиардер - съпругът на холивудската звезда Салма Хайек Франсоа Анри Пино, обяви, че той и семейството му ще дарят 100 млн. евро за възстановяването на щетите по катедралата \"Нотр Дам\".Направени са и множество по-малки дарения.Френският президент Еманюел Макрон увери вчера, че катедралата ще бъде възстановена, а Брюксел призова в това да участват всички страни членки на ЕС. Помощ за възстановяването на паметника на културата обеща и ЮНЕСКО. Причините за пожара все още не са известни. По случая започна разследване.Смята се, че пожарът е тръгнал от техниката за реставрационните работи, които се извършваха по сградата. Все още не е изключена версията за палеж, но за момента няма изнесени такива данни. Много реликви бяха спасени от пожара. Има и такива, които са били изнесени по-рано заради ремонтите. ", "date": "2019.04.16", "title": "Над 500 млн. евро са събрани за няколко часа за възстановяване на Нотр Дам"}
{"url": "https://offnews.bg/obshtestvo/programa-osiguriava-do-500-lv-nad-zaplatite-na-uchiteli-po-tochni-nau-701388.html", "text": "Започва кандидатстването по националната програма \"Мотивирани учители\", съобщи Министерството на образованието. Педагозите могат да подават заявления за включване в нея до 8 май.До 80 преподаватели с опит ще бъдат подбрани, за да преподават математика, физика и астрономия, информатика и информационни технологии в училища в региони, където има недостиг на педагогически специалисти. Заплатите на включените ще бъдат увеличени с 300 лева. Те ще получават и 200 лева месечно за наем в продължение на 12 месеца. Парите могат да бъдат използвани и за възстановяване на транспортните им разходи.Кандидатите трябва да са български граждани или на страна членка на ЕС или ЕИО и Конфедерация Швейцария, с над 8 г. стаж като учители по математика, физика и астрономия, информатика, информационни технологии в училища в страната и/или в чужбина. Те подават диплома за завършена магистърска степен с професионална квалификация \"учител по...\"; препис-извлечение от трудова книжка, доказващ професионален опит; професионална автобиография; мотивационно писмо; препоръка от настоящия работодател; 2 препоръки от учител от училището, в което кандидатът работи или друго училище; препоръка от родител; портфолио.Подборът на кандидатите включва анкета, която ще бъде проведена до 31 май, и събеседване - до 15.07.2019 г.По програмата могат да кандидатстват и висшисти, които искат да придобият професионална квалификация „учител“ по математика, физика и астрономия, информатика, информационни технологии и чужди езици. Те подават документи до 24 април.При неизпълнение на квотата на МОН от специалисти незаетите места ще се попълват с желаещи да придобият квалификацията „учител“ по биология и здравно образование и по химия и опазване на околната среда.Одобрените ще бъдат включени във въвеждаща обучителна програма преди началото на учебната година. Обученията ще правят висшите училища в едногодишна задочна форма. Държавата отпуска по 1200 лв. на човек плюс по 40 лв. на нощувка и по 80 лв. за транспорт.Програмата предвижда и обучение на до 150 педагози, които да придобият допълнителна квалификация, за да могат да преподават освен своята специалност математика, физика и астрономия, информатика, информационни технологии, чужд език и религии.Всяко регионално управление на образованието ще проучи потребности на училищата до 8 май. До 30 юни всяко РУО трябва да предостави в МОН списък на участници в програмата.Национална програма „Мотивирани учители“ е с общ бюджет от 1 700 000 лева.", "date": "2019.04.16", "title": "Програма осигурява до 500 лв. над заплатите на учители по точни науки. Кандидатства се от днес"}
{"url": "https://offnews.bg/politika/anketa-blizo-80-ot-chitatelite-na-offnews-shte-glasuvat-na-evroizbor-701391.html", "text": "Почти 80 процента от читателите на OFFNews, които се включиха в анкетата ни \"Ще гласувате ли на евроизборите?\", смятат да пуснат бюлетина на 26 май.66,22% или 1931 души отговарят на въпроса съвсем категорично с \"да, задължително\". Други 12,24% или 357 читатели на медията ни избират условността \"по-скоро да\".С \"по-скоро не\" отговарят 4,25% или 124 души.Има и такива, които още отсега знаят, че в последната неделя на месец май ще ходят \"за гъби\". 14,03% или 409 наши читатели са отговорили с \"не\" на въпроса. Най-малка е групата на хората които все още се чудят. С \"още не съм решил\" са отговорили 3,26% или 95 души.", "date": "2019.04.16", "title": "Анкета: Близо 80% от читателите на OFFNews ще гласуват на евроизборите"}
{"url": "https://offnews.bg/futbol/parvite-polufinalisti-v-shampionskata-liga-iasni-dovechera-po-max-spor-701411.html", "text": "Имената на първите два полуфиналиста в тазгодишното издание на Шампионската лига ще станат известни довечера. Сблъсъците Барселона – Манчестър Юнайтед и Ювентус – Аякс ще се предават пряко в ефира на .От 22:00 часа „Камп ноу” ще е арена на втория епизод в сблъсъка между Барселона и Манчестър Юнайтед. Каталунците имат преднина от 1:0 след първия мач на „Олд Трафорд”, но Юнайтед доказаха на няколко пъти през сезона, че имат сили да печелят като гост.Момчетата на Оле Гунар Солскяер имаха пасив от 0:2 след първия мач в Англия срещу френския ПСЖ на 1/8-финалите, но след успех с 3:1 в Париж достигнаха до Топ 8. Дали зрителите на „Камп ноу” ще станат свидетели на поредната сензация в Шампионската лига през този сезон, ще стане ясно от прякото предаване на мача по MAX Sport 3. Срещата ще се излъчва и като pay-per-view на .Отново от 22:00 часа, но по MAX Sport 2, е време за сблъсъка между Ювентус и Аякс. Първият двубой на „Йохан Кройф Арена” завърши 1:1, което поставя гранда от Торино в ролята на фаворит.Младият тим на Аякс обаче доказа, че всеки, който го подцени, ще страда жестоко. Амстердамци сътвориха изненадата на сезона досега в Лигата, след като шокираха Реал Мадрид с 4:1 на „Сантяго Бернабеу” в 1/8-финалите и се класираха напред, въпреки домакинската загуба с 1:2 в първия мач.", "date": "2019.04.16", "title": "Първите полуфиналисти в Шампионската лига ясни довечера по MAX Sport"}
{"url": "https://offnews.bg/medii/vlado-penev-liubovta-mozhe-da-bade-prezhiviana-na-vsiaka-vazrast-701394.html", "text": "„Надявам се, че историята между Кръстева и Цонев ще има положителна развръзка в „Откраднат живот: Любовта лекува”, сподели Владо Пенев в \"Плюс-Минус\" за отношенията на героите в хитовия български сериал.Тази седмица един от главните герои на „Откраднат жвиот“ завинаги ще напусне любимата история на милиони български зрители. Неочаквани събития ще предизвикат поврат в съдбите на лекарите. Кая ще се окаже изправена срещу дулото на пистолет, а съдбата й ще бъде именно в ръцете на доктор Карагьозов.Появата на Орлин ще обърка допълнително любовният триъгълник на доктор Стилянова, доцент Захариев и Поли Грънчарова. Доцент Мазов ще злепостави Ина в ключов за болницата момент, а ситуацията ще ескалира с нови разкрития около компрометиращото видео. Борбата на интереси в болницата ще вземе своите жертви, а последствията ще бъдат необратими.Кой от героите ще се превърне в жертва на обстоятелствата? Кой стои зад плана срещу Ина Фотева? – ще  научите в новите епизоди на „Откраднат живот: Любовта лекува“ от вторник до четвъртък в 20:00ч. по NOVA.", "date": "2019.04.16", "title": "Владо Пенев: Любовта може да бъде преживяна на всяка възраст"}
{"url": "https://offnews.bg/futbol/politciata-v-torino-zadarzha-54-fena-na-aiaks-predi-macha-s-iuventus-701396.html", "text": "Италианските власти задържаха 54 привърженика на Аякс, които пристигнаха в Торино за реванша в 1/4-финалите на Шампионска лига с Ювентус.Полицията е претърсила ултрасите и в тях са намерени оръжия и самоделни бомби. Те веднага си били депортирани към Холандия, където местните власти ще се заемат с тях.Вътрешният министър на страната Матео Салвини използва официалния си профил във Фейсбук, за да благодари на органите на реда.\"Благодаря на полицията. Никой не може да си позволи да дойде в Италия с мисълта да създава безредици. Стадионите и градовете ни са затворени за жестокости\", написа Салвини.Ювентус и Аякс ще се изправят един срещу друг тази вечер на \"Ювентус Арена\" в реванша от 1/4-финалите на Шампионска лига. Първата среща между двата тима на \"Йохан Кройф Арена\" завърши наравно 1:1.", "date": "2019.04.16", "title": "Полицията в Торино задържа 54 фена на Аякс преди мача с Ювентус"}
{"url": "https://offnews.bg/politika/koalitcia-za-balgaria-s-abv-otiva-na-evroizborite-vas-ne-uvazhi-zhalb-701401.html", "text": "Върховният административен съд остави без разглеждане жалбата на \"БСП за България\" срещу регистрацията в ЦИК на КП \"Коалиция за България\" с АБВ за участие в изборите за Европейски парламент, които ще се проведат на 26 май.БСП подаде жалбата с мотива, че формацията на Георги Първанов и Румен Петков АБВ носи \"административнонаказателна отговорност за кражба на чужда търговска марка\". Левицата смята, че тъй като в годините е използвала \"Коалиция за България\" и хората припознават именно нея в името \"Коалиция за България\", има права над него.Върховният съд обаче остави в сила Решение №110 - ЕП на Централната избирателна комисия от 9 април, с което \"Коалиция за България\" е регистрирана за предстоящия евровот.С определение № 5713 ВАС прекратява производството по административно дело № 4254/2019 г. по описа на Върховния административен съд, четвърто отделение.Определението е окончателно, то не подлежи на обжалване.Мотивите на ВАС са, че според Изборния кодекс могат да се обжалват отказите за регистрация, какъвто конкретният случай не е.", "date": "2019.04.16", "title": "Коалиция за България с АБВ отива на евроизборите: ВАС не уважи жалбата на БСП"}
{"url": "https://offnews.bg/futbol/bfs-odrusa-levski-s-6000-leva-sled-derbito-s-ludogoretc-701406.html", "text": "Дисциплинарната комисия към Българския футболен съюз ще глоби Левски в общ размер от 6000 лева след мача срещу Лудогорец на стадион \"Васил Левски\" в неделя.5000 от тях са заради феновете, а другите 1000 - заради треньора на вратарите на \"сините\" Димитър Иванков, който нахлу на терена в края на двубоя.След провокация от страна на защитника на разградчани Козмин Моци, част от феновете на Левски опитаха да нахлуят на терена и да потърсят саморазправа. За това им действие клубът ще трябва да плати 2000 лева.Футболистите на двата отбора, получили червени картони - Иван Горанов и Козмин Моци, пропускат по един мач и ще трябва да платят глоби. Санкцията на румънеца е двойна в сравнение с тази на българския му колега - 400 лева.За нерегламентирано използване на бомбичка, на основание чл.37, ал.1, т.22.2, б. Б от ДП /2018/2019/ – ДК наказва ПФК \"Ботев\" гр. Пловдив с имуществена санкция в размер на 1000 лева.За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"Ботев\" гр. Пловдив с имуществена санкция в размер на 1000 лева.За нерегламентирано използване на факли и димки, на основание чл.37, ал.1, т.22.2, б. А от ДП /2018/2019/ – ДК наказва ПФК \"ЦСКА-София\" гр. София с имуществена санкция в размер на 300 лева.За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"ЦСКА-София\" гр. София с имуществена санкция в размер на 1000 лева.За хвърлени множество предмети, на основание чл.37, ал.1, т.4, б. А, предложение 2 от ДП /2018-2019/ ДК наказва ПФК \"Левски\" гр. София с имуществена санкция в размер на 2000 лева.За навлизане на публика, на основание чл.37, ал. 1, т.1, б. Б, предложение 3 от ДП /2018/2019/ – ДК наказва ПФК „Левски“ гр. София с имуществена санкция в размер на 2000 лева.За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"Левски\" гр. София с имуществена санкция в размер на 1000 лева.За самоволно навлизане на терена, на основание чл. 34, ал.1, т. 5 от ДП /2018/2019/ – ДК наказва Димитър Иванков – треньор на вратарите на ПФК „Левски“ гр. София с лишаване от право да изпълнява функции от името на отбора за 1 среща и с глоба в размер на 1000 лева.", "date": "2019.04.16", "title": "БФС одруса Левски с 6000 лева след дербито с Лудогорец"}
{"url": "https://offnews.bg/ikonomika/smetnata-palata-dava-6-partii-na-prokuraturata-eto-koi-sa-spisak-701383.html", "text": "128 политически партии подадоха в Сметната палата годишните си финансови отчети и списъците на дарителите си за 2018 г., като спазиха изискванията за представянето им и предвидения в Закона за политическите партии (ЗПП) срок, който изтече на 01 април, съобщават от институцията.Не са подали годишни финансови отчети общо 20 партии.От тях действащи са 8 партии: ПП „Български земеделски съюз“, ПП „ВОТ-консерватори“, ПП „Гражданска сила“, ПП „Движение експерти за регионите“, ПП „ДЕОС (Движение за европейско обединение и солидарност)“, ПП „Другата България“, ПП „Обединена България“ и ПП „Федерация активно гражданско общество“.Останалите 12 партии, които не са подали отчети, са прекратени през 2018 г.: ПП „Алтернативно социалистическо обединение-независими“, ПП „Българска индустриално аграрна партия“, ПП „Гражданско движение глас“, ПП „Народняшка земеделска партия Никола Петков“, ПП „Национално патриотично обединение“, ПП „Нова Европа“, ПП „Обединение достойна България“, ПП „Отечествена партия на труда“, ПП „Политическо движение заедно за Сливен“, ПП „Северна лига“, ПП „Съюз България“ и ПП „Черноморец“.Сметната палата ще уведоми прокуратурата за това, че 6 от неподалите отчети партии правят това нарушение за втора поредна година: ПП „Български земеделски съюз“, ПП „ВОТ-консерватори“, ПП „Гражданска сила“, ПП „Другата България“, ПП „Обединена България“ и ПП „Федерация активно гражданско общество“. Според чл. 40, ал. 1, т. 4 от ЗПП - „Софийски градски съд постановява разпускане на политическа партия когато „не е подала годишните си финансови отчети пред Сметната палата за две последователни години“, като „Решението на съда се постановява по иск на прокурора“ (чл. 40, ал. 2 от ЗПП).Освен това отчетите на 2 партии – ПП „Движение за равноправен обществен модел (ДРОМ)“ и ПП „Съюз за отечеството“, са подадени след законоустановения срок, но са спазени изискванията на ЗПП (чл. 34, ал. 5) относно формата, съдържанието и начина на представяне.Съгласно ЗПП, ще бъдат глобени всички партии, които не са представили отчети, както и тези, чийто отчети са представени след законовия срок. Имуществената санкция е в размер от 5000 до 10 000 лв.", "date": "2019.04.16", "title": "Сметната палата дава 6 партии на прокуратурата. Ето кои са (списък)"}
{"url": "https://offnews.bg/temida/obviniha-kmeta-na-septemvri-plashtal-skapo-za-nezapochnal-remont-701405.html", "text": "Специализираната прокуратура предяви обвинение за безстопанственост на кмета на Септември Марин Рачев. Със седем деяния той е причинил вреда на общината за 226 528.24 лева. Обвинението касае изпълнението на договор от 28 април 2017 г. по обществена поръчка с предмет: “Ремонт на пътна и улична мрежа на територията на  община Септември“, сключен между общината като възложител и \"Консорциум ремонти и възстановяване-Септември“ ДЗЗД - като изпълнител. Събраните доказателства сочат, че Рачев е извършил плащания по договора, без строително-монтажните дейности да са били изпълнени от строителя, при това на многократно завишени цени. Материалите по този казус бяха отделени от наказателното производство срещу Марин Рачев, което заради огромния си обем бе разделено. Обвинен за длъжностно престъпление по същото производство е и зам.-кметът на община „Септември“ Явор Митев. Докато замествал кмета Рачев, той сключил анекс към Договор №117/28.04.2017 г. пообществената поръчка с предмет: “Ремонт на пътна и улична мрежа на територията на Община Септември“ за сумата от 1 000 000 лева, без да е възникнала необходимост от изменение на сключения договор и с цел да набави облага за ДЗЗД “Консорциум ремонти и възстановяване - Септември“. Митев е обвинен и за това, че през лятото на 2018 г. (като е бил длъжен, съгласно чл.154 от Закона за съдебната власт) не е оказал съдействие на водещите разследването срещу обвиняемия Рачев при проведените натериторията на общината процесуално-следствени действия. Обвинения по досъдебното производство са повдигнати на още две лица - на Ангел Бончев, директор на Дирекция “Транспорт и околна среда“ (ТОС) в община „Септември“, и на Станой Милов - специалист „Инвеститорски контрол”в отдел „Строителство” при дирекция „Архитектура и териториално устройство” в общината. Те са привлечени към наказателна отговорност за документни престъпления – за това, че съставили протоколи за извършени в пълен обем и подлежащи на заплащане строително-монтажни работи на обекти по Договор №117/28.04.2017 г., при положение, че тези работи били или частично изпълнени, или изцяло неизпълнени (престъпление по чл.311 ал.1 отНК). По отношение на Рачев и Митев са взети мерки за неотклонение „Парична гаранция“ в размер на по 10 000 лева, а на Бончев и Милов – по 5000 лева.", "date": "2019.04.16", "title": "Обвиниха кмета на Септември, плащал скъпо за незапочнал ремонт"}
{"url": "https://offnews.bg/analizi-i-komentari/chetete-ia-tarnovskata-konstitutcia-ne-samo-ia-praznuvajte-701366.html", "text": "На 16 Април 2019 г. се навършват 140 г. от приемането на т.нар. Търновска конституция с която България става част от модерните и цивилизовани европейски народи.Конституцията урежда социално-икономически, избирателни и управленски въпроси, урежда правомощията и компетенциите на държавната власт.Поздравявам сегашното НС, че се осмели да проведе Тържествено заседание (в сградата на Учредителното събрание в Търново), там където тази първа конституция е била приета.За мен специално са интересни поне 3 факта, с които и днешното българско народно представителство е добре да се съобрази:\"1) Чл. 4. Българското Княжество е монархия наследственна и конституционна, съ народно представителство.Чл. 5. Князьтъ е Върховенъ представитель и глава на Държавата.Чл. 6. На Българский Князь се дава титлата - СВЕТЛОСТЬ, а на наследника на престола титлата - СИЯТЕЛСТВО\"(Нима и сега не е така. Въпреки наличието на Народно събрание, де факто \"князът\" днес е този който диктува и определя битието на парламента. Въпреки, че по-късно в т.нар. \"Сребърна конституция\" (1911) думите \"княжество\" и \"княз\" са заменени с \"царство\" и \"цар\", май и досега продължаваме да седим в обсега на тези уж остарели конституционни норми. Добре е днешните народни представители да си дадат сметка колко и как представляват интересите на народа си и само той ли диктува мотивите им за вземане на решения, както и доколко добре отстояват независимостта и авторитета на НС.)2) \"Чл. 127. Князьтъ свиква Народното Събрание редовно всека година. Сесията трае отъ 15 Октомврий до 15 Декемврий. Но по некои важни работи Събранието може да се свиква и извънредно.\"(Че какъв е проблемът това и сега да се прави. Така функционират не малка част от парламентите в Европа, работят комисии, които развиват законопроекти и в рамките на 3 работни месеца в края на годината на пленарни заседания се приема бюджета и основната законодателна рамка изготвена в комисиите, съвместно с изпълнителната власт).3) Чл. 131. Предъ отваряньето на Събранието, всите му членове у едно време, споредъ обредите на верата си, даватъ тая клетва:\"Кълнъ се во име Единаго Бога да пазя и да браня Конституцията и, при извършваньето на длъжностите си въ това Събрание, да имамъ едничко предъ очи общото благо на народа и на Князя, колкото ми стига разумътъ и съвестта. Богъ да ми е на помощь. Амин.\"(Бог да им е на помощ на днешните. Амин.)Това са малка част от размислите, които биха налегнали всеки българин, ако си направи труда да прочете тази първа българска конституция.Дано празникът е повод за четене и за мъдра преценка къде сме и какво ни предстои, за да направим държавата си силна и европейска, такава каквато са си я представяли нейните \"архитекти\" преди \"само\" 140 години.Б. ред. - Авторът Иван Иванов е зам.-председател на 43-ото Народно събрание. В момента е зам.-председател на Сдружение \"Граждански съвет\".", "date": "2019.04.16", "title": "Четете я Търновската конституция, не само я празнувайте"}
{"url": "https://offnews.bg/temida/prisadata-na-ivancheva-stresnala-chisto-choveshki-biznesmena-vaklin-701367.html", "text": "Присъдите на Десислава Иванчева, Биляна Петрова и Петко Дюлгеров стряскат и мен в чисто човешки план. Изключително тежи са. Но законодателят е преценил, че такива деяния срещу цялото общество, трябва да бъдат наказани със съответната тежест на закона. Това заяви бизнесменът Александър Ваклин, който подаде сигнал за поискания му подкуп от отстранения кмет на \"Младост\". Не се чувствам употребен, допълни Ваклин. Иванчева  20 г. затвор, Петрова - 15 г., а Дюлгеров - 12 г. лишаване от свобода. Според Ваклин той е изпълнил дълга си, като е сигнализирал и така е дал възможност на институциите да работят.Случаят е превърна в медиен и политически, а той е чисто криминален. Това е нещо, за което съжалявам, коментира още Ваклин.", "date": "2019.04.16", "title": "Присъдата на Иванчева стреснала 'чисто човешки' бизнесмена Ваклин"}
{"url": "https://offnews.bg/politika/ninova-vsashtnost-specheli-kato-zagubi-bashti-dashteri-6-i-bsp-701355.html", "text": "Бившият зам.-министър на образованието в правителството \"Орешарски\" - Иван Кръстев, се оказа единственият, запазил място №6 в листата за евровота, предложена от лидера на БСП Корнелия Нинова, и в окончателния списък с кандидати за евродепутати, гласуван от Националния съвет на партията в неделя. Представителите на гражданската квота - Елена Йончева, Иво Христов, Велизар Енчев и Емил Георгиев, не се броят, защото местата им не подлежаха на промяна. Шестицата ни е пълна случайност, обясняват социалисти, присъствали на инфарктния пленум, продължил почти 10 часа. Кръстев обаче си запази позицията след балотаж със Сергей Станишев, който влезе като № 5, макар и нежелан от лидера. Всъщност Нинова спечели много от този развой на събитията в БСП, макар и, както изглежда, без да иска. Националният съвет - случайно или не, постави лидерa на ПЕС на място в листата, което е на ръба - хем избираемо, хем не съвсем, ако се съди по досегашните успехи на БСП на европейския фронт. Така той ще се скъса от работа, за да докаже, че щом в листата е най-успелият бг политик в Европа, няма как да не бъде избран от червените гласоподаватели в страната си. Станишев няма да позволи да бъде определен като грешка от Нинова и ще помогне много за победата на БСП на евроизборите, категорични са социалисти, гласували на пленума за включването му в листата. Според тях лидерът на ПЕС има потенциал да мобилизира преференциален вот. Вторият, който може да го направи, според опитни партийци отляво, е Момчил Неков - той падна от 7 на 9 място в окончателния вариант на НС. Сериозна мотивация да се бори за успех получи и Софийската организация на БСП - в листата има 9 нейни членове, двама от тях - Петър Витанов и , на второ и трето място. Пенкова е една от двете \"дъщери\" в списъка - на зам.-председателя на столичната структура Марин Пенков. Другата е Мариела Модева с баща бивш областен управител на София Тодор Модев. Втората отнесе протестен вот на пленума и падна от 14 на 16 позиция. От БСП София са и Петър Витанов, Станишев, Деница Златева, Румен Гечев, Момчил Неков, Димитър Данчев и Крум Дончев. Беше и Янаки Стоилов, който от втори в листата на Нинова отиде назад при гласуването на пленума и си направи отвод. След пленума Нинова емоционално обяви, че  с оставка, ако БСП загуби евроизборите. След като \"на инат\", по думите на Станишев, ги направи интересни за привържениците на левите идеи, има голям шанс да не й се наложи да мисли по този въпрос. Но - и съпартийците ѝ, и обществото като цяло очакват по-смислен отговор на въпроса защо се появи изненадата Иво Христов в листата на БСП. Ако не за друго, то защото досегашният началник на кабинета на президента Румен Радев оглави към държавния глава преди по-малко от месец. Не изглежда добре човек да напуска така който и да е работодател.  Листата на БСП / Предложението на Нинова1.Елена Йончева / 1.Елена Йончева2. Петър Витанов /2. Янаки Стоилов3. Цветелина Пенкова /3. Деница Златева4. Иво Христов/ 4. Иво Христов5. Сергей Станишев / 5. Румен Гечев6. Иван Кръстев / 6. Иван Кръстев7.Деница Златева / 7. Момчил Неков8. Румен Гечев / 8. Десислав Тасков9. Момчил Неков / 9. Цветелина Пенкова10. Велизар Енчев / 10. Велизар Енчев11. Димитър Данчев / 11. Петър Витанов12. Тодор Стоилов / 12. Димитър Данчев13. Валери Жаблянов / 13. Крум Дончев14. Мариела Модева / 14. Тодор Стоилов15. Десислав Тасков / 15. Иван Френчев16. Крум Дончев / 16. Мариела Модева17.Емил Георгиев / 17. Емил Георгиев ", "date": "2019.04.16", "title": "Нинова всъщност спечели, като загуби. Бащи, дъщери, №6 и БСП-София са доволни от евролистата"}
{"url": "https://offnews.bg/sviat/sabirat-sredstva-za-notr-dam-saprugat-na-salma-hajek-dariava-100-mln-701365.html", "text": "Френският милиардер и съпруг на холивудската звезда Салма Хайек - Франсоа Анри Пино, обяви, че той и семейството му ще дарят 100 млн. евро за  нанесени от огромния пожар снощи.Съобщението за щедрото дарение идва броени часове след призива на френския президент Еманюел Макрон за събиране на средства за възстановяването на църквата. Днес ще бъде официално открита кампания за дарения.56-годишният Пино заявил желанието си да помогне пред френско издание, информира Нова тв. Салма Хайек публикува в профила си в Instagram снимка на горящата \"Нотр Дам\", под която написа: \"Подобно на много други хора, и аз съм шокирана и изпитвам тъга, гледайки как красотата на \"Нотр Дам\" се превръща в пепел. Обичам те, Париж!\". Организацията на ООН за наука, образование и култура ЮНЕСКО обяви, че стои до Франция и \"заедно ще спасят и възстановят катедралата \"Нотр Дам\", съобщи БНТ, като цитира АФП. Най-ценните артефакти, пазени в катедралата „Нотр Дам”, са спасени от огъня. Короната от тръни и туниката на канонизирания за светец крал на Франция от 13-ти век Луи IX са на сигурно място, обяви ректорът на „Нотр Дам” Патрик Шове. Според ръководителя на Събранието на епископите на Франция Ерик де Мулен-Бофор, възстановяването на щетите от пожара в световноизвестния готически храм „ще отнеме години”.Пожарната служба обяви, че около две трети от сложната,  на „Нотр Дам”, известна като „Гората”, се е срутила в резултат на огъня.", "date": "2019.04.16", "title": "Събират средства за Нотр Дам, съпругът на Салма Хайек дарява 100 млн. долара"}
{"url": "https://offnews.bg/obshtestvo/manolova-apartamentgejt-ne-e-samo-moralen-a-i-zakonov-problem-701368.html", "text": "\"Апартаментгейт\" показва не само морален, а и законов проблем. Това заяви омбудсманът Мая Манолова по Нова тв. Жителите на \"Лозенец\" все още са притеснени, въпреки че строежът на небостъргача \"Златен век\" бе спрян, подчерта тя. Европарламентът ще обсъди днес окончателната забрана за двойния стандарт при храните, а утре тя ще бъде гласувана. \"Това наистина е голям успех. Защото аз водя тази кампания от 3 години. И в началото имаше даже отричане на този проблем. От тогава извървяхме много дълъг път”, заяви още общественият защитник. Тя призова българските евродепутати да присъстват на обсъждането и утре да гласуват \"за\" забраната.Няма яснота какви повишения ще има в цените на хранителните стоки с въвеждането на тол системата.Това е един от случаите, в които интересите на потребителите съвпадат с интересите на работодателските организации и транспортните фирми. Според изследвания с 50% ще се увеличат транспортните разходи при доставките на суровини и на готови стоки. Ако властите не са наясно с крайните ефекти от въвеждането на тол системата и толтаксите, най-нормално би било да отложат нейното влизане в сила\", коментира Манолова. ", "date": "2019.04.16", "title": "Манолова: Апартаментгейт не е само морален, а и законов проблем"}
{"url": "https://offnews.bg/temida/radan-kanev-prisadata-na-ivancheva-e-shokirashta-701392.html", "text": "Присъдата на спецсъда срещу Десислава Иванчева и Биляна Петрова безспорно е шокираща по размер. Така Радан Кънев коментира делото срещу отстранения кмет на \"Младост\", която вчера бе осъдена на 20 г. затвор. Припомням, че всички са невинни до трета инстанция. И само тя може да каже кой е престъпник, написа във фейсбук адвокатът, който е водач на листата на ДСБ за евровота. Но - присъдата на спецсъда безспорно е шокираща по размер, особено като се има предвид, че Десислава Иванчева и Биляна Петрова са ОПРАВДАНИ по обвинението за ПОЛУЧАВАНЕ на подкуп. (Ясно е, че прокуратурата ще протестира присъдата в тази част, т.е. и това не е окончателно), обяснява Кънев. Ако оправдателната присъда за получаване се потвърди, всички въпроси около скалъпването на СРС-та и “нагласяне” на обвинението остават валидни, коментира още той. Обществената реакция срещу прекомерната присъда и тежките неясноти около доказателствата тепърва ще направят това дело знаково и решително за цялата система на наказателно правораздаване, смята Радан Кънев. ", "date": "2019.04.16", "title": "Радан Кънев: Присъдата на Иванчева е шокираща"}
{"url": "https://offnews.bg/kultura/areta-franklin-poluchi-pulitcar-posmartno-701369.html", "text": "Покойната певица Арета Франклин получи посмъртно почетна награда Пулицър за своя принос към американската музика и култура, а писателят Ричард Пауърс беше отличен за белетристика, предаде АП.Франклин, която почина миналото лято, стана първата жена, наградена с почетен Пулицър.Наградата за биография беше присъдена на Джефри Стюарт за \"Новият негър: Ален Лок\", а Дейвид Блайт спечели в историческата категория с книгата си \"Фредерик Дъглас: пророк на свободата\".Американски вестници получиха награди Пулицър за отразяване на насилие с огнестрелни оръжия в САЩ през 2018 г., предаде Асошиейтед прес.Вестникът от Южна Флорида \"Сън сентинъл\" получи Пулицър за репортаж в полза на обществото за отразяването на масовата стрелба в гимназия в град Паркленд през февруари миналата година, при която бяха убити 17 ученици и служители от персонала.В. \"Питсбърг пост-газет\" получи Пулицър за съобщаване на извънредни новини за отразяването на масовата стрелба в синагога в град Питсбърг през октомври, при която загинаха 11 души.В. \"Кепитъл газет\" беше отличен за смелостта и отразяването на стрелба в собствената му редакция в град Анаполис, при която бяха убити 5 човека.Асошиейтед прес и Ройтерс спечелиха награди Пулицър за международни репортажи, \"Ню Йорк таймс\" и \"Уолстрийт джърнъл\" бяха отличени за репортажи за Доналд Тръмп - световни агенции.", "date": "2019.04.16", "title": "Арета Франклин получи Пулицър посмъртно"}
{"url": "https://offnews.bg/politika/zemedeltcite-ot-nikola-petkov-podpisaha-s-gerb-shte-rabotiat-sresht-701370.html", "text": "ПП ГЕРБ и ПП \"Никола Петков\" подписаха споразумение за политическо партньорство. То бе сключено във вторник сутрин в централата на ГЕРБ.„Направихме всичко възможно да влезем в диалог с всички формации, които са част от Европейската народна партия и принадлежат към демократичната общност. Искаме да благодарим на ПП „Никола Петков”, които също се обадиха за подкрепа. Предстоят подписвания на подобни споразумения с „Гергьовден”, със Съюза на репресираните от комунизма и с Българския демократичен форум сме в разговори”, заяви след подписването зам.-председателят на ГЕРБ Цветан Цветанов.„Ще работим за победа и ще мобилизираме всички наши структури. Знаете, че това е най-балансираната листа с хората, които защитават нашите интереси в Европейския парламент”, коментира на свой ред председателят на „Никола Петков” Венцислав Върбанов.„С колегите от „Никола Петков” ни е най-лесно. Познават се с възрастните или по-малко младите, така че да обединим всички сили срещу пълзящата диктатура, която искат да ни наложат нашите опоненти. Зле прикриват целите си, техните брутални действия станаха публично известни\", коментира лидерът на ГЕРБ Бойко Борисов.", "date": "2019.04.16", "title": "Земеделците от 'Никола Петков\" подписаха с ГЕРБ. Ще работят срещу 'пълзящата диктатура'"}
{"url": "https://offnews.bg/temida/mestiat-ivancheva-i-petrova-v-slivenskia-zatvor-701415.html", "text": "Осъдените на първа инстанция Десислава Иванчева и Биляна Петрова ще бъдат преместени в Сливенския затвор. Той е единственият за жени с присъда у нас. Вчера отстранената кметица на Младост и бившата й заместничка получиха присъди съответно от 20 и 15 години за искане на подкуп, а съдиято по делото Иво Хинов нареди да бъдат арестувани в съдебната зала. В момента съм в следствения арест на \"Г. M. Димитров\" със семействата на Десислава и Биляна да им предадем багаж за Сливенския затвор. Охранителите, които приемат багажа, отказват да приемат шампоан и балсам, съобщи във фейсбук бившият пиар на районната община Петър Кърджилов. Още вчера адвокатите им са пуснали жалби за изменение на най-тежката мярка ”задържане под стража”. ", "date": "2019.04.16", "title": "Местят Иванчева и Петрова в Сливенския затвор"}
{"url": "https://offnews.bg/tenis/rafa-nadal-chicho-toni-lichno-mi-se-izvini-za-dumite-si-701372.html", "text": "Бившият световен номер 1 в мъжкия тенис Рафаел Надал сподели, че бившия му треньор Тони се е извинил за изказването си по адрес на Матадора в началото на месецаЧичото на Рафа го определи като \"травмиран човек, който играе тенис\" и прогнозира, че неговият племенник ще се състезава още два или три сезона.\"Той лично ми се извини. Дойде на корта и каза колко съжалява за думите си. Тони е искал да го каже в положителен смисъл и затова не виждам проблем. Няма нищо страшно - той е имал предвид, че проблемите са направили успехите ми още по значими.Всяка седмица Тони изнася лекции, а когато говориш много, допускаш грешки. Това е нормално. И аз правя грешки, при всеки е така. Разбира се, след като е сгрешил, той дойде при мен и ми се извини.Тази фраза бе приета много драматично. Бил съм №1 и не ми е било лесно да достигна това ниво, след като съм бил и контузен. Разбира се повече проблеми са ми създавали съперниците, но аз се справих\", каза Надал пред \"El Pais\".", "date": "2019.04.16", "title": "Рафа Надал: Чичо Тони лично ми се извини за думите си"}
{"url": "https://offnews.bg/medii/koi-sa-nominiranite-televizionni-zhurnalisti-za-nagradite-sveti-vlas-701297.html", "text": "Готов е списъкът на номинираните телевизионни журналисти за наградите „Свети Влас“ 2019 г., съобщават от сдружението, което за девети път раздава най-големите в България награди. Според председателя на сдружението Иван Гарелов селекцията отразява процесите , протичащи в българската журналистика в усложнената политическа обстановка в страната и в световен мащаб.В списъка на номинираните са намерили място както някои от най-изявените и утвърдени телевизионни журналисти като: , така и налагащите се със своя професионализъм и новаторство водещи на сутрешния блок през Уикенда на Би Ти Ви, . Силно е присъствието и на безкомпромисните репортери и кореспонденти .Надпреварата и тази година ще бъде за:Призът „Голямата награда“, който се присъжда за постижения в българската телевизионна журналистика.Призовете „Специални награди „ , които се присъждат за оригинални идеи и индивидуално присъствие.Отличията ще бъдат присъдени от 5-членно жури с председател професор Ивайло Знеполски. Нов член на журито през тази година ще бъде Михаил Неделчев.Церемонията по връчването на престижните отличия ще се проведе на 1 юни на брега на морето в курорта „Свети Влас“. Тя ще бъде предшествана от традиционната дискусия по тазгодишната телевизионна продукция. Поканени са медийни експерти, медийни репортери и видни журналисти.Инициатори са: „Кръг 11“-проф. Ивайло Знеполски , Иван Гарелов , Георги Лозанов, Любен Дилов-син, Копринка Червенкова, Георги Тенев, Джими Найденов, Стефан Димитров, Антони Георгиев , Панел Васев и покойният Петко Бочаров. До сега носители на награди в различните категории са били Дияна Найденова , Мартин Карбовски , Елена Йончева , Емил Кошлуков , Димитър Цонев, Росен Цветков , Добрина Чешмеджиева , Ани Цолова и Виктор Николаев, Миролюба Бенатова , Мая Костадинова , Нери Терзиева , Тома Томов , Милена Милотинова и др.Участниците в събитието ще отбележат заедно с военноморска част 2 юни – Деня на Ботев и загиналите за свободата и независимостта на България.", "date": "2019.04.16", "title": "Кои са номинираните телевизионни журналисти за наградите 'Свети Влас'?"}
{"url": "https://offnews.bg/politika/borisov-predlaga-bg-restavratori-da-pomagat-za-vazstanoviavaneto-na-no-701393.html", "text": "Български реставратори и живописци да помогнат за възстановяването на френската катедрала \"Нотр Дам\", предлага премиерът Бойко Борисов. Надявам се бързо да се възстанови този символ на християнството, обяви Борисов след среща с колегата си от Грузия Мамука Бахтадзе. Сутринта чрез нашия посланик в Париж предадох на президента Макрон, че съжаляваме и скърбим за тази светиня, \"Нотр дам\". Готови сме и да подпомогнем, както финансово, така и с наши реставратори и живописци. Имаме изключително надарени хора в тази област, обясни премиерът. Ние ще ги командироваме да помагат, това ще бъде нашият принос, уточни Борисов.", "date": "2019.04.16", "title": "Борисов предлага бг реставратори да помагат за възстановяването на Нотр Дам"}
{"url": "https://offnews.bg/futbol/petima-novi-v-tcska-prez-liatoto-701371.html", "text": "Централен защитник, десен бранител, дефанзивен халф, дясно крило и нападател са постовете, на които от ЦСКА ще търсят нови попълнения през лятото. Информацията е на източник от Борисовата градина, цитиран от \"24 часа\".Вече са предложени няколко варианта за дясното крило, като има и конкретен футболист от чужбина, който може да бъде привлечен.Състоянието на Кристиян Малинов е малко по-добро от това на пратения за лечение в Сърбия Тиаго Родригес, но въпреки това и той пътува за Белград.Почти сигурно е, че в сряда Малинов отново ще води халфовата линия на \"червените\". Йоан Бауренски бе в групата на Любослав Пенев за двубоя с Берое, като не е изключено да има и други за гостуването в Пловдив.", "date": "2019.04.16", "title": "Петима нови в ЦСКА през лятото"}
{"url": "https://offnews.bg/istoria/kak-koliu-ficheto-spasil-notr-dam-701374.html", "text": "Било е по времето, когато майстор Колю Фичето градял моста над река Янтра при град Бяла, сиреч около 1866 година. Тогава се разбрало, че известната катедрала „Св. Богородица“ в Париж (на френски: Notre-Dame de Paris), построена шест столетия по-рано, била заплашена от корозия. Забелязали, че тя започнала да се руши и дори една от стените се пропукала. Мнозина видни архитекти се опитвали да спрат процеса на разрушението – без никакъв успех. Опасността ставала все по-сериозна и парижките власти трябвало да вземат мерки.Новината достигнала и до българските земи. Управителят на Русенската област Митхад паша научил първи и като френски възпитаник валията поддържал близки връзки с френското правителство. Без да се поколебае, той откликнал на отправения апел за помощ към него и изпратил най-добрия архитект, когото познавал – небезизвестния Колю Фичето, в чиито умения вече се бил убедил лично.Българинът хванал първия влак за френската столица. Когато пристигнал на парижката гара, държавните посрещачи не могли да го разпознаят в навалицата. Те не предполагали, че този скромно облечен човек е прочутият български строител. Чак когато гарата опустяла съвсем и Фичето останал на нея сам, те разбрали кой всъщност е дошъл.Фичето настоял веднага да го заведат при катедралата, за да разгледа пукнатината в стените ѝ. Почнал своите проучвания. Не след дълго време той открил дълбока подпочвена вода, която предизвиквала корозията. Извел водата навън, каптирал я и дори изградил една малка чешмичка, от която тя да се изтича на площада. Разрушението било преодоляно, стената била възстановена.Французите изпитали огромна благодарност към опитния български архитект и много настоявали той да остане в Париж. Нямало как да го склонят за това – чакали го на строежа на Беленския мост, заради който той бил заложил главата си пред Митхад паша. Огледал отново внимателно катедралата и след като се убедил, че опасността е отминала, поел обратно за родината си.За спомен Фичето оставил до катедралата малката чешмичка. Някои твърдят, че от нея и до днес струи вода. Ала колцина от стотиците българи, които пребивават понастоящем във френската столица, са отишли лично да проверят това.", "date": "2019.04.16", "title": "Как Колю Фичето спасил Нотр Дам"}
{"url": "https://offnews.bg/obshtestvo/tretiat-rajh-nerazkazani-istorii-po-viasat-history-701356.html", "text": "Този април телевизионният канал  потапя зрителите в историческите книги, за да разкрие невероятни истории за Третия райх, запазени в тайна през годините.Предстоят няколко документални филма за хитлеристка Германия - \"Нацистът, който спасяваше евреи: Карл Плаге\" – на 23 април от 22:00 часа, както и \"Жените на Третия райх\" – в понеделник, 22 април, от 22:00 часа. Документалната поредица от две части \"Моят живот в хитлеристка Германия\" пък е във вторник срещу сряда, 45 мин. след полунощ, както и на 24 април от 22:00 часа.", "date": "2019.04.16", "title": "Третият райх: Неразказани истории по Viasat History"}
{"url": "https://offnews.bg/futbol/napadatel-na-levski-propuska-derbito-s-tcska-701375.html", "text": "Нападателят на Левски Серджиу Буш няма да бъде на разположение на треньора Георги Дерменджиев за дербито между \"сините\" и ЦСКА, пише \"Тема Спорт\".Румънецът ще се нуждае от поне още седмица, за да се възстанови от травмата си. Под сериозен въпрос е и дали ще бъдат възстановени още Валери Божинов, Еркебулан Сейдахмет и Антони Белмонт.Всички те не играха срещу Лудогорец заради травми. Твърдо аут за дербито е и френският защитник Седрик Унтонджи, който има проблеми с рамото и ключицата.Вчера \"сините\" имаха почивен ден, а днес ще започнат подготовка за съботния сблъсък с червените. Добрата новина за Дерменджиев е, че за двубоя се завръщат Живко Миланов и Луи Нганиони. Те ще започнат като десен и ляв бек срещу ЦСКА.", "date": "2019.04.16", "title": "Нападател на Левски пропуска дербито с ЦСКА"}
{"url": "https://offnews.bg/sviat/osnovnata-konstruktcia-na-notr-dam-e-spasena-701363.html", "text": " Основната конструкция на катедралата \"Нотр Дам\" в Париж е спасена, съобщи началникът на парижката пожарна Жан-Клод Гале. Двете основни кули на катедралата са запазени.Пожарникарите се борят с огромния пожар в катедралата в продължение на часове, а само преди половин час френските власти обявиха, че не могат да дадат гаранции, че сградата няма да изгори напълно. Задачата на огнеборците сега е да се намали температурата във вътрешността на сградата, което вероятно ще отнеме няколко часа. Интензивността на пламъците е намаляла, съобщи зам. вътрешният министър Лоран Нунес. Той обаче призова за изключителна предпазливост. Той защити решението да не се използват противопожарни самолети, както призова американският президент Доналд Тръмп, защото по думите му подобно действие би представлявало голяма опасност за сградата.Пламъците обхванаха голяма част от покрива на катедралата и той се срути. Падна и кулата стрела, след като беше обхваната от пламъци. Пожарникарите са успели да спасят и много безценни предмети от сградата, сред които трънения венец на Исус. Френският президент Емануел Макрон нарече случилото се \"ужасна трагедия\", но допълни, че най-лошото е избегнато. \"Ще построим отново \"Нотр Дам\", подчерта той. Вече е започнало разследване на причините, довели до пожара.", "date": "2019.04.16", "title": "Основната конструкция на 'Нотр Дам' е спасена"}
{"url": "https://offnews.bg/politika/borisov-uzhasno-e-da-gledash-kak-8-veka-istoria-izchezvat-pred-ochite-701362.html", "text": "\"Ужасно е да гледаш как 8 века история изчезват пред очите ти\". Това заяви на страницата си във Фейсбук премиерът Бойко Борисов за огромния пожар в катедралата \"Нотр Дам\" в Париж. \"Мислите ми са с всички французи и с целия католически свят. Един от символите на Европа - катедралата “Нотр Дам”, гори! Ужасно е да гледаш как 8 века история изчезват пред очите ти. Кураж на всички парижки пожарникари, които тази вечер полагат всички усилия да съхранят това богатство\", написа той.Съпричастността си изрази и министърът на външните работи Екатерина Захариева. \"Тази вечер, седем века от християнската история са в пламъци. Мислите ни за съчувствие са с всички френски граждани и католици\", написа в Туитър Захариева. Катедралата се запали по-рано тази вечер. Пламъците обхванаха покрива на сградата, който се срути напълно. Рухна и кулата стрела.Пожарникарите сега се опитват да съхранят произведенията на изкуството и други безценни предмети, съхранявани в храма.Огнеборците се опитват да спасят от пламъците и северната кула.", "date": "2019.04.16", "title": "Борисов: Ужасно е да гледаш как 8 века история изчезват пред очите ти"}
{"url": "https://offnews.bg/politika/deputatite-ot-bsp-na-zasedanie-na-parlamenta-v-tarnovo-bojkotat-v-sof-701373.html", "text": "Депутатите от БСП ще участват за първи път в заседание на парламента след напускането си на Народното събрание на 17 февруари, но във Велико Търново за 140 г. от приемането на Търновската конституция.Това е решено на извънредно Изпълнително бюро вчера, първо след пленума за евролистата в неделя, на което обаче темата с кандидатите за евродепутати не била коментирана. Бойкотът на редовните заседания на НС от левицата продължава. Домакин тържественото заседание е председателят на Народното събрание Цвета Караянчева.То ще започне в залата на Учредителното събрание след възстановка на събитията от 1879 г.", "date": "2019.04.16", "title": "Депутатите от БСП на заседание на парламента в Търново, бойкотът в София продължава"}
{"url": "https://offnews.bg/kultura/tcare-svettci-i-greshnitci-ozhiviavat-stcenata-na-narodnia-teatar-vi-701386.html", "text": "След гостуването си преди месец, габровската трупа от Драматичен театър „Рачо Стоянов“ се завръща отново на сцената на Народния театър. Софийската публика ще има възможонст да види един от най-новите и култови спектакли на габровци - „За Първото българско царство: Отшелника” на режисьора Петринел Гочев. Представлението ще се състои на 22 април 2019 г., понеделник, от 19.00 часа на голяма сцена в Народен театър „Иван Вазов“.С този текст габровската трупа се впуска в неподозирани изследвания на духовността, човешките страсти и първичност във времето на един чудотворен светец и покровител, български цар, ослепените войници на друг български цар и преживяванията на обикновените хора. Пред зрителя постепенно се разкриват деяния на праведнеци и грешници, противопоставянето на алчността и завистта, настъпило покаяние за едни и отказът да бъде прието от други. Остава отворен въпросът кои са зрящите и кои слепците.Новаторството на екипа може да се види в смелостта на режисьора да включи 12-годишния Валентин Петров. Той освен, че играе в изцяло професионална постановка, е един от главните герои в нея, ако не и единственият. Предизвикателство за актьорите е да работят с драматургичен текст, написан на югозападен диалект, характерен за региона на с. Ключ, Благоевградска област. Диалектът, използван в спектакъла, придава чувство на автентичност, сякаш публиката слуша исторически извори в оригинално за времето им звучене. Представлението е замислено като първа част от трилогия, посветена на трите български царства.Драматургията е дело на Анна Петрова и Петринел Гочев. Музиката на спектакъла е написана от известния театрален композитор Ян Руменин, сценографията е изработена от младата художничка Киряна Аврониева, хореограф-педагог е Светлана Цвяткова, а езиков специалист – Александър Ильов. Професионалните фотографии от спектакъла са направени от Росина Пенчева. В ролите ще видим: Адриана Димова, Даниел Тотов, Димо Димов, Живко Гущеров, Любомир Кръстев, Магдалена Славчева, Надежда Петкова, Светослав Славчев, Стоян Руменин, Тони Христова и със специалното участие на Валентин Петров.С огромен успех на 18 март тази година мина първото представяне на постановката в Народния театър. Габровската трупа, която е една от най-младите в страната като възраст на актьорите, беше аплодирана 13 пъти по време на представлението и три пъти извикана с аплодисменти на сцената след края му.Част от екипа, подготвил спектакъла, е добре познат в театралните среди. Режисьорът Петринел Гочев и композиторът Ян Руменин работиха заедно по създаването на постановката „Жана д’Арк“ през 2015 г., реализирана с актьорите от Драматичен театър „Рачо Стоянов“. Петринел Гочев е режисьорът на друго хитово заглавие от афиша на габровската трупа - „Ромео и Жулиета“ от 2013 г. Фотографът Росина Пенчева е член на екипа от самото начало - от подготовката на спектакъла „Ромео и Жулиета“, в който тя дебютира като театрален фотограф. „Ромео и Жулиета“ е носител на две награди „АСКЕЕР“ през 2014 г. в категориите „най-добро представление за годината“ и „сценография“ – за работата на Юлияна Войкова-Найман. Освен номинациите в тези категории, спектакълът е номиниран и в категориите за режисура и костюми. През 2014 г. „Ромео и Жулиета“ получава две номинации за „Икар“ – за дебют на Гергана Змийчарова в ролята на Жулиета и за поддържаща женска роля на Надежда Петкова в ролята на дойката. През 2016 г., заради безкомпромисната си игра в „Жана д’Арк“, Гергана Змийчарова получава втора номинация за „Икар“, но този път за водеща женска роля.Отзиви: И още:Запазете датата 22 април 2019 г. в календара си, очакваме Ви на голяма сцена в Народния театър от 19.00 часа. „За първото българско царство: Отшелника” ще промени част от светоусещането Ви!Билети може да закупите от касата и сайта на Народния театър: . Работно време на касата и билетния център: понеделник – петък: 9.30 – 19.30 ч.; събота и неделя: 11.30 – 19.30 ч. За допълнителна информация: 0899 856 556.", "date": "2019.04.16", "title": "Царе, светци и грешници оживяват сцената на Народния театър (видео)"}
{"url": "https://offnews.bg/obshtestvo/po-malko-oblatci-no-pak-shte-prevali-701352.html", "text": "Облаците намаляват днес, в западната част от страната обаче пак ще превали дъжд, а по-високите върхове и сняг. Вятърът ще е слаб. Максималните температури ще са между 12 и 17 градуса, според прогнозата на НИМХ. Край морето ще е хладно, вълните ще са 2-3 бала, а температурата сред тях 11-12 градуса. В планините пък - на 2000 м височина, термометрите няма да се качат над минус 1 градус. Утре отново ще има слаби превалявания, но главно в Източна България и в планините. Сутринта ще е студено - между 1 и 6 градуса, на места ще се образува слана, а дневните температури няма да се различават съществено. В четвъртък и петък времето остава хладно и дъждовно.  ", "date": "2019.04.16", "title": "По-малко облаци, но пак ще превали"}
{"url": "https://offnews.bg/sviat/kmetitcata-na-parizh-pokaza-spasenite-tcennosti-ot-notr-dam-701377.html", "text": "Най-ценните артефакти от катедралата \"Нотр Дам\" са спасени от огъня, съобщи кметът на Париж Ан Идалго.\"Благодарение на Пожарната служба, полицията и общинските служители, които тази вечер създадоха страхотна човешка верига, бяха спасени спасиха ценностите на Нотр Дам. Венецът от тръни, туниката на Св Луи (канонизирания за светец крал Луи IX - b.r.)  и няколко други големи творби сега са на сигурно място\", написа в Туитър кметицата.Парижката пожарна служба обяви, че борбата с огъня е отнела над 9 часа. Включили са се 400 пожарникари. В акцията са ранени двама полицаи и един сапьор от пожарната служба.", "date": "2019.04.16", "title": "Кметицата на Париж показа спасените ценности от Нотр Дам"}
{"url": "https://offnews.bg/tehnologii/markethinx-conf-2019-obedini-vodeshti-kompanii-institutcii-i-organiza-701379.html", "text": "В търсене на “X” фактора на успешните бизнеси, София е домакин на първата по рода си Маркетинг Конференция с фокус върху Дигитализация, Иновации и Предприемачество в България. The MarkeThinX CONF 2019 ще се състои на 31 Май 2019 г., Петък, от 09:00 до 17:00 ч. в Зала „Ню Йорк Сити“ на емблематичния небостъргач - Кепитъл Форт.Два месеца преди датата на събитието, регистрирани участници, партньори и лектори са представители от: DHL, Decathlon, Reiffeisen Bank, Huawei, Sport Depot, METRO, HP, Telenor, Coca-Cola, Actavis, Litex Group, Aeternity Venturs, BMW, Soft Uni Digital, Superhosting BG, Sofia Investment Agency, Българска Асоциаця на Рекламодателите, Portugal Ventures, Grand Hotel Sofia, Bulgarian Association of Information Technology, CEO Club, British Bulgarian Business Association, IAB, Bulgarian E-commerce Association, Bulgarian-Romanian Chamber of Commerce, London Chamber of Commerce, Американската Маркетинг Асоциация и редица други водещи компании, фирми и организации от България и чужбина.В края на месец Март, 40% от залата е разпродадена. „Това е ясен знак за реализацията, стойността и качеството на проекта, а най-вече е и своеобразна оценка от гостите ни“ казват от организационния екип на ExpandX Marketing & Web и споделят, че работят усилено за това всички, гости, партньори и лектори да останат доволни от 3 ключови елемента: знанията, преживяванията и добавената стойност получена по време на конференцията. Подготвят се и страхотни изненади за сетивата на гостите.Интересът към иновативният форум е много голям, а новината за старта на формата достигна чрез редица публикации до страните от където MarkeThinX CONF има лектори, партньори и гости: Италия, Франция, Англия, Португалия, Турция, Испания, Полша, Сърбия, Германия, САЩ и най-вече България.Един от най-впечатляващите Key Note лектори, които ще участват в конференцията е Матео Форте, който ще говори на провокативната тема „Предприемачество Х“, за това как се развиват маркетинг проекти с Ватикана, как се развива, маркетира и продава успешен бизнес и много други. Друг ключов елемент от конференцията ще е и темата за Интернет Правото и новите правила приложими в Дигиталната Икономика.MarkeThinX CONF ще събере на едно място представители на маркетинг индустрията, бизнеса и дигиталното предприемачество. Конференцията ще се състои от 5 тематични панела и 20 обучения, уъркшопи, сесии с интерактивно съдържание, практически упражнения, Мисли “X” предизвикателство, дискусионен панел и Нетуъркинг „Х“ в градините на Кепитъл Форт.Проектът The MarkeThinX CONF 2019, разработен от ExpandX Marketing & Web има за цел да обединява индустрията на едно място в търсене на фактора “X” за успешно и устойчиво развитие, маркетиране и комерсиализиране на бизнесите в динамичната бизнес среда, в която живеем. В рамките на MarkeThinX CONF 2019, България и по-специално София ще бъдат представени, като стратегически хъб за развиване на бизнес, стартъпи и международни компании. За финал организаторите подготвят и колоритно парти, на което всички MarkeThinX ентусиасти ще бъдат поканени.Промоционалните билети са в продажба, залата е разпродадена на 40% към началото на месец април, а интересът от страна на аудиторията е много голям. До момента лектори на предходни конференции инициирани от организаторите са били специалисти от: Google, Thomson Reuters, World Economic Forum, World Business Dialogue, Fortune 500 компании, University of Oxford и много други.Повече информация:  ", "date": "2019.04.16", "title": "МarkeThinX CONF 2019 обедини водещи компании, институции и организации в иноваивен формат"}
{"url": "https://offnews.bg/obshtestvo/na-3-mesta-v-sofia-shte-spira-vodata-dnes-701301.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Монтаж на спирателен кран на ул. „Цар Симеон“ в Център налага спиране на водоподаването от 09:00 до 21:00 часа на ул. „Цар Симеон“ от ул. „Георги Сава Раковски“ до ул. „Сердика“, ул. „Сердика“ от ул. „Цар Симеон“ до ул. „Искър“, ул. „Екзарх Йосиф“ от ул. „Сердика“ до ул. „Искър“Подмяна на сградно водопроводно отклонение на ул. „Лепенец“ в кв. „Васил Левски“ налага спиране на водоподаването от 09:30 до 17:30 часа на ул. „Лепенец“ от ул. „Витиня“ до ул. „Бесарабия“. Реконструкция на уличен водопровод на бул. „Св. Климент Охридски“ в „Малинова долина“ налага спиране на водоподаването от 09:00 до 21:00 часа на бул. „Св. Климент Охридски“ от №100 до ул. „Георги Кьосеиванов“, бул. „Св. Климент Охридски“ от №67 до №105, ул. „Георги Кьосеиванов“, ул. „Евгений Силянов“, ул. 5. ", "date": "2019.04.16", "title": "На 3 места в София ще спира водата днес"}
{"url": "https://offnews.bg/ikonomika/temenuzhka-petkova-razchitame-mnogo-na-rosatom-za-aetc-belene-701380.html", "text": "„Продължава отличната съвместна работа между АЕЦ \"Козлодуй\" и Държаната корпорация \"Росатом\" в изпълнение на програмата за модернизация на 5-ти и 6-ти блок на атомната централа“. Това каза енергийният министър Теменужка Петкова по време на среща с генералния директор на \"Росатом\" Алексей Лихачов, която се проведе в рамките на XI-я Международен форум \"Атомекспо 2019\" в гр. Сочи, Русия.Министър Петкова e запознала представителите на \"Росатом\" с етапа, на който се намира процедурата за избор на стратегически инвеститор по проекта АЕЦ \"Белене\".Тя е уточнила, че \"Национална електрическа компания\" ЕАД ще довърши процедурата за лицензиране на проекта.Получено е становище от Агенцията за ядрено регулиране, с което се потвърждава валидността на издадените до момента разрешения. Завършването на процедурата по лицензиране ще даде възможност на потенциалните инвеститори да разполагат с пълната информация по проекта. По думите на Петкова българската страна разчита на партньорство с Държавната корпорация \"Росатом\" на всички етапи от реализацията на проекта АЕЦ \"Белене\". Двете страни ще продължат активния си диалог във връзка със стартиралата процедура за избор на стратегически инвеститор. По-рано министър Петкова разговаря и с представители на американската компания \"Дженерал Електрик\". От тяхна страна бе потвърден интересът им за участие в АЕЦ \"Белене\" като доставчик на част от оборудването и инженер по проекта. \"Дженерал Електрик\" би могла да сътрудничи и при осигуряването на част от финансирането за проекта, стана ясно по време на срещата.", "date": "2019.04.16", "title": "Теменужка Петкова: Разчитаме много на Росатом за АЕЦ Белене"}
{"url": "https://offnews.bg/obshtestvo/nova-tapa-v-stolitcata-ot-utre-zaradi-tretia-lach-na-metroto-701381.html", "text": "Нова тапа заради строежът на третия лъч на метрото ще има от утре. До 16 юли се затваря за движение крайна дясна пътна лента от южната страна на северното платно на бул. „Владимир Вазов” между ул. „Черковна” и ул. „Тодорини кукли”, съобщи ЦГМ.Движението ще е двупосочно в по една пътна лента в посока в този участък. Пътниците в обществения транспорт могат да ползват комбинираната автобусна и тролейбусна спирка по маршрута на автобусни линии №№ 78, 79, 120, нощна линия 3 и тролейбусна линия № 1 \"ХИПЕРМАРКЕТ БИЛА” на бул. „Владимир Вазов”, при бензиностанция „Шел“ в посока ул. ”Черковна”. ", "date": "2019.04.16", "title": "Нова тапа в столицата от утре заради третия лъч на метрото"}
{"url": "https://offnews.bg/politika/tomislav-donchev-ne-beshe-se-sluchvalo-da-mi-vikat-ostavka-v-litcet-701382.html", "text": "Вицепремиерът Томислав Дончев публикува във фейсбук емоционален коментар след събитията в Габрово, където протестиращи скандираха за неговата оставка и тази на кметицата Таня Христова.Публикуваме го без редакторска намеса:", "date": "2019.04.16", "title": "Томислав Дончев: Не беше се случвало да ми викат 'оставка' в лицето"}
{"url": "https://offnews.bg/obshtestvo/api-za-miastoto-na-katastrofata-s-mestan-dosega-niama-intcidenti-na-t-701378.html", "text": "Над 5 000 превозни средства преминават на ден по участъка на път I-5 Кърджали - Маказа край село Загорско. Досега в района на кръстовището не е имало пътни инциденти, съобщи АПИ за мястото на Кръстовището на път I-5 Кърджали – Маказа при село Загорско е проектирано, построено и сигнализирано по всички правила на нормативната уредба, по които са изградени всички кръстовища.По повод пътния инцидент в неделя Агенция „Пътна инфрастуктура“ апелира всички експерти от неправителствения сектор и медиите да се въздържат от разпространяването на необосновани и невярни твърдения. Проектът за пътна сигнализация е изготвен съобразно Закона за движение по пътищата и е съгласуван от „Пътна полиция“. Средно на денонощие в участъка преминават над 5 000 превозни средства и от пускането на отсечката в експлоатация през 2014 г. досега в района на кръстовището при село Загорско няма пътни инциденти.", "date": "2019.04.16", "title": "АПИ за мястото на катастрофата с Местан: Досега няма инциденти на този път"}
{"url": "https://offnews.bg/temida/otneha-knizhkata-na-liutvi-mestan-701395.html", "text": "Книжката на лидера на ДОСТ Лютви Местан е временно отнета, съобщиха от държавното обвинение. Свидетелството за управление на моторно превозно средство на Лютви Местан е отнето временно спостановление на Окръжна прокуратура – Кърджали от днес. Като мотив от прокуратурата посочват, че Лютви Местан е привлечен като обвиняем за престъпление по транспорта, в резултат на което е причинена смърт. При с участието на Местан загина 6 месечно бебе. Той бе освободен от ареста срещу парична гаранция от 10 000 лв. ", "date": "2019.04.16", "title": "Отнеха книжката на Лютви Местан"}
{"url": "https://offnews.bg/politika/tarnovskata-konstitutcia-na-140-g-vmro-nosi-prast-ot-tciala-balgaria-701364.html", "text": "С тържествено заседание във Велико Търново 44-ото Народно събрание ще отбележи 140 години от приемането на Търновската конституция. Заседанието ще започне в залата на Учредителното събрание след възстановка на събитията от 1879 г.Началото на тържественото честване на годишнината е с молебен в Катедрален храм \"Рождество на св. Богородица\" в 9.00 часа. Вечерта в 20.30 часа ще има тържествена заря-проверка на площад \"Цар Асен I\". Присъстващите ще наблюдават и аудио-визуалния спектакъл \"Царевград Търнов - звук и светлина\".По инициатива на председателя на Народното събрание Цвета Караянчева във всички български училища ще се проведе Урок по Конституция. След официалната част народният представител от великотърновския регион и заместник-председател на ВМРО – Българско национално движение доц. д-р Милен Михов ще прикани всички депутати да се включат в молебен в църквата „Св. Никола“. Храмът е натоварен с голяма историческа стойност, тъй като там се провеждат неформалните заседания на учредителното събрание, с участие на представители на българите от останалите извън Княжеството територии – Източна Румелия, Македония и Одринско. Именно на тях е обсъждан и „Общонародния въпрос“, който произтича от разкъсването на Санстефанска България.Основният дебат е бил дали да се открие учредителното събрание и да се приеме Конституция само за Северна България или да се организира Общонародна съпротива срещу решенията на Берлинския конгрес. В тези заседания е представен целият български народ от Мизия, Тракия и Македония.Ето защо символично, депутатите от ВМРО–Българско национално движение, ще оставят в църквата пръст от всички краища на Родината ни. Това е носталгичен акт, който ще постави началото на традиция, в която всяка година на този ден да се носи частица от българската земя, от българските общини, изпратили представители в Учредителното събрание.", "date": "2019.04.16", "title": "Търновската конституция на 140 г., ВМРО носи пръст от цяла България в старата столица"}
