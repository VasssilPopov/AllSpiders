{"url": "https://offnews.bg/temida/deloto-mladost-sutieni-nervni-krizi-globi-i-debel-strazhar-bez-luna-682211.html", "text": "Дебел стражар ни каза \"Тука не е лунапарк\". Репресиите стават все повече, вече не можем да носим сутиени в килията. Третата жена, която е с нас в ареста, е с 4 пъти наднормено тегло. Това са само част от думите на обвиняемите за взимане на подкуп в особено големи размери Десислава Иванчева - временно отстранен кмет на Младост, и Биляна Петрова - нейна заместничка, вече уволнена от и.д. кмет на района Румен Русев. Късно вечерта на 7 юни - след над седемчасово заседание, Иванчева си тръгна с белезници от съдебната зала и с думите \"Няма смисъл да се говори, виждате, че каквото и да кажа, не ме чуват\". Сама, защото Биляна Петрова бе освободена и изведена от залата часове по-рано, след като отпадна необходимостта да бъде отстранявана като зам.-кмет. Всъщност тя донякъде сама предизвика влизането в сила на заповедта си за уволнение, издадена от Русев на 4 юни. \"Говори се, че трудовите ми правоотношения са прекратени, няма смисъл да ме отстранявате, заяви Петрова и поиска да не се дава ход на делото. Прокурорът Тихомир Стоев възрази, че и да има заповед за уволнение на Петрова, тя не е влязла в сила, защото не й е връчена. Съдът обаче прекъсна заседанието за половин час, за да се извърши проверка. След възстановяването му в залата влязоха юристи от община Младост, които връчиха на Петрова заповедта за прекратяване на договора й като зам.-кмет. Връчена при условия на отказ, същата се смята за влязла в сила, обяви съдията, докладчик по делото, Красимира Костова и освободи Петрова от заседанието. Това е преврат в местната власт, провикна се Иванчева. Вие ме отвличате,  каза Петрова на полицаите, които й сложиха белезниците и изведоха от залата. Заради нарушаване на реда в съдебната зала Иванчева се сдоби с 200 лева глоба. Малко след това в залата се чуха силни викове тип стенания - Петрова е изпаднала в нервна криза, стана ясно след края на заседанието. Тя е на диазепам, много е зле, обясни Иванчева. Съдът отхвърли твърдението на Петрова и Иванчева, че се подменят доказателства по делото от папките, които четат, и затова те искат да ги препишат. Не прие и искането на Петрова за отвод на всички съдебни състави от Апелативния специализиран наказателен съд, както и на прокурорите по делото. Апелативният специализиран съд потвърди решението на по-долната инстанция, като отстрани от длъжност Десислава Иванчева. И втората съдебна инстанция се аргументира с това, че служебното положение на Иванчева й предоставя широки правомощия, неограничен достъп до документи в общината и възможност да влияе пряко на свидетели и доказателства, особено ако в бъдеще й изменят мярката в по-лека.Решението за отстраняването на Иванчева като кмет на Младост не подлежи на обжалване. Ако бъде оправдана по делото за взимане на подкуп тя може да се върне на поста си, стига мандатът й да не е изтекъл. Бисери от съдебната зала: Десислава Иванчева: Ако предполагаме, че аз съм кмет, значи моята заповед е законна. А ако не съм, а Румен Русев е кмет, значи аз съм една безопасна игла. Ако г-н Русев е кмет – макар че той няма нищо общо с гласа на 29 000 души - аз ще съм принцесата, която в момента няма никакви функции. Ще си дрънкам глупости, ще си ходя на фризьор, ще си ходя на маникюр – и така ще ми е по-лесно. Биляна Петрова: Добре, че съм в ареста, така поне се чувствам сигурна за живота си. Този съд има за цел само да ме съсипе. Описание на ареста от двете обвиняеми: На мен ми падна едно мъхесто, гадно влакнесто нещо... Което съм го запазила. Банята е гнусна - едни тръби от 4 дупки бие вода и е една смрад. Имаме си хлебарки , бълхи, дървеници - всичко си е разнообразно.", "date": "2018.06.07", "title": "Делото Младост: Сутиени, нервни кризи, глоби и дебел стражар без лунапарк"}
{"url": "https://offnews.bg/obshtestvo/zapochna-mezhdunarodnoto-izlozhenie-truck-expo-2018-682200.html", "text": "Започна международното изложение Truck Expo 2018 . От днес до 9 юни на летище Лесново посетителите на изложението ще могат да се запознаят с всички новости в товарни бранш.Събитието бе открито официално от председателя на Комисията по транспорт, информационни технологии и съобщенията към НС Халил Летифов и зам.-министъра на транспорта, информационните технологии и съобщенията Ангел Попов.„Очарован съм от това, което виждам на летище Лесново. Надявам се изложението и новите камиони в българските фирми да станат традиция, заради по-добрите показатели и заради тяхната сигурност“, Летифов. Той подчерта единната позиция на всички парламентарни групи, правителството и българските евродепутати в защитата на българските превозвачи при обсъжданията по пакета „Мобилност“. Организатор на събитието е Асоциацията на автомобилните производители и техните оторизирани представители в България (ААП).„Изложението е на площ от 10 000 кв.м., изложителите са 54 компании, свързани със сектора на товарните автомобили. Ще видите над 600 експоната и над 20 премиери. По добра традиция много от експонатите са за първи път пред българска публика, много от тях са с международни награди. Нашите посетители ще могат да се запознаят с всички новости в този бранш на едно място. И не само да се запознаят, а който иска ще може да се възползва от традиционния вече тест драйв“, каза председателят на секция „Товарни автомобили“ и член на Управителния съвет на ААП Георги Загоров.", "date": "2018.06.07", "title": "Започна международното изложение Truck Expo 2018"}
{"url": "https://offnews.bg/kultura/vesela-nozharova-predstavia-knigata-si-vavedenie-v-balgarskoto-savrem-682195.html", "text": "На 11 юни от 18:00 часа в СГХГ фондация \"Отворени изкуства\" и издателство \"Жанет 45\" ще представят книгата на Весела Ножарова \"Въведение в българското съвременно изкуство\". Тя е първата пространна история на българското изкуство от края на ХХ и началото на ХХI век. Тя се основава на поредица лекции, които Весела Ножарова изнася в Пловдив и София в рамките на едноименната образователна платформа \"Въведение в съвременното изкуство\" на фондация \"Отворени изкуства\" и галерия SARIEV Contemporary. Целта на книгата е да проследи и представи историята и особеностите на българското съвременно изкуство, най-важните участници, художници, институции и галерии.\"Въведение в българското съвременно изкуство (1982—2015)\" показва една цялостна картина на художествената сцена в България по начин, достъпен и разбираем. Книгата се издава на български и английски език.Изданието идва на английски и на български език. ", "date": "2018.06.07", "title": "Весела Ножарова представя книгата си 'Въведение в българското съвременно изкуство'"}
{"url": "https://offnews.bg/politika/dzhambazki-pozhela-toiaga-za-tciganite-i-tehnite-zashtitnitci-682194.html", "text": "Гневно реагира зам.-председателят на ВМРО-БНД Ангел Джамбазки на коментарите за \"моркова и тоягата\" в подхода към ромите, провокирани от .Тя коментира във Фейсбук, че морковите за тях са на изчерпване и е време да заиграе тоягата.Правозащитни организации, включително Българският хелзинкски комитет (БХК), реагираха гневно срещу нея, настоявайки в отворено писмо съпругът ѝ Дончев да се разграничи публично от коментара или да подаде оставка. Също гняв демонстрира Джамбазки, но мотивът му е противоположният.Досега вицепремиерът Дончев не е коментирал скандала.", "date": "2018.06.07", "title": "Джамбазки пожела тояга за 'циганите и техните защитници'"}
{"url": "https://offnews.bg/obshtestvo/poiskaha-ostavkata-na-shefa-na-parlamentarnata-komisia-za-balgarite-v-682191.html", "text": "Депутатите от парламентарната група \"Обединените патриоти\" (ОП) поискаха оставката на председателя на парламентарната комисия по политиките за българите в чужбина Андон Дончев от \"Воля\".Поводът за искането е изказване на Дончев по време на откриване на Културно-информационен център на българите в сръбското село Звонци. Според ОП там Дончев приветствал присъстващите българи с думите \"народа на Югославия\", обяснил им, че нямат нужда от членство в НАТО и ЕС, а в България в скоро време щял да се проведе референдум за излизане от НАТО, каквато политическа кампания напоследък обявяват от партия \"Воля\".\"С недопустими действия – изказвания и политически изяви, Дончев уронва авторитета на институцията Народно събрание и на България, както и внушава на сънародниците ни зад граница незаинтересованост по проблемите им от страна на българската държава\", смятат патриотите.Според патриотите той подхождал към задълженията си на председател на комисията изключително непрофесионално.Самият Дончев обяви, че не приема упреците. \"Не чух нито един аргумент в полза на твърдението на \"Обединените патриоти\", че като председател целя да извлека партийни дивиденти. Държа да заявя ясно - защитата на интересите на нашите е сънародници където и да е по света е основен  приоритет за мен и съм го доказвал нееднократно с делата си\", каза той.Дончев каза още, че искането за оставката му се базира на манипулации и едностранчиво представяне на фактите.", "date": "2018.06.07", "title": "Поискаха оставката на шефа на парламентарната комисия за българите в чужбина"}
{"url": "https://offnews.bg/kultura/dzhurasik-sviat-ruhnaloto-kralstvo-s-premiera-na-8-iuni-v-balgaria-682181.html", "text": "На 8 юни, поредицата на Стивън Спилбърг и Майкъл Крайтън, която възкреси динозаврите се завръща на голям екран с Джурасик свят: Рухналото кралство.Филмът е с изключителни ефекти, смразяващи кръвта създания и вълнуваща развръзка, която ще превърне сблъсъка между животни и хора в ново зрелищно киноприключение.Излизането на новия филм бе отбелязано с гала премиера на 5 юни в Cinema City IMAX, Mall of Sofia и посрещна най-запалените фенове в автентична атмосфера.По червения килим на гала премиерата преминаха много родни знаменитости, сред които Деси Бакърджиева, Славин Славчев, Миро, Драго Симеонов, Димитър Кърнев, Дария Симеонова, Сантра, Ясен Зердев, участниците в MasterChef Цветомира Ванчева, Николай Немигенчев, Кольо Минчев и Даниел Радойков, Мис България Габриела Василева, Боби Ваклинов, Наско Михайлов и др.", "date": "2018.06.07", "title": "'Джурасик свят: Рухналото кралство' с премиера на 8 юни в България"}
{"url": "https://offnews.bg/obshtestvo/video-mazh-pali-bilbord-s-reklama-na-tcigari-predstavia-se-za-deputa-682204.html", "text": "Неизвестен мъж разпространи отворено писмо и видео, в което пали билборд с реклама на цигари. В имейл, получен на редакционната ни поща, той твърди, че е народен представител и е прибегнал до такива действия, защото не получил подкрепа от колегите си.Мъжът не разкрива самоличността си и мотивира решението с това, че \"ситуацията го налага\", но така няма и доказателство дали той наистина е народен представител или това е акция срещу рекламите на цигари. Имейлът е изпратен от адреса  и в него мъжът мъж твърди, че е информирал с отворено писмо и всички негови \"колеги в парламента\", че трябва да бъдат ограничени рекламите на цигари и хазартни игри. \"В знак на протест лично започвам да унищожавам билборди с реклами на цигари. И за да не си помислите, че това е някаква шега, прилагам видео\", пише в имейла, който е изпратил до OFFNews. Клипът е качен в YouTube днес, но не е ясно кога е заснет.В метаданните на файла с отвореното писмо, който е изпратен, излиза, че името на създателя е Веселин Трандов. Депутат с такова име няма в нашия парламент.Анонимният е изпратил и текста на \"отвореното писмо\", което твърди, че е пратил всички депутати. Ето какво пише в \"отвореното писмо\" на \"анонимния депутат\":", "date": "2018.06.07", "title": "Видео: Мъж пали билборд с реклама на цигари, представя се за депутат"}
{"url": "https://offnews.bg/tenis/nadal-pobedi-shvartcman-i-se-klasira-za-polufinalite-na-rolan-garos-682190.html", "text": "Световният номер 1 в мъжкия тенис Рафаел Надал бе безпощаден при доиграването срещу Диего Шварцман и се класира за своя 11-и полуфинал на турнира от Големия шлем \"Ролан Гарос\" след успех с 4:6 6:3 6:2 6:2.Испанецът бе в затруднено положение в един момент от мача, когато изоставаше със сет и пробив, но започна пътя към обрата още след първото прекъсване вчера, а днес показа върхова форма и даде само четири гейма на своя корав опонент.Така в следващата фаза той очаква Марин Чилич или Хуан Мартин дел Потро. До момента Рафа няма загубен полуфинал в тази надпревара. Двубоят започна в сряда и то по отличен начин за Шварцман, който поведе с 6:4, 3:2 и пробив.Той проби пет пъти Надал, който не бе губил сет от 2015 година в Париж. Играта бе спряна в този момент заради дъжд, а след това за кратко подновена.Тогава Матадора спечели 13 от следващите 15 точки за 5:3 в своя полза, когато пак бяха спрени действията на корта. Днес Надал меко казано безкомпромисен при доиграването. Той даде всичко на всичко четири гейма на опонента си.", "date": "2018.06.07", "title": "Надал победи Шварцман и се класира за полуфиналите на Ролан Гарос"}
{"url": "https://offnews.bg/obshtestvo/vseki-4-ot-5-tona-riba-ulovena-v-cherno-more-nezakonna-682203.html", "text": "На всеки пет тона уловена риба в Черно море - четири са незаконни. Това каза еврокомисар Кармену Вела по време на пресконференция след подписването на Софийската декларация за устойчиво развитие на Черноморския регион, В конференцията на високо равнище участват 14 държави. Министърът на земеделието и храните Румен Порожанов коментира, че от шест държави с излаз на Черно море, две са отказали да подпишат документа - Русия и Украйна. \"Запазването на този бизнес е изключително важно\", коментира още земеделският министър, цитиран от Дарик.Заместник-министърът на земеделието Атанас Добрев допълни, че дребномащабният риболов в България е над 90%.Управлението на запасите, екосистемите, засилването на научните изследвания са важна част и от проекта Black Sea for Fish заяви от своя страна министър Порожанов. Той изтъкна, че е важно управлението на ресурсите по научно обоснован и екологичен начин. Защото ресурсите са възобновяеми, но трябва да бъдат опазвани.Над 62 000 души са ангажирани пряко или косвено с този процес в аквакултурните ферми за риболов и преработка на риба. 8 700 - са въпросните ферми.\"Запазването на този бизнес е изключително важно\", коментира още земеделският министър.", "date": "2018.06.07", "title": "Всеки 4 от 5 тона риба, уловенa в Черно море - незаконнa"}
{"url": "https://offnews.bg/politika/donchev-shte-se-razgranicha-ot-svetlana-kogato-se-razveda-s-neia-682207.html", "text": "Вицепремиерът Томислав Дончев коментира искането на  да се разграничи от собствената си съпруга и нейния , който породи полемики в социалните мрежи и извън тях последните дни. \"Ще се разгранича от Светлана, когато се разведа с нея\", каза Дончев. Общо три организации поискаха от Дончев вид реакция заради съпругата. Светлана Дончев предизвика шума след следния статус:\"Морковите за циганите са на свършване, време е за тоягата!\"Публикацията беше докладвана и изтрита, но последваха още две, в които Дончева защитава своята теза.\"Всички български граждани имат равни права. Това е безспорен факт. Втори такъв - интеграцията няма алтернатива и там трябва да се полагат допълнителни усилия. Особено в сферата на образованието. Категорично съгласен съм със Светлана, освен равни права, всички български граждани трябва да имат равни задължения\", каза още Дончев в коментар пред медиите.", "date": "2018.06.07", "title": "Дончев: Ще се разгранича от Светлана, когато се разведа с нея"}
{"url": "https://offnews.bg/112/razbiha-kanal-za-prostitutcia-sled-aktcia-na-balgarski-i-frenski-polit-682198.html", "text": "Българо-френска полицейска акция разби престъпна група за трафик на хора, която изнасяла момичета за проституция в чужбина, съобщи МВР.При съгласувани и едновременни действия в двете страни са задържани общо 17 участници в групата и около 30 жени, сексуално експлоатирани в различни райони на Париж.11 от арестуваните са във Франция. В България, с участието на служители на ГДБОП във Варна, Силистра, Добрич, Търговище и Шумен, са задържани шестима, сред които и лидерът на групата. За тях има издадена Европейска заповед за арест от френските съдебни власти и вече са започнати процедури за изпълнението им.Съвместните полицейски действия са в ход от 2016 г., когато във Франция е започнало разследване.Работата по изясняване на престъпната дейност на организираната група продължава, като в рамките на операцията е установен и се издирва още участник, за когото от Франция е издадена Европейска заповед за арест.", "date": "2018.06.07", "title": "Разбиха канал за проституция след акция на български и френски полицаи"}
{"url": "https://offnews.bg/temida/sgs-opravda-bivshia-rektor-na-mu-vanio-mitev-682208.html", "text": "Софийският градски съд оправда бившия ректор на Медицинския университет (МУ) Ваньо Митев и бившия главен секретар на МУ Алексей Алексеев.Митев бе обвинен за сключване на неизгодна сделка и безстопанственост, а Алексеев за съзнателно сключване на неизгодни сделки, за престъпление по служба и за длъжностно присвояване.Присъдата не е окончателна и може да се протестира от прокуратурата.Днес обвинението поиска от съда да постанови 6 години затвор за Митев.Мотивите на съда ще станат ясни след месец.", "date": "2018.06.07", "title": "СГС оправда бившия ректор на МУ Ваньо Митев"}
{"url": "https://offnews.bg/futbol/pesimistat-pele-brazilia-vse-oshte-niama-otbor-682202.html", "text": "Живата легенда Пеле заяви, че Бразилия няма силен колектив, а само ярко изразени индивидуалности. Той добави, че Неймар е един от най-добрите футболисти в световен мащаб, но сам човек не може да спечели световното първенство.\"Напълно уверен съм в способностите на Тите. Притеснявам се от нещо съвсем друго - има само още няколко дни до началото на световното първенство, а ние все още нямаме отбор. Индивидуалностите са много силни, но няма колектив.\"Неймар е един от най-добрите футболисти в света. Той вече е зрял и опитен, но не може да спечели купата сам. Тя се печели от отбора\", каза Пеле.\"Най-добрият бразилски състав е този от 1970-а с Тостао, Ривелиньо, Жерсон и Пеле. Всички носеха десети номер в своите клубове. През 1970-а прекарахме повече от шест месеца заедно и заради това ни се получи\", завърши Кралят на футбола.Бразилия се намира в Група Е на Мондиала в компанията на Коста Рика, Сърбия и Швейцария. Първата среща на \"кариоките\" е срещу алпийската страна на 17 юни от 21:00 часа българско време.", "date": "2018.06.07", "title": "Песимистът Пеле: Бразилия все още няма отбор"}
{"url": "https://offnews.bg/obshtestvo/prostrelianoto-v-slanchev-briag-momiche-izleze-ot-koma-682167.html", "text": "Симона Тодорова, простреляна в „Слънчев бряг“, вече е излязла от кома и диша самостоятелно.22 – годишната жена все още е с опасност за живота. Тя е настанена в отделението по реанимация в УМБАЛ - Бургас. Все още е рано да се правят прогнози за състоянието ѝ, тъй като има сериозни увреждания на мозъка, откъдето е минал куршумът. За стрелбата срещу нея и убийството на нейния придружител в съботната вечер, бе задържан Михаил Станчев, с когото момичето е имало връзка. Самият Станчев не могъл да обясни защо е стрелял и по жената, към която е имал чувства.", "date": "2018.06.07", "title": "Простреляното в \"Слънчев бряг\" момиче излезе от кома"}
{"url": "https://offnews.bg/futbol/vizhte-vsichki-kontroli-na-tcska-v-avstria-682171.html", "text": "ЦСКА ще проведе втората част от подготовката си в Австрия. Армейците ще са в алпийската страна от 21 юни до 3 юли. Отборът ни ще бъде настанен в хотелски комплекс \"Кайзер\", в който пребиваваха и по време на лагера през миналото лято.Предвидени са четири контроли със сериозни съперници, като началните часове и стадионите се уточняват в момента. Тимът ни ще премери сили последователно с японския В-Варен Нагасаки, шестия в руското първенство и участник в квалификациите за Лига Европа УФА, шампиона на Украйна Шахтьор (Донецк) и вицешампиона на Дания Брьондби.23 юни (събота) - ЦСКА - В-Варен Нагасаки, Япония27 юни (сряда) - ЦСКА - УФА, Русия30 юни (събота) - ЦСКА - Шахтьор (Донецк), Украйна2 юли (понеделник) - ЦСКА - Брьондби, ДанияПо-рано днес стана ясно, че клубът се е разделил с петима футболисти. Това са Александър Барт, Раул Лое, Роланд Алберг, Жеан Блнко и Укра. На тяхно място са привлечени трима играчи, а още петима се връщат от преотстъпване в Литекс и Етър.Новите в редиците на \"червените\" са Стивън Перейра и Данте Стипица, който бе отмъкнат под носа на Левски. Хърватинът уж трябваше да преговаря със \"сините\", а днес беше представен като нов в ЦСКА.Стивън Перейра е роден на 13 април 1994 година в Ротердам, Холандия. През сезон 2014/2015 година той защитава екипа на местния Цволе, след което преминава в МВВ Маастрихт и изиграва 101 мача, в които отбелязва 3 гола. От година защитникът е национал на Кабо Верде.Данте Стипица е роден на 30 май 1991 година в Сплит, Хърватия. 28-годишният вратар идва от местния гранд Хайдук, където през изминалия сезон е записал общо 25 мача във всички турнири.Стражът е бил твърд титуляр за тима си в евротурнирите миналото лято, когато Хайдук отстрани Левски след две победи. Хърватинът е продукт на школата на клуба от Сплит, висок е 189 см и има записани мачове за всички юношески и младежки гарнитури на страната си.", "date": "2018.06.07", "title": "Вижте всички контроли на ЦСКА в Австрия"}
{"url": "https://offnews.bg/obshtestvo/agentciata-po-zaetostta-shte-pomaga-na-400-te-miniori-ot-bobov-dol-za-682201.html", "text": "Агенцията по заетостта ще изпрати екипи, които да съдействат за намиране на нова работа на 400-те миньори, които се очаква да бъдат съкратени в рудник \"Бобов дол\", каза в Кюстендил омбудсманът Мая Манолова, цитирана от БНР. Предстои закриване на единствения рудник за подземен въгледобив в мините, а първите съкращения са планирани в средата на следващия месец. Омбудсманът очаква по-голям проблем отколкото самото съкращение за миньорите. Става дума за тези, които трябва да се пенсионират. \"Една част от миньорите, които сега се водят съкратени са работили по 20 години под земята, а реално, за да се пенсионират ще трябва да чакат вместо навършването на възраст от 45 години, трябва да чакат още 10-12 години. Аз съм внесла предложение за промени в Кодекса за социално осигуряване, които депутатите не са благоволили да отворят да погледнат, нито да разгледат.\"Манолова предупреди, че този проблем ще се яви в края на годината - за всички, които тепърва ще бъдат съкратени.", "date": "2018.06.07", "title": "Агенцията по заетостта ще помага на 400-те миньори от Бобов дол за нова работа"}
{"url": "https://offnews.bg/politika/dbg-mvr-ne-zashtitava-horata-prevarna-se-v-broiach-na-trupove-682189.html", "text": "Премиерът Бойко Борисов да признае личната си отговорност за провала на МВР, призовават от ДБГ в позиция по повод стрелбата в Ботевград и убийството на избягалия затворник Владимир Пелов.\"Под неподготвено политическо ръководство МВР изглежда неспособно да осъществява издирване и задържане на престъпници. Повече от 2 месеца органите на реда търсят Владимир Пелов и Радослав Колев, които избягаха от Софийския затвор в началото на април\", казват от партията на Димитър Делчев и добавят, че през това време министърът на вътрешните работи е насочил усилията си, за да изчисли броя на административните служители в подчиненото му ведомство, но \"дори и това призна за непосилна задача\".\"Припомняме на премиера, който не видя проблем в работата на МВР, че в момента близо 10 000 лица са обявени за национално издирване. На този фон оправданието на политическото ръководство на МВР, че хора успяват да се укрият заради пусната брада или вдигната качулка, звучи като отказ от изпълняване на основни функции на полицията\", казват още от ДБГ.ДБГ настояват за спешни мерки, които според тях ще подобрят на издирването на престъпници и дейността по изтърпяване на наказания. Те настояват за незабавно инсталира система за лицево разпознаване на сега съществуващите камери, които незабавно да изпращат сигнал до полицията, ако засекат издирван човек. Искат още да се създаде публичен национален регистър на издирваните лица, който да съдържа най-малко снимка и информация, от която да е ясно последното им местонахождение. Партията на Делчев предлага и да се показват снимки на издирваните лица регулярно по обществената телевизия. Друго от предложенията е да се създаде Национално бюро за Издирване, което да има широки правомощия.От партията искат и да се съкрати 7 дневния срок в НПК, в рамките на който прокурорът може да изпълни постановена присъда за лишаване от свобода, защото според тях така осъдено лице няма да има време да избяга. Те настояват и да се въведат незабавно електронни гривни за лица, които са привлечени като обвиняеми за тежки престъпления.\"Предвид ниското ниво на компетентност, наблюдавано в Народното събрание, от ДБГ ще публикуваме на сайта си предложение за необходимите законови промени, които всеки депутат може да припознае\", казват от партията.От партията дори смятат, че \"МВР е доведено до състоянието на квартална охранителна фирма\" и дори оставката на министър Радев няма да даде отражение, а политическото ръководство със своето \"бездействие и некомпетентност играе ролята на ликвидатор на цялата система\". \"Вместо да се кара на оперативните полицаи от МВР, премиерът Борисов трябва да потърси сметка от самия себе си, защото той носи най-голяма отговорност за пълния провал на системата, която управлява в последните 10 години\", добавят от партията.", "date": "2018.06.07", "title": "ДБГ: МВР не защитава хората, превърна се в брояч на трупове"}
{"url": "https://offnews.bg/politika/radev-za-razlika-ot-drugi-az-niamam-nachalnitci-nito-v-balgaria-nito-682206.html", "text": "„За разлика от други аз нямам началници нито в България, нито в чужбина. Разбира се имам само един началник и това е българският народ, който ме е избрал и на когото съм се заклел да служа.“ Това заяви президентът Румен Радев пред журналисти днес в Трявна, помолен да коментира думите на министър-председателя Бойко Борисов, че критикува само управляващите, а не и опозицията и че опозиционният лидер е негов „шеф“.„Критикувам там, където се вземат решения и се разпределят финансови средства. Ако започне и опозицията да го прави, тогава ще критикувам нея“, добави държавният глава.Попитан за обявеното от българското правителство намерение да се поднови работата по отношение на АЕЦ „Белене“ и дали темата е била дискутирана при посещението му в Русия, държавният глава посочи, че реализацията на проекта няма как да се случи без участието на руските конструктори, които са произвели реакторите и гарантират ядрената безопасност и че въпросът е бил обсъден по време на работната му визита в Москва и Сочи.„Що се отнася до вдигането на мораториума, приветствам го. Има заявен инвеститорски интерес и българското правителство има своите варианти и рационални идеи и нека да го оставим да събере необходимата информация, да проведе съответните преговори, да направи разчети, да ги представи и едва тогава да съдим рационален ли е проектът, безопасен ли е, изгоден ли е финансово за България и т.н. Затова призовавам да оставим правителството спокойно да си свърши работата“, посочи още Румен Радев.", "date": "2018.06.07", "title": "Радев: За разлика от други аз нямам началници нито в България, нито в чужбина"}
{"url": "https://offnews.bg/temida/granichni-politcai-ot-letishte-sofia-na-sad-puskali-migranti-sreshtu-682170.html", "text": "Специализираната прокуратура предаде на съд трима гранични полицаи от аерогара София, двама от които началници на смяна. Те, заедно с двама легално пребиваващи в България граждани на Бангладеш, бяха задържани в края на февруари 2017 г. и обвинени за участие в организирана престъпна група за незаконно пропускане в страната на мигранти през ГКПП, с цел отпътуване към Западна Европа. В хода на досъдебното производство на Специализирана прокуратура бе установено, че от септември 2016 г. те осигурявали преминаването през ГКПП на аерогарата на граждани от Бангладеш, Индия, Непал и Пакистан срещу 6000 до 10 000 евро на човек. Мигрантите пристигали от Кипър, като крайната им дестинация били страни от Западна Европа.Двамата чужденци в групата имали сериозни контакти сред кипърската емигрантската общност. Чрез тях те набирали кандидати от островната държава и осигурявали информация за тях, в т.ч. снимки и копия на лични документи, датите на полетите на пристигащите, инструктирали ги на кое гише на „Гранична полиция“ трябва да се явят, за да не бъдат подложени на подробна проверка и върнати обратно.От 2015 г. лицата от посочените страни следва да представят на граничните власти покани, обратен билет, средства, както да посочат повода за посещението си в България. Решението за влизане на такъв пътник взимал лично началникът на смяната. Чужденците в групата първо обсъдили схемата за лесна печалба с инспектор от ГКПП на летището. Той пък уговорил в нея да се включат и двама началници на смени. Така групата започнала да действа през септември 2016 г.След като преминели през ГКПП, пристигащите от Кипър били посрещани от двамата бангладешци и настанявани в хотел, в квартири или в апартамента на единия от тях. После, срещу допълнително заплащане, им било оказвано съдействие за незаконното им преминаване в Сърбия на път за Германия, Холандия и други западноевропейски държави.Предстои Специализираният наказателен съд да насрочи дата за разпоредително заседание по делото.", "date": "2018.06.07", "title": "Гранични полицаи от летище София на съд, пускали мигранти срещу хиляди евро"}
{"url": "https://offnews.bg/temida/ostaviha-v-aresta-mazha-kojto-oskverni-balgarskia-tribagrenik-682173.html", "text": "Специализираният наказателен съд остави в ареста собственика на сайта „Гласът на Стара Загора“, който на 29 май 2018 г.  в близост Съдебна палата в София. Случаят е от 2 юни 2018 г., когато Михаил Михайлов разпространи клип с гаврата и с други свои непристойни действия в интернет. В деня на публикуването Специализираната прокуратура се е самосезирала и образува досъдебно производство. Със съдействието на органите на МВР извършителят бе задържан в Стара Загора за 24 часа и му бяха повдигнати обвинения за престъпление срещу Републиката и за хулиганство с изключителен цинизъм и дързост.Съдът уважи искането на Специализираната прокуратура за задържане заради наличие на опасност да извърши друго престъпление.Макар видеото да е публикувано на 2 юни, то е заснето на 29 май пред столичната Съдебна палата, рано сутринта.След незабавна реакция на ГДБОП, ГДНП, СДВР и Специализирана прокуратура, лицето е задържано в Стара Загора за срок от 24 часа. Предстои да му бъдат повдигнати две обвинения от Специализираната прокуратура.", "date": "2018.06.07", "title": "Оставиха в ареста мъжа, който оскверни българския трибагреник"}
{"url": "https://offnews.bg/temida/cherven-zemedelski-shef-dal-darzhavna-zemia-bez-pari-za-50-g-na-majka-682168.html", "text": "Комисията за противодействие на корупцията и за отнемане на незаконно придобитото имущество (КПКОНПИ) хвана бивш земеделски директор в конфликт на интереси.Решението на КОНПИ е от 23 май, за него съобщи днес пресцентърът ѝ.Проверката започнала след подаден сигнал срещу Г. Х. Б., назначен за директор на Областна дирекция \"Земеделие\" - Варна през юли 2013 г., и срещу шефа на \"Напоителни системи\", клон \"Черно море\", по същото време с инициали Ц. Ц.Тя установила, че пет месеца след назначаването си като директор на ОД „Земеделие“ - Варна Г. Б. е упражнил правомощията си в частен интерес. В условия на конфликт на интереси е подписал договор за аренда с фирмата, в която е бил управител преди назначението си (\"Н.-2\" ООД) и където към настоящия момент съдружник е жената, с която се намира във фактическо съжителство.От решението става ясно, че Г. Б. е управлявал още една фирма - \"Матерна\". От фирмените регистри става ясно, че името на управителя е Георги Христов Борисов, а фирмата, с която е сключен договорът в конфликт на интереси - \"Нептун-2\". Също от регистрите става ясно и името на жената, управляваща \"Нептун-2\" - Камелия Ангелова Пархова.Двамата нямат брак и на документи живеят на различни адреси и в различни населени места, но имат две деца, става ясно от решението.Договорът е за срок от 50 години за безвъзмездно ползване на земя от Държавния поземлен фонд (общо в размер на 754,193 декара) с цел създаване и отглеждане на трайни насаждения – орехи.Борисов \"пропуснал\" да депозира декларация за конфликт на интереси при обявяване на класирането на участниците в търга, когато става ясно, че същата фирма заема първо място. Ако го беше направил, трябваше да направи самоотвод от упражняване на правомощията си по служба.Констатираните нарушения са по отменения Закон за предотвратяване и установяване на конфликт на интереси (ЗПУКИ) и касаят разпоредбите по чл. 8 и чл. 12, т. 4 от него.Чл. 8. гласи: \"Лице, заемащо публична длъжност, няма право да участва в подготовката, обсъждането, приемането, издаването или постановяването на актове, да изпълнява контролни или разследващи функции или да налага санкции в частен интерес. Такова лице няма право да сключва договори или да извършва други дейности в частен интерес при изпълнение на правомощията или задълженията си по служба\".Чл. 12,т. 4 изисква подаването на декларация при наличие на частен интерес.Производството срещу Ц.Ц. е прекратено, при него не установен конфликт на интереси.", "date": "2018.06.07", "title": "Червен земеделски шеф дал държавна земя без пари за 50 г. на майката на двете им деца"}
{"url": "https://offnews.bg/politika/bhk-prizova-tomislav-donchev-da-se-razgranichi-ot-saprugata-si-ili-da-682174.html", "text": "Да се разграничи от изказванията на съпругата си публично или да подаде оставка. Това поискаха три организации от вицепремиера Томислав Дончев.Българският хелзинкски комитет и сдруженията \"ДРОМ\" - Видин и \"Ларго\" - Кюстендил днес му изпратиха отворено писмо с копие до медиите, възмутени от .Те цитират с възмущение нейната забележка във Фейсбук от 5 юни, според която \"морковите за циганите са на свършване, време е за тоягата!“. Публикацията беше докладвана и изтрита, но последваха още две.Втората гласи:Посочените изявления намираме за отявлено дискриминационни, антиромски, пишат от трите организации в отвореното си писмо днес и допълват, че \"те разпространяват и представят като правилни и легитимни силно вирулентни и вредни стереотипи и клевети, които унизяват ромската общност и подсилват утвърдената в обществото враждебна, принизяваща, обидна и нерядко застрашителна за ромите среда\".Те смятат позицията на съпругата на вицепремиера за \"недопустима в една правова и демократична държава, каквато България декларира да бъде. Изявленията ѝ са в разрез с демократичните принципи на равенство и недопускане на дискриминация и са потенциално противоправни\".Пишат още, че думите ѝ подбуждат към омраза към етническото малцинство и проповядват \"приемливостта\" на подобно насилие.Обръщат се към Дончев с искане:От кабинета на вицепремиера не са коментирали писмото.", "date": "2018.06.07", "title": "БХК призова Томислав Дончев да се разграничи от съпругата си или да подаде оставка"}
{"url": "https://offnews.bg/sviat/33-godishnata-sestra-na-kralitcata-na-holandia-otkrita-martva-v-buenos-682177.html", "text": "По-малката сестра на кралицата на Холандия Максима е била открита мъртва в аржентинската столица Буенос Айрес.Вестта за смъртта на 33-годишната Инес Сорегета бе потвърдена от кралското семейство, а според медиите в Аржентина става въпрос за очевидно самоубийство. Тя е намерена в дома си в сряда вечерта. По информация в медиите младата дама е страдала от депресия и психични проблеми. В Буенос Айрес тя е работила за правителството.Инес Сорегета е кръстница на най-малката дъщеря на 47-годишната Максима - Ариане. Инес е най-малкото дете в семейството си. Кралица Максима е родом от Буенос Айрес. Омъжена е за краля на Холандия Вилен-Александър.", "date": "2018.06.07", "title": "33-годишната сестра на кралицата на Холандия открита мъртва в Буенос Айрес"}
{"url": "https://offnews.bg/bojni/bitkata-mezhdu-kubrat-pulev-i-dilian-uajt-niama-da-se-sastoi-682176.html", "text": "Сблъсъкът на ринга между звездата ни в профибокса Кубрат Пулев и Дилиън Уайт няма да се състои. Англичанинът е взел решение да се срещне с новозеландеца Джоузеф Паркър, който е бивш световен шампион на Световната боксова организация.Двубоят ще бъде на 28 юли в лондонската \"О2 Арена\". Само преди ден мениджърът на британеца бе категоричен, че клиентът му ще се бие срещу Кобрата, но сега българинът остана с пръст в устата.Дуелът между Пулев и Уайт трябваше да бъде за статута на официален претендент за световната титла на Международната боксова федерация (IBF), която е притежание на Антъни Джошуа.Сега Кобрата трябва да си търси друг противник, след като Уайт предпочете да избере Паркър, като не е сигурно, че победителят от този мач ще има правото да предизвика Джошуа.Самият англичанин бе спряган и за мач с Луис Ортис за претендентската позиция на Световния боксов съвет, където шампион е Дионтей Уайлдър.", "date": "2018.06.07", "title": "Битката между Кубрат Пулев и Дилиън Уайт няма да се състои"}
{"url": "https://offnews.bg/turizam/palen-absurd-razreshavat-bezsrochno-da-se-stroi-nezakonno-na-plazha-v-682123.html", "text": "Може ли да е по-абсурдно? Мнозинството в общинския съвет в Каварна (БСП плюс част от ГЕРБ) е измислило схема как незаконно строителство на местния плаж да продължи безсрочно.OFFNews вече ви разказа как Машините рушат изградения по проект \"Красива България\" амфитеатрален подход към плажа и стълбите до ресторант \"Българка\", по които се слиза до плажа.По същността си новият строеж представлява канализация за хотела на местен бизнесмен по прякор Цуцко, който е бил съветник в два парламента на бившия добрички депутат от ГЕРБ Живко Мартинов, известен като Живко Суджука. Последният се раздели с депутатството, след като собственик на месарски цех се оплака, че го е рекетирал за 4 тона суджук, който уж трябвало да отиде за Бойко Борисов.На 16 май общинарите в Каварна гласуваха удължаване на строителните дейности до 30 юни, но това решение бе върнато от областния управител на Добрич Красимир Кирилов, а мнозинството в местния парламент на пожар тръгна да търси възможност багерите да продължат работа и през активния летен сезон.То вече е намерено.Решението е само за този обект, а мотивът за странното решение е, че ако не бъде завършен, то той би бил опасен за живота и здравето на каварненци и гостите на града.Според него общинарите от мнозинството открито обяснявали, че новата схема да продължи строителството е съгласувана с областния управител Кирилов от ВМРО и че той нямало да прави проблеми.Работата на багерите няма как да не смути летовниците в Каварна. Освен че ще се вдига прах и шум, те ще трябва да обикалят почти 300 метра, за да стигнат до плажа. ", "date": "2018.06.07", "title": "Пълен абсурд: Разрешават безсрочно да се строи незаконно на плажа в Каварна"}
{"url": "https://offnews.bg/politika/deputatite-dadoha-zelena-svetlina-za-aetc-belene-682151.html", "text": "Депутатите приеха решение, даващо възможност за рестарт на проекта за АЕЦ \"Белене\", за който ще се търси инвеститор. Против гласува единствено парламентарната група на ДПС.За размразяването на строителството на централата бяха предложени две проекторешения - едно на управляващото мнозинство и едно на социалистите. Те почти изцяло се припокриват. Мнозинството в парламента обаче прие проекта на ГЕРБ и \"Обединените патриоти\" и отхвърли този на БСП.С днешното си решение депутатите \"препоръчаха\" на Министерския съвет да отмени решението си от 2012 година, с което беше наложен мораториум над строежа на втора атомна електроцентрала. Така кабинетът може да отмени решението когато и ако реши. Това беше и разликата между проектите на ГЕРБ и на БСП. Социалистите искаха Народното събрание още днес да отмени мораториума.\"Днес нищо не рестартираме, просто даваме мандат следващите пет месеца за проучване какъв би бил инвеститорският интерес\", каза по време на дебата депутатът от ГЕРБ Александър Ненков.\"Поканихме премиера Бойко Борисов с ясната цел не да дойде тук, за да го унижим, а да разясни на народните представители какво се случи в Москва, какви договорености има, или - ако няма никакви договорености. Премиера го няма, затова за мен този дебат е подвеждане на Народното събрание. Няма воля, това е игра, колеги\", коментира депутатът от ДПС Рамадан Аталай.До 31 октомври тази година министърът на енергетиката Теменужка Петкова ще трябва да разработи процедура за избор на стратегически инвеститор и да предложи възможности за структурирането на проекта. Освен това тя ще трябва периодично да информира депутатите за предприетите действия и конкретните резултати от водените преговори.Парламентът възложи на министъра да търси възможности за изграждане на АЕЦ \"Белене\" \"съвместно със стратегически инвеститор и на пазарен принцип\" и това трябва да стане без държавни гаранции, без договори за задължително изкупуване на енергията, без преференциални цени, без договори за разлика, корпоративни гаранции или други непазарни механизми за гаранция на инвестицията. В проекта на социалистите няма поставени такива условия.По време на дебатите \"Обединените патриоти\" обвиниха ДПС, че са против предложенията, защото защитават турски национални интереси. А от партията на Карадайъ отговориха, че защитават само българските.\"Това решение изразява недоверие към министъра на енергетиката. Така се връзват се ръцете на кабинета в преговорния процес. Преговорите няма да ги водя аз или Таско Ерменков, а правителството. На него ли нямате доверие? Поставяте пред невъзможност проектът да бъде реализиран. Да не се отмени решението на парламента от 2012 година е лицемерие\", каза социалистът Жельо Бойчев.От ГЕРБ отговориха на обвиненията, като подчертаха, че проектът за решението е бил написан на базата на доклад на енергийния министър.\"Не е въпрос на недоверие към правителството. Тези решения остават за бъдещето, от тях ще се ръководят и следващите правителства. Така даваме сигурност на бъдещите инвеститори, че Народното събрание подкрепя изграждането на проекта\", коментира депутатът от \"Обедините патриоти\" Искрен Веселинов.", "date": "2018.06.07", "title": "Депутатите дадоха зелена светлина за АЕЦ Белене"}
{"url": "https://offnews.bg/temida/ivancheva-otstranena-kato-kmet-na-mladost-do-kraia-na-deloto-za-podkup-682162.html", "text": "Апелативният специализиран наказателен съд отстрани от поста кмет на Младост Десислава Иванчева. Нейната заместничка пък Биляна Петрова беше уволнена в съдебната зала по време на заседанието от и.д. кмет Румен Русев. Решението на магистратите е окончателно и е в сила до края на делото за взимане на подкуп срещу Иванчева и помагачите Биляна Петрова и  Петко Дюлгеров. Отстраняването на Иванчева на втора инстанция бе отлагано два пъти, заради искането на обвиняемите и техните адвокати да прочетат всички внесени до момента доказателства от прокуратурата. Така двете задържани четоха почти цяла седмица папки със СРС-та срещу себе си. В понеделник Специализираният наказателен съд отказа да освободи от ареста третия обвиняем - бившия кмет на \"Младост\" Петко Дюлгеров, обвинен като помагач при вземането на подкуп в особено големи размери. Очаквайте подробности. ", "date": "2018.06.07", "title": "Иванчева отстранена като кмет на Младост до края на делото за подкуп"}
{"url": "https://offnews.bg/ikonomika/zhega-vav-futbola-ni-loko-bdzh-slozhi-vladimir-vladimirov-v-transfern-682130.html", "text": "Една изключително важна новина се носи от уста на ухо във футболните среди у нас, а мениджъри и треньори са в шок. Готви се сензационен трансфер. Легендарният център-нападател и капитан на Локо-БДЖ Владимир Владимиров няма да е част от отбора през новия сезон.По потвърдена от три източника на OFFNews информация таранът на аматьорите от четвъртодивизионния тим е поставен в трансферната листа.Трансферната цена не е ясна, но всички служители на жп холдинга са склонни да го харижат без пари на всеки, който го поиска заради огромните му заслуги към жп спорта у нас. А ако никой не се съгласи да го вземе безплатно, дори можело да съберат средства, за да финансират бъдещия му отбор. Задкулисно вече са започнали консултации кой да замени футболиста аматьор, който по съвместителство се води и изпълнителен директор на БДЖ. Тази задача обаче никак не е лесна, защото всеки нов таран се притеснява от блясъка на славата, която Владимиров оставя в наследство в българските железници.Според източниците ни финансовият министър Владислав Горанов няма никакво намерение да спасява финансово организация, водена от сегашното турбо нападение, което загуби битката за промоция във В група в неравна битка с други колоси на играта с коженото кълбо като  \"Вихър\"- Требич, \"Спартак 1933\" - Подгумер и \"Надежда\" - Доброславци.По време на управлението на Владимиров в БДЖ се стигна до срив на пътниците и товарите на компанията, а кредиторите на компанията наложиха запор на банковите сметки и започнаха разпродажба на имуществото, включително и на историческата сграда на централата на дружеството на столичната ул. \"Иван Вазов\" №3.Най-вероятно заедно с център-нападателя ще бъде освободен и зам.-министърът на транспорта Велик Занчев, който е председател на борда на директорите на БДЖ. С него Владимиров бе в тандем в жп превозвача, преди Занчев да се издигне в йерархията и да отиде на работа във ведомството на Ивайло Московски.Трансферите се очаква да станат факт до дни.", "date": "2018.06.07", "title": "Жега във футбола ни: Локо-БДЖ сложи Владимир Владимиров в трансферната листа"}
{"url": "https://offnews.bg/obshtestvo/obiaviha-laureatite-na-natcionalnata-mladezhka-nagrada-za-proiaveno-bl-682143.html", "text": "Вече са ясни тазгодишните лауреати на Националната младежка награда за проявено благородство и доблест за 2018 г. Наградата е учредена през 2017 г., за да отличи по специален начин благородството, сътворено от деца и млади хора и зада подчертае доблестта, която младите в България носят и разпространяват.Учредители на наградата са фондация „Фехтовална Академия Васил Етрополски“, Малтийски орден – България, фондация “Българска памет – братя Диневи, Офелия Кънева, Янко Кръндаров, Васил Етрополски и Държавна агенция за закрила на детето.За номинирането на първите лауреати са направени допитвания до общественици, социално-ангажирани представители на бизнеса, представители на местната и централна власт, доставчици на социални услуги, представители на медиите и млади хора.Годишната церемония по награждаването се домакинства от Симеон Сакскобургготски и ще се проведе в резиденция Врана на 11 юни. 1. Мартин Кръстев15-годишният Мартин Кръстев от Балчик е инициатор на детския фестивал „Пясъчни творения”, който събира деца от различни градове и държави, които обичат да творят. Целите на фестивала са децата да работят сред природата, с естествени материали, и да разкрият своя талант. Тази година предстои фестивалът да се проведе за трети пореден път. Той допринася за културния живот в Балчик като утвърждава и защитава прозвището на общината - Фестивален град на Балканите.2. Галя Ангелова16-годишната Галя Ангелова започва да тренира вдигане на тежести в местния клуб „Самсон“ през 2012 г., скогото печели множество регионални и национални медали. По време на състезание в гр. Сливен, талантът на момичето е забелязан от треньора на Националния отбор на България по вдигане на тежести и въпреки крехката си възраст, в края на 2012 г., Галя Шатова вече е част от отбора.През септември 2016 г. Галя спечели три златни медала за България на Европейско първенство по вдигане на тежести за кадети и кадетки, проведено в Полша. Девойката, която тогава беше едва на 15 г., грабна титлата в категория до 58 кг с три първи места – в изхвърлянето със 78 кг, в изтласкването с 90 кг и в двубоя.3. Симона Илиева Тя е ученичка в IV клас на СУ „д-р Петър Берон“ в Чревен бряг, с класен ръководител Красимира Манева. Симона се отнася с разбиране към проблемите на различните деца. Тя създава силна емоционална връзка със съученик с особени потребности, който е бил игнориран от децата в класа. Съумява с личен пример да промени мнението на съучениците си, след което те го приемат като един от тях.В последствие детето е преместено в социален център в гр. Луковит, но Симона ежемесечно инициира срещи с него и с помощта на родителите си редовно го посещава, носейки му различни подаръци.4. Златомира ВладимироваТя е ученичка в V клас на СУ „д-р Петър Берон“ в Чревен бряг. Златомира организира дарителска акция в подкрепа на свои съученици в нужда от село Реселец. Тя също така е инициатор на Акцията акция „Мартеница за всяко дете“ в малките населени места на Червен бряг. Златомира е един от доброволците на Дневния център за деца и възрастни хора с увреждания в града. 5. Камелия ХристоваКамелия е ученичка в 5 клас на СУ „д-р Петър Берон“ в Чревен бряг. Тя изработва произведения на изкуството с подкрепата на служителите на Център за обществена подкрепа – Червен бряг, които подарява на деца в неравностойноположение.Като един от участниците в Доброволчески лагер 2017 г., проведен в град Карлово, се заразява с идеята да създава нови приятелства и така става един от най-активните двигатели на местната инициатива „Книга подари и приятел мой бъди“ в Червен бряг.6. Ивайла ПетроваИвайла намира своето семейство в лицето на екипа на Център за настаняване от семеен тип за деца в Драгоман. Сама организира благотворителни инициативи за събиране на средства за подпомагане на онкоболни деца в града. Тя активно подпомага останалите деца в Центъра да се включват в доброволчески инициативи и кампании, да посещават редовно училище и да бъдат старателни. Ивайла участва в 3 национални и десетки местни и регионални кампании в името на доброто и децата само в рамките на 2017 г.7. Димитър МатеевАктивно и с много ентусиазъм създава и участва в инициативи със социална насоченост и обществена значимост в малкия град Левски и общността. Благотворителните каузи за деца в неравностойно социално положение са част от приоритетните инициативи, организирани от него. Пример за реализиране на такава инициатива е Благотворителен концерт под мотото „Заедно творим добро”. Концертът събира на една сцена деца от училището и социалните услуги в града, като цели да набере средства за подпомагане на талантливи деца и деца в неравностойно положение. Концертът е подкрепен активно от Кмета на община Левски – Любка Александрова и от местния бизнес.8. Галя ИвановаГаля работи активно в подготовка и реализиране на доброволчески лагер в град Левски, чрез който успешно се подкрепя социалното включване на децата от различни рискови групи. Събитието успешно обединява деца и младежи от цялата страна, като демонстрира алтернативи пред тях, представяйки идеята за доброволчеството.Галя е член на Ученическия парламент, доброволец в Център за настаняване от семеен тип за деца – Левски и активен участник в инициативи със социална насоченост и обществена значимост.9. Денис КостоваИнициатор и активен участник в откриването на първата в региона „Библиотека на открито” - в гр. Левски. Събитието обедини деца от различни етноси и възрасти, с различно социално положение, които заедни решиха да провокират възрастните в своя град с интерес към четенето. Изготвиха макети на къщички за четене, които след това заедно изработиха.10. Христо МетодиевАктивен участник и инициатор на коледни и великденски базари в подкрепа на децатаот Център за настаняване от семеен тип в Левски. Като доброволец на Центъра, Христо прекарва голяма част от личното си време в подпомагане на децата за участие визвънкласни дейности и инициативи.11. Давид ДавидовДавид е ученик в ХХII клас и през свободното си време също така работи с деца със специални образователни потребности. Той дългогодишен доброволец на Регионална библиотека „проф. Беню Цонев“ в Ловеч. Давид е о сновен двигател на инициативите „Забавно лято“ и „Лятна читалня“. Организатор и водещ на благотворителния концерт „Аз съм част от този свят! Аз мога! Повярвай в мен!“. Също така организатор на кампанията „Коледа за всяко дете“, в която подпомага набирането на средства и раздаването на подаръци за 50 деца от Ловеч.12. Калояна и Ивайло Налбантови Като доброволци на Центъра за обществена подкрепа в Първомай, Калояна и Ивайлоса детските лица на Доброволческата програма на \"Соник Старт\" в региона, участвайки в десетки публични събития в подкрепа на социално значими каузи. Работят активно с деца в неравностойно положение и с младежи и възрастни в нужда от социално подпомагане в град Първомай. Калояна и Ивайло вярват, че всяко усилие за равния старт на децата в България си струва и трябва да бъде отдавано ежедневно.13. Денислава КолеваДенислава активно се включва в младежки проекти и инициативи както в страната, така и в чужбина. Член е на Клуба по равнопоставеност на половете и през 2017 година участва в проект „Момичета днес - лидери утре”, проучване за жените във властта на България. Младежки информационен център - Карлово я отличава като Доброволец на 2017 за това, че сама инициира събитието „Раздвижи се Карлово”.14. Катерина Димитрова Тя е активен доброволец към Младежки информационен център - Карлово. Има участие в отбелязването на Деня на Европа с изграждането на „Мост на влюбените” и „Алея на пролетта”. Катерина е отлична ученичка в СОУ „Васил Левски” в Карлово, водеща на училищни представления и постановки, както и член е на Клуба по равнопоставеност на половете.15. Ива ВенковаИва е ученичка в СУ „Иван Момчилов“ град в Елена. През изминалите четири години тя е в центъра на всяко събитие с благотворителна цел, провеждано в града. Ива участва в събиране на хранителни продукти и запазени дрехи в навечерието на Коледа, посещение по домовете на деца с увреждания и с нисък социален статус, в множество благотворителни базари за болни деца и млади хора. Тя е отличена със специална грамота от кмета на Община Елена за активната си дейност в поощряването и привличането на млади хора в благотворителни каузи.16. Николета СавоваНиколета Савова е ученичка в СУ „Иван Момчилов“ в град Елена и традиционно е инициатор и основен участник в организирането на благотворителни концерти и театрални постановки в града, в мащабни общински събития, в т.ч. празника на града, празника на меда и празника на еленския бут.17. Иво ХристовИво започва да пише на 14 г. и вече има издадени пет книги, вдъхновени от живота – с хубавото и с лошото. Едно изречение от представянето на последната му книга „Отломки от минал живот“ можеби казва повече за творчеството му от всяка рецензия: „за отказа да се примириш и данамериш брод пред пустошта“.18. Дуйгу РеджебДуйгу вярва, че доброто трябва да се направи на време. Тя е радостта в живота на възрастните хора от Алфатар. Ежедневно полага грижи за онкоболни възрастни – пазарува, разказва им истории, купува лекарствата им. Дуйгу организира мащабна акция за подпомагане на свой онкоболен съученик Мирослав.19. Александра ТеневаАлександра обича да спортува, да рисува и да се разхожда на открито – като повечето млади хора на нейната възраст. Включва се в инициативата „Деца помагат на деца“, за да докаже на местната общност в Бургас, че всички деца заслужават равни шансове и права, за да израснат щастливи. Вярва, че по този начин доказва, че с общи усилия всичко е възможно. В продължение на една учебна година Александра прекарва свободното си време с деца от социални центрове в Бургас, за да ги стимулира да учат и да бъдат по-мотивирани граждани.", "date": "2018.06.07", "title": "Обявиха лауреатите на Националната младежка награда за проявено благородство за 2018 г."}
{"url": "https://offnews.bg/sviat/fuego-otnovo-izhvarlia-pototci-ot-kal-i-pepel-zhertvite-na-strahoviti-682145.html", "text": "Експлозии се чуват от страховития вулкан Фуего в Гватемала. Той отново започна да изхвърля потоци от кал и пепел по склоновете си. Броят на жертвите нарасна до 99, предава AFP.На фона на тази трагедия все по-силно се чуват гласовете на опозиционни политици, които обвиняват в неадекватна реакция националната агенция за намаляване на бедствията (Conred). Те смятат, че служителите ѝ не са предупредили навреме хората и искат отстраняването на ръководството ѝ, пише Би Би Си.Страхове от ново изригване на 3 763-метровия вулкан са обхванали спасителните работници. В неделя Фуего погреба цяло село под лавата си. Над 12 хил. бяха евакуирани, а 3 хил. от тях са настанени във временни заслони. Повече 1.7 млн. души са засегнати.Властите съобщават, че в моргите са били откарани 99 тела в резултат на изригването на вулкана. Само 28 от тях са били идентифицирани. Изчезналите са 192.Очакват се проливни дъждове в района, които могат да предизвикат лавини от вулканична кал.В сряда вулканът изригна още няколко пъти в продължение на час и изхвърли още 4 700 метра сива пепел.Във вторник спасителните екипи трябваше да спрат временно работа заради ново изригване, което предизвика свлачище.Доброволци раздават храна, вода, тоалетна хартия на спасителите, които ги носят на настанените във временни заслони.", "date": "2018.06.07", "title": "Фуего отново изхвърля потоци от кал и пепел: жертвите на страховития вулкан вече са 99"}
{"url": "https://offnews.bg/112/pelov-i-drugiat-izbiagal-zatvornik-se-krili-v-apartament-v-botevgrad-682148.html", "text": "След бягството от затвора  и Радослав Колев са се укривали заедно в апартамента в Ботевград, съобщава Нова тв. Пелов беше  - 5 юни, малко преди полунощ. Тялото му беше открито в центъра на Ботевград след престрелка. От информацията, която разпространиха от МВР, стана ясно, че през цялото време, откакто Пелов е избягал от затвора, той се е укривал в апартамент в града. Жилището било на съпругата на негов приятел - Мико Петков, двоен убиец, който се самоубил в затвора. Именно в този апартамент Пелов и Колев живеели, след като .Двамата са отишли там около 25-26 април и са останали в жилището допреди около десетина дни. След това са напуснали и в деня на стрелбата се е върнал само Пелов, а Колев все още не се знае къде е и дали е жив.И двамата избягали затворници са били с  – не са се подстригвали и са носели дълги бради.Не е ясно къде са били Пелов и Колев от деня на бягството от затвора до 25-26 април, когато са се скрили в апартамента в Ботевград. Когато са отишли обаче там са се грижили доста добре с тях, но най-вероятно принудително. Не са ги издали, защото са се чувствали заплашени. Казано им е, че ако ги издадат, ще има последствия.Ясно е също, че синът на Пелов е знаел, че двамата избягали затворници са там.В апартамента е намерен сак с граната и тротилови пресовки.Никой от съседите не е виждал двамата бегълци. Не е имало сигнали.Експерти коментираха обясненията на МВР за това, че Пелов не е бил задържан по-рано, тъй като бил с променена външност. „По начина, по който виждаме Владимир Пелов с брадата и качулката, той трябва да изглежда двойно по-подозрителен на органите на реда, защото прилича на джихадист. Пък и една брада в градче, в което си се родил и живял не е средството, с което да станеш неузнаваем”, категоричен е бившият секретар на МВР Николай Радулов, цитиран от bTV.Той обясни, когато едно лице се издирва, обикновено се прави фоторобот, с който се променя външността на издирвания - \"слагат се бради, мустаци, състаряват го, подмладяват го, за да създадат представа на хората”.„Това учудване на МВР и прокуратурата, че Пелов е с брада, говори или за некомпетентност, или за елементарен опит за оправдание”, категоричен е Радулов.Бившият директор на ЦСБОП Тихомир Стойчев смята, че МВР определено не се е справило при този случай. „Това е синтезиран образ на България – днес вместо „България на три морета” имаме „България на трите мутрета”, обобщава Стойчев.„Ако трябва да направим едно заключение по-общо, от началото на годината досега, имаме доста кървави събития. И като че ли МВР се стреми да измъкне някакви доказателства каква работа е свършило”, смята Стойчев.", "date": "2018.06.07", "title": "Пелов и другият избягал затворник се крили в апартамент в Ботевград"}
{"url": "https://offnews.bg/112/boj-i-strelba-mezhdu-romski-familii-v-kiustendil-trima-sa-raneni-dva-682172.html", "text": "Трима души са ранени, а двама - в ареста, след конфликт в ромския квартал на Кюстендил. Спорът избухнал между членове на две фамилии, .Инцидентът е станал около 23.00 ч. в сряда. Произведени били и изстрели с огнестрелно оръжие.Задържаните са двама млади мъже - на 21 и 24 години.Пострадали са мъж, жена и 14-годишно дете. Мъжът, участвал в сбиването, е с наранявания от нож. Жената е с огнестрелна рана в рамото. Тя е 65-годишна и била ранена случайно, докато вървяла към дома си.Детето е с рана на главата. То също се озовало в района на сбиването, докато карало колело.По първоначални опасност за живота на пострадалите няма.По непотвърдена информация повод за напрежението била демонстрация с нов автомобил и размяна на реплики в центъра на кв. „Изток”.", "date": "2018.06.07", "title": "Бой и стрелба между ромски фамилии в Кюстендил: трима са ранени, двама - в ареста"}
{"url": "https://offnews.bg/volejbol/ivan-petkov-zapochvame-da-mislim-za-finalnata-chetvorka-682169.html", "text": "Селекционерът на женския национален отбор по волейбол Иван Петков е доволен от представянето на тима в Златната европейска лига. Снощи българките се класираха за финалната четворка на турнира след победа с 3:0 гейма като гости над състава на Португалия.\"Доволен съм от представянето на отбора в този последен мач от групата. Ние бяхме едно ниво над съперника, но умората взе да натежава. Радостното е, че постигнахме чиста победа, след серия от тежки пътувания, в които изиграхме шест мача за две седмици и прекосихме цяла Европа.Затова искам да кажа едно голямо браво на състезателките. Издържаха, показаха концентрация и мобилизация. Като цяло смятам, че изиграхме добре тази среща.Трябваше ни резултат, а не качество и успяхме да запишем нужната чиста победа. Започваме да мислим за финалната четворка в Будапеща и очакваме нашия съперник за полуфиналния сблъсък, който е най-важен\", каза Петков пред \"bgvolleyball.com\".Финалната четворка в Златната европейска лига ще се проведе в Будапеща на 14 и 15 юни.", "date": "2018.06.07", "title": "Иван Петков: Започваме да мислим за финалната четворка"}
{"url": "https://offnews.bg/ikonomika/parlamentat-reshava-dali-da-restartira-proekta-belene-na-fona-na-pro-682144.html", "text": "Парламентът ще решава дали да рестартира проекта за изграждането на АЕЦ \"Белене\" на фона на продължаващи и тази сутрин протести пред сградата на Народното събрание.В дневния му ред за деня са включени два проекта - на ГЕРБ и БСП, които се очаква днес да бъдат обсъдени и гласувани в пленарна зала. Вчера те бяха гласувани и в Комисията по енергетика към НС - проектът на ГЕРБ бе одобрен, а този на БСП - отхвърлен.От БСП предвиждат Народното събрание да отмени решението си от март 2012 г. за прекратяване изграждането на АЕЦ \"Белене\"; \"министърът на енергетиката да организира, координира и контролира провеждането на преговори с потенциални инвеститори и производители на оборудване\", както и той \"да предприеме действия за разработване на процедура за избор на стратегически инвеститор и да предложи възможности за структуриране на проекта в срок до 31.10.2018 г.\"Проектът АЕЦ \"Белене\" започва през 1981 г.\"За 37 години проектът \"Белене\" имаше три първи копки, две спирания и два рестарта... Реализацията му е гаранция за силна икономика на страната ни в областта на енергетиката и заемането от нея на заслужено място на Балканите като износител на електроенергия. Гласът на народа е ЗА реализирането на АЕЦ \"Белене\", заявен на референдум през 2013 година, 21 януари.Недовършването на проекта за втора атомна централа в България е плод на непоследователна позиция на страна на законодателната и изпълнителната власт на страната ни\", се казва в проекта на БСП.Проектът на ГЕРБ е почти идентичен. Той е за \"възобновяване на действията по търсенето на възможности за изграждане на АЕЦ \"Белене\" съвместно със стратегически инвеститор, на пазарен принцип и без предоставяне на държавна гаранция, чрез отделяне на активите и пасивите за проекта АЕЦ \"Белене\" в отделно проектно дружество\".В него също се предвижда министърът на енергетиката да организира, координира и контролира провеждането на преговори с потенциални инвеститори и производители на оборудване. Възлага му се и разработването на процедура за избор на инвеститор и да предложи възможности за структурирането на проекта до 31.10.2018 г.От ГЕРБ препоръчват и Министерският съвет да предприеме действия по отмяна на решението за спирането на „Белене“. ", "date": "2018.06.07", "title": "Парламентът решава дали да рестартира проекта \"Белене\" на фона на протести"}
{"url": "https://offnews.bg/politika/ekokomisiata-v-parlamenta-zagarbva-plastmasata-shte-piat-kafe-i-voda-682149.html", "text": "Парламентарната Комисия по околната среда и водите обръща гръб на пластмасата и вече няма да ползва пластмасови чашки и бутилки за вода по време на заседанията си, обяви председателят ѝ Ивелина Василева (ГЕРБ).Решението е в унисон с ", "date": "2018.06.07", "title": "Екокомисията в парламента загърбва пластмасата, ще пият кафе и вода екологично"}
{"url": "https://offnews.bg/ikonomika/ruskata-rosatom-gotova-da-zapochne-pregovori-za-aetc-belene-vednag-682152.html", "text": "Руската компания \"Росатом\" е готова да започне преговори за АЕЦ „Белене“ веднага, но преди това иска да види какво ще бъде решението на парламента за проекта. Това каза директорът на \"Росатом\" за Централна Европа Вадим Титов, цитиран от БНР.Титов участва в международна ядрена конференция край Варна, организирана от БУЛАТОМ.\"Ние сме готови за такива преговори, имаме добри отношения с нашите български партньори. Мисля, че няма да е много трудно да се проведат подобни консултации най-скоро.В последно време се състояха няколко официални срещи, както с президента Владимир Путин, така и с ръководството на \"Росатом\". „Росатом“ на тези срещи потвърждаваше на българската страна готовността си да окаже подкрепа за осъществяването на проекта - в качеството си на изпълнител на АЕЦ \"Белене\".Тъй като този проект е разработен от нас, оборудването е произведено от нас и под наш контрол, е логично този проект да бъде довършен от нас, ако се реши той да бъде построен\", заяви Титов.Подобна заявка направи през ноември 2017 г. и първият заместник генерален директор на „Росатом“ Кирил Комаров.\"Често ни задават въпроса дали сме готови да участваме като изпълнител на проекта, ако бъдат намерени средства. Винаги сме потвърждавали, че сме готови да го направим. Но всичко зависи от това какви цели си поставя българското правителство, какъв е неговият приоритет и от какво се нуждае. Това решение ще се вземе въз основа на неотдавна появилия се доклад на БАН, на други експертни източници и широко обсъждане. След като чуем българската позиция и приоритет ние сме готови да вземем решение какво да бъде нашето участие и под каква форма. Но като цяло смятам, че най-перспективният и правилен вариант за България е да тръгне по пътя, по който пое Унгария. Това би било логично“, каза Комаров тогава.", "date": "2018.06.07", "title": "Руската 'Росатом' готова да започне преговори за АЕЦ 'Белене' веднага"}
{"url": "https://offnews.bg/futbol/aristokratite-ot-levski-se-narediha-v-prestizhna-klasatcia-682157.html", "text": "Въпреки, че изигра поредния си сезон без трофей, Левски се нареди в европейския елит с уникално постижение. Откакто има единно елитно първенство на България - създадената през 1937 година Национална футболна дивизия, \"сините\" никога не са изпадали. Това прави общо 81 години и праща Левски в Топ 15 на футболните аристократи в Европа.Абсолютните шампиони по този показател са от Великобритания. Четири отбора са били непрестанно в елитните дивизии на страните си от 1890 година насам - в продължение на цели 128 години.Това са северноирландските Гленторан, Линфийлд и Клифтънвил, както и шотландският колос Селтик. Трите отбора имат общо на сметката си 80 титли, като най-сериозен е приносът на Линфийлд с 52. Все пак трябва да отбележим, че в значителни периоди от историята на елита на Северна Ирландия не е имало изпадащи.В доста от големите първенства в Европа, големите клубове пакетно стойт в елита десетилетия наред. Въпреки, че Залцбург е новият доминатор в Австрия, там рекордът държат Аустрия Виена и Рапид Виена, които водят битки на най-високо ниво вече 107 години. Триглавата ламя на португалския футбол - Бенфика, Порто и Спортинг, доминира в елита безотказно от 1938 година.Към безспорните хегемони в Испания - Реал Мадрид и Барселона, които са заедно в елита от 1928 година насам, се прибавя и Атлетик Билбао, който също не е изпадал от тогава. Триото на Турция Фенербахче, Галатасарай и Бешикташ е в пакет от създаването на настоящия формат на елита през 1959 година. По същото време в Гърция започват да властват Олимпиакос, Панатинайкос и ПАОК.С една година по-дълго присъствие в от “сините” в топдивизиите са Хайдук Сплит и Динамо Киев. интересното е, че двата отбора преминават през годините от съюзните първенства на Югославия и СССР към хърватското и украинското.Кипърският АПОЕЛ е един от малкото отбори, чието присъствие в тази класация е малко изненадващо. Тимът от Никозия не е изпадал от 1934 година насам. Интересното е, че този тим, заедно с другия местен гранд Омония, играят един сезон в първенството на Гърция.Италианците също имат един представител в елитната класация - Интер. Малко не достига на албанският Тирана или бившият 17 нъндури също да бъде сред доайените. Той е в елита неизменно от 1928 година, но през 2017/18 изпада във втора дивизия, а в последствие веднага се връща.Интересна е ситуацията във Франция, където исторически клубове като Бордо, Сент Етиен, Нант или Олимпик Марсилия, не могат да се похвалят с особено дълга актуална серия. Въпреки, че е сравнително млад клуб, с най-дълго присъствие е Пари Сен Жермен - от 1974 година.В Англия също няма отбор, който да е бил неизменно в различните варианти на елита. Най-дълго за момента е присъствието на Арсенал, който е на това ниво от 1919 година досега. 1. Клифтънвил (от сезон 1890)1. Линфийлд (от сезон 1890)1. Гленторан (от сезон 1890)1. Селтик (от сезон 1890)5. Аустрия (Виена) (от сезон 1911)5. Рапид (Виена) (от сезон 1911)7. Бохемианс (от сезон 1921)8. Атлетик Билбао (от сезон 1928)8. Барселона (от сезон 1928)8. Реал Мадрид (от сезон 1928)11. Интер (от сезон 1929)12. АПОЕЛ (от сезон 1934)13. Динамо (Киев) (от сезон 1936)13. Хайдук (Сплит) (от сезон 1936)15. Левски (от сезон 1937)16. Бенфика (от сезон 1938)16. Порто (от сезон 1938)16. Спортинг (Лисабон) (от сезон 1938)\"Меридиан мач\"", "date": "2018.06.07", "title": "Аристократите от Левски се наредиха в престижна класация"}
{"url": "https://offnews.bg/112/shofiorat-na-tir-a-ubil-bremenna-zhena-i-mazha-%d1%9d-na-trakia-pushil-682209.html", "text": "Шофьорът на камиона, който навлезе в насрещното и уби бременна жена и партньора ѝ на магистрала „Тракия“, е употребил канабис преди инцидента.Това сочи лабораторна експертиза, заявиха днес от прокуратурата, цитирани от bTV. Пловдивският апелативен съд отхвърли молбата на 28-годишния украинец Станислав Пислар да бъде освободен от ареста.Според обвинението експертиза, изготвена във Военномедицинска академия, е установила остатъци от веществото тетрахидроканабинол в урината и кръвта му.Защитата на украинеца твърди, че той не е вземал наркотични вещества в дните преди пътното произшествие.", "date": "2018.06.07", "title": "Шофьорът на ТИР-а, убил бременна жена и мъжа ѝ на 'Тракия', пушил трева преди инцидента"}
{"url": "https://offnews.bg/obshtestvo/vodata-spira-na-7-mesta-v-sofia-dnes-682075.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на съществуващ водопровод в жк. „Военна рампа“ налага спиране на водоподаването от 09:00 до 21:00 часа на кв. „Орландовци“ – карето между ул: ЖП линия Река Суходолска; ул. „Първа българска армия“, ул. „Нешо Бончев“, ул. „Планинско цвете“, ул. „Снежник“, ул. „Първа българска армия“, ул. „Каменоделска“, ул. „Кожарска“, Владайска река, ул. „Дан Колов“, ул. „Воднянка“, ул. „Липов цвят“, ул. „Жак Дюкло“.След възстановяване на водоснабдяването е възможно временно леко повишаване на мътността на водата.Монтаж на спирателен кран налага спиране на водоподаването от 09:00 до 21:00 часа на в.з. Бункера. Във връзка с реконструкция на уличен водопровод на ул. „Павел Красов“ в кв. „Горубляне“ се налага спиране на водоподаването от 09:00 до 19:00 часа на ул. „Павел Красов“ между ул. „Шиндра“ и ул. „Селището“.Подмяна на сградно водопроводно отклонение на ул. „Проф. Борис Йоцов“ във в.з. Симеоново-Драгалевци налага спиране на водоподаването от 09:30 до 16:30 часа на ул. „Проф. Борис Йоцов“ от ул. „ Хилендарски манастир“ до ул. „Проф. Борис Йоцов“ №39, ул. „Огюст Дозон“ от ул. „Проф. Борис Йоцов“ до ул. „Георги Заркин“, ул. „Шарколията“ от №2 до ул. „Огюст Дозон“.Заради подмяна на сградно водопроводно отклонение на ул. 2 в кв. „Враждебна“ се налага спиране на водоподаването от 09:30 до 16:30 часа на ул. 30, ул. 5, ул. 8 и ул. 32. Поради монтаж на водомерeн възел на ул. „Китна“ в кв. “Княжево” се налага спиране на водоподаването от 09:30 до 15:00 часа на ул. „Китна“. Без вода във връзка с подмяна на сградно водопроводно отклонение в кв. „Кремиковци“ ще бъдат от 10:00 до 17:00 часа на ул. \"Чавдар\", ул. \"Кремиковска\", ул. \"Река Елешница\", ул. \"Славянка\". ", "date": "2018.06.07", "title": "Водата спира на 7 места в София днес"}
{"url": "https://offnews.bg/analizi-i-komentari/10-bozhi-zapovedi-za-saprugi-na-polititci-682142.html", "text": "Съпругата на европеец №1 в ГЕРБ Томислав Дончев Светлана По този повод проф. Николай Слатински публикува съвети с изключително практическа насоченост към хора, които са в нейната роля. Ето ги неговите 10 'Божи' заповеди за съпруги на политици:P.S. Разбира се, тези заповеди важат и за съпрузите на жените-политици.", "date": "2018.06.07", "title": "10 'Божи' заповеди за съпруги на политици"}
{"url": "https://offnews.bg/kultura/preporachvame-vi-planinata-chircheo-v-teatar-azarian-682213.html", "text": "Днес от 20:00 часа в театър Азарян ще се постави балетът \"Планината Чирчео\", който е в копродукция с френския национален театър за танц „Шайо“. Планината Чирчео в Италия при Тиренско море е митично пространство, в което Одисей и неговите спътници се изправят срещу магьосницата Цирцея. Способността й да преобразява хората и променящите се води на морето са основен източник на вдъхновение на ФабрициоФавале. Девет забележителни танцьори потъват в мистично пространство и се завихрят в чувствен, хипнотичен танц.В неопределеността между съзнанието и фантазията, деня и нощта, те сякаш проговарят на езика на бурното море. ФабрициоФавале и Андре Дел Бианко създават на живо въздействащи звукови и визуални ефекти с промени в осветлението, цветовете и плътността на атмосферата. Те привнасят различни естествени елементи като вулканични останки, ледени блокове, скали, животински фигури и пораждат образи, които пресрещат световете на архаиката и високите технологии.Наричат италианския танцьор и хореографФабрициоФавале „поет на танца“. През 2011 г. той е удостоен с Почетен медал на президента на Италия за хореографски талант. Неговата компания„Ле Супличи“ гостува на престижни форуми, сред които са Венецианското биенале, Единбургския фестивал и Международното танцово биенале в Лион.Продукцията се представя с подкрепата на Министерство на културата и културното наследство, Област Емилия - Романя, Фонд за танц/ Област Емилия - Романя и Италианския културен институт в София.Днес от 15:15 часа в Дом на киното ще се прожектира \"Убийството на свещения елен\".Още за филмът можете да намерите . ", "date": "2018.06.07", "title": "Препоръчваме ви: 'Планината Чирчео' в театър Азарян"}
{"url": "https://offnews.bg/obshtestvo/gramotevichni-buri-opasnost-ot-gradushki-i-temperaturi-do-32-682129.html", "text": "Днес преди обяд в повечето райони ще преобладава слънчево време. Около обяд ще се развива купеста и купесто-дъждовна облачност и на много места ще има краткотрайни валежи от дъжд и гръмотевични бури. Главно в Централна България те ще са интензивни и значителни по количество, прогнозира Националния институт по метеорология и хидрология (НИМХ) при БАН.Има и условия за градушки.Максималните температури ще са между 27° и 32°.В София се очаква дъжд с гръмотевици и температури между 13 и 27 градуса.Прогнозата за Пловдив също сочи дъжд с гръмотевици и температури от 18 до 28 градуса.Валежи се очакват и във Варна, където минималната температура ще е 17, а максималната - 25 градуса на сянка. Също толкова ще достигне тя и в Бургас, където минималната ще е с градус повече.32 градуса ще достигне максималната температура в област Русе и в Сандански. Над планините преди обяд облачността ще е незначителна, но около обяд бързо ще се развие купесто-дъждовна облачност. На много места ще има краткотрайни, временно интензивни валежи и гръмотевични бури. Ще духа слаб до умерен югоизточен вятър. Максималната температура на височина 1200 метра ще е около 20°, а на 2000 метра – около 13°.По Черноморието облачността ще е значителна. На много места ще има валежи от дъжд, главно по северното крайбрежие ще прегърми. Ще духа слаб до умерен вятър от изток-североизток. Максималните температури на въздуха ще са 23-26°. Температурата на морската вода ще е 21-23°, а вълнението на морето ще бъде 1-2 бала.Денят ще продължи 15 часа и 13 минути. Слънцето ще изгрее в 5:49 и ще залезе в 21:02 часа.", "date": "2018.06.07", "title": "Гръмотевични бури, опасност от градушки и температури до 32°"}
{"url": "https://offnews.bg/kultura/preporachvame-vi-prah-v-ochite-v-satirichen-teatar-aleko-konstanti-682141.html", "text": "Днес от 19:30 часа в камерната зала \"Методи Андонов\" в Сатиричния театър ще се постави пиесата \"Прах в очите\" на  унгарския драматург Дьорд Шпиро.Героите - мъж и жена, удрят джакпота, за който са мечтали години наред. Двамата обаче се оказват неспособни да превъзмогнат последиците от внезапното си забогатяване - срещу пари не могат нито да върнат обратно миналото си, нито да подредят бъдещето си. В най-щастливия миг от живота си не знаят какво да правят.По думите на режисьора \"Прах в очите\" е пиеса за щастието, късмета, за шанса и пропуснатите шансове, за вярата един в друг, за издръжливостта в живота, за прехода, социализма, югославското море, за водите, безработицата, трабантите, за прекършената вяра в демокрацията, за борците, мафиотите, за малкия човек.Също така за средностатистическия гражданин, за радостта от живота и за умората от живеенето, за голямата печалба, за надеждата от промяна, за богатството, безсмислието, любовта и вярата в неочакваното, за мечтата, за бъдещето.Днес в пространство  ще се представи модната колекция Flower Power, в която 20 наши дизайнери интерпретират флоралната тема в дрехи и аксесоари.Повече информация за събитието ще намерите .От 19:00 часа цигуларката Мила Георгиева и Софийска филхармония ще представят VI концерт от цикъла „Човешкият глас“ от програмата на МФ „Софийски музикални седмици“.Повече за концерта ще откриете .", "date": "2018.06.07", "title": "Препоръчваме ви: 'Прах в очите' в Сатиричен театър 'Алеко Константинов\""}
{"url": "https://offnews.bg/bojni/tajsan-fiuri-az-shte-bada-nikoj-ako-zagubia-v-sabota-682159.html", "text": "Бившият крал на тежката категория в професионалния бокс Тайсън Фюри не спира с гръмките изказвания преди дългоочакваното си завръщане на ринга, което ще се състои този уикенд в Манчестър, Англия.29-годишният британец ще се завърне на ринга след 31-месечно отсъствие в двубой срещу албанеца с швейцарски паспорт Сафер Сафери и е напълно уверен, че може да се справи с него и с всеки друг в тежка категория.\"Ако не мога да избърша ринга с всеки от настоящите боксьори в тежка категория, тогава веднага ще застана на колене пред този, който ме победи и ще му целуна краката. Ето толкова съм уверен в себе си, когато казвам, че ще пребия всеки един от тях.Великият Шугър Рей Леонард се завърна през 1987-ма година след три годишно отсъствие и се би с един от най-добрите боксьори в средна категория (Марвин Хаглър) и го победи. Така че, ако не мога да се завърна с победа, очевидно не съм толкова добър, за колкото се мисля.Ако съм толкова добър, за колкото се мисля, тогава бих могъл да победя всеки. Най-вероятно ще победя Сафери без проблем. Ако не мога да победя Джошуа, Уайлдър, Сефери или някой друг, тогава ще призная, че никога не съм бил добър и никога не е трябвало да стъпвам на ринга. Аз ще бъда никой, ако загубя в събота вечер. Това е суровата реалност\", каза Фюри.", "date": "2018.06.07", "title": "Тайсън Фюри: Аз ще бъда никой, ако загубя в събота"}
{"url": "https://offnews.bg/112/telefonna-izmamnitca-na-73-g-poiska-pari-v-plik-pod-pejka-za-da-preb-682160.html", "text": "73-годишна жена се опита да измами друга пенсионерка по телефона, съобщи видинската полиция.Тя се обадила преди обед на възрастната жена и ѝ обещала да ѝ помогне срещу... телефонни измамници срещу заплащане. Указанието било жертвата да събере парите си и да ги остави под пейка на близка улица в града. Пенсионерката изпълнила заръката и оставила под пейката плик с 1000 лева, но преди това разказала за случилото се в полицията.Така вместо от урожай, 73-годишната измамница с инициали Р. Л. била посрещната от полицаи.Случаят е докладван в Районна прокуратура – Видин, образувано е досъдебно производство за престъпление по чл. 209, ал. 1 от Наказателния кодекс.", "date": "2018.06.07", "title": "Телефонна измамница на 73 г. поиска пари в плик под пейка, за да пребори... телефонните измамници"}
{"url": "https://offnews.bg/obshtestvo/politciata-tarsi-sobstvenika-na-izgubena-goliama-suma-pari-682153.html", "text": "Голяма сума пари е открита от служители на бензиностанция на изхода на Пазарджик и предадена в полицията. Близо месец никой не е подал сигнал и не ги е потърсил, обяви говорителят на ОД МВР Пазарджик Мирослав Стоянов.Той апелира медиите да разгласят случая, а собственикът да се обърне към районното управление.Сумата е намерена на 10 май. Тя ще бъде предадена на притежателя ѝ след изясняване на подробностите.", "date": "2018.06.07", "title": "Полицията търси собственика на изгубена голяма сума пари"}
{"url": "https://offnews.bg/dw/vselenata-na-garka-682156.html", "text": "Гърците си мислят, че имат определена идентичност, но тя е доста неясна. Когато получава независимост, Гърция е страна на балкански селяни - 99% от гърците живеят на село и обработват земята. Едрите собственици владеят почти цялата обработваема земя - също като през Средновековието. Тоест, от средновековните феодални провинции на Византия гърците плавно преминават в средновековните и отново феодални провинции на Османска Турция, а през 19-ти век продължават да живеят във все същия феодализъм. Когато тези хора биват освободени през 1830 година, изведнъж им се казват две неща. Първо: вие не сте това, за което се мислите. Вие не сте балкански селяни, вие сте синовете и дъщерите на най-известната цивилизация на земята. Вие сте потомци на Древна Гърция, затова трябва да се гордеете. Някои образовани хора стигат дори дотам, че сменят езика, на който гърците са говорили, за да го направят по-древен - разказва Диму и продължава:Никос ДимуАз съм никойТака ние, гърците, се опитахме да се правим на древни. В същото време обаче ни се казваше: „Вие сте не просто древни гърци, вие сте европейци”. Но това беше нещо привнесено, защото - както останалите народи на Балканите - ние не сме преживели събитията, оформили модерна Европа. Не е имало нито Възраждане, нито църковна реформация, не е имало гражданско общество, не са се образували градове, не са възникнали граждани и буржоазна класа. Не е имало Просвещение, не е имало Френска революция.Всички тези неща, които са създали Европа, не са се случили в Гърция. И затова изведнъж трябваше да наваксваме. Трябваше да се придвижим 2000 години назад, а в същото време 600 години в бъдещето. И това създаде проблема ни с идентичността. Гърците и досега не знаят кои са. Понякога се чувстват много горди от факта, че са гърци, потомци на Софокъл, Перикъл, на Платон и Аристотел. Понякога обаче са и депресирани от факта, че са потомци на всички тези хора. Това е синдромът на „сина на Нобеловия лауреат”. Неговият баща е много известен, свръх-важна личност, а той е просто синът. Той е никой.Та ние създадохме Европа!От друга страна, ако кажете на един грък, че не е истински европеец, той направо излиза от кожата си: „Какво искате да кажете? Ние не сме европейци? Та ние създадохме Европа! Даже думата Европа е гръцка”. Но сред сънародниците си гъркът говори за Европа като за друг континент. Например: „Никос Диму е учил в Европа”. Всъщност имат предвид, че съм учил в Германия. Или: „Аз ще пътувам до Европа” или „Аз се връщам от Европа”. Един французин не казва: „Учил съм в Европа”, когато е учил в Германия, защото той Е в Европа. Но ние не се чувстваме в Европа. И говорим за Европа, все едно е нещо различно. Мисля, че тази обърканост в душата на гърка също е отговорна за настоящите проблеми.Какво ни казват днес германците? Вие не сте достатъчно европейци, не се организирате добре, харчите прекалено много, нямате добра система за събиране на данъци. Тоест, в действителност нашият проблем се състои в това, че влязохме в Европа (нямам предвид в ЕС, а в Европа през 1830, когато бяхме освободени), без да бъдем наистина европейци. И от 200 години се опитваме да станем европейци, но не сме постигнали все още тази организираност, тази отговорност, която Европа очаква от нас. Ето защо сме в това положение днес. Не е само до лошата организация, която бихме могли да подобрим за няколко години. Проблемът е в душата на гърка.Трябва да промениш гърците, за да промениш Гърция. От край време се сблъскваме с едно и също препятствие: ако дойдеш отвън с много добри системи, те няма да бъдат въведени. Гърците все ще намерят начин да заобиколят правилата, да си вървят по своя собствен път.Българската \"гръцка работа\"Българите, за тяхно щастие, нямат Древна Гърция зад гърба си (която на нас допълнително ни тежи), но иначе нещата са същите. Когато моята книга „Нещастието да си грък” беше преведена на български, дойдох в София за премиерата. Присъстваха много български интелектуалци, учени, професори, имаше голяма дискусия. И всички повтаряха: „Но вие сте написали тази книга за България”. Това ме смая, защото не познавах страната, не съм изучавал българска история. Да, като цяло имам известни познания за балканската история, но не и специално за българската. Бързо обаче разбрах какво имат предвид. Те говореха за същия проблем. За същите два основни проблема. Единият, свързан с миналото, а другият - с Европа.Да станем европейци - това ние хем го искаме, хем се страхуваме от него. Нашата връзка с Европа е връзка на омраза-любов. Обичаме Европа, но и завиждаме на Европа, защото бихме искали да сме като европейците. От друга страна сме много подозрителни към Европа, нещо повече - ние сме силно анти-западно настроени. Гърците, пък и всички малки нации сякаш, са склонни да прехвърлят зад граница причините за своите проблеми. Те все казват: „Ние не сме направили нищо, чужденците са виновни”. Така че ние от една страна обичаме Европа, от друга страна ни е страх от Европа, нямаме доверие на Европа. Още една важна причина за това амбивалентно чувство е 1000-годишната анти-западна пропаганда на Православната църква.Лицемерието на Православната църкваНека не забравяме, че при падането на Константинопол повечето хора в града са били за турците и не са желаели помощ от Запада. Още се помнят думите на мегадука Лукас Нотарас: „В този град по-добре да виждам турска чалма, отколкото папска тиара!\". По-късно Патриаршията в Константинопол издава едикти, които казват, че \"нашият враг не е турчинът\". Турчинът е наш приятел и султанът е наш баща, той ни обича и ни помага. Врагът са тези западняци с техните дяволски идеи за демокрация, за братство, за равенство и цялата им Френска революция. Църквата винаги е била много ретроградна. Дори когато избухва гръцката революция, църквата я анатемосва и отлъчва всички нейни лидери. От самото начало висшият клир е против революцията, но след като революцията завършва с успех, църквата създава блестяща пропаганда за това как й е помогнала.Как се стигна до сегашната катастрофа?На този въпрос Диму отговаря така: Ние харчехме още и още пари, наемахме още и още държавни служители. Организирахме екстравагантни Олимпийски игри. Също като онези сиромаси, които вдигат пищно тържество за сватбата на дъщерята. Харчат пари, които нямат, и после цял живот плащат за тази пуста сватба. Гърция изобщо не можеше да си позволи тези Олимпийски игри. Ала най-лошото е, че те бяха направени \"по гръцки\". И накрая струваха десет пъти повече, отколкото беше планирано. Как се случи това ли? По един много балкански начин. Всички изпълнители работеха много, много бавно. И когато се оказа, че са наникъде, а след 6 месеца всичко трябва да е готово, те отидоха при правителството и казаха: „Няма да успеем, трябва да платите допълнително”.Заговор!В цяла Европа ние, гърците, имаме навярно най-голяма слабост към конспиративните теории. Та така и сега решихме, че всичко това се е случило, защото гърците сме много специални хора, а всички останали ни мразят и се опитват да ни сломят, да ни изличат. С други думи, маса хора в Гърция не щат и да чуят, че кризата дойде, защото ние самите не можем да си оправим икономиката и живота. Те са сигурни, че всъщност чужди сили се опитват да ни покорят, направо да ни поробят. Това са хората, които протестират по улиците. Но все пак те не са мнозинство.Невинни сме!По отношение на кризата има три различни гледни точки. Първата е на хората, които разпознават проблема и неговите корени и се опитват да оцелеят. Друга част от хората обаче не желаят да поемат никаква отговорност за кризата и повтарят: „Но ние нищо грешно не сме направили”. Разбира се, те като индивиди не са направили нищо грешно, но когато един политик дава работа на сина ти - ти го приемаш, защото всички правят така, пък и е добре за сина ти. И дори не помисляш, че ако политиците просто така назначат нечии синове в правителството, то в Гърция ще имаме един милион и сто хиляди държавни служители. И няма да можем да им плащаме, защото те не произвеждат нищо. Третата гледна точка към кризата е на онези, които не само не виждат своя вина, ами дори прехвърлят отговорността върху други. Върху чужденците или върху гръцките политици. Тъкмо тези хора протестират и повтарят: „Няма да платим! Не сме съгласни! Ще изгорим парламента!”", "date": "2018.06.07", "title": "Вселената на гърка"}
{"url": "https://offnews.bg/sviat/petzvezden-hotel-goria-v-london-sred-evakuiranite-e-robi-uiliams-682155.html", "text": "Около 120 пожарникари и 20-ина пожарни коли успяха да потушат голям пожар, избухнал снощи в 5-звездния лондонски хотел \"Мандарин Ориентъл\", намиращ се в близост до френското посолство и магазина за луксозни стоки Хародс, предаде БТА.Над сградата се извиха кълба от гъст черен дим.Сигналът е бил подаден в 15:55 ч. (17:55 ч. българско време). Огнеборците са се отзовали за броени минути и час по-късно димът е бил значително по-рядък. Намиращите се вътре хора и служители - близо 300 души - бързо са изведени в съседния Хайд парк. Там са им били раздаденихрана и вода в очакване на инструкции. Пожарникарите с противогази са претърсили цялата 12-етажна сграда, но не са открили вътре останали хора.Не се съобщава за пострадали.Хотелът се намира в красива историческа сграда и разполага със 198 стаи и апартаменти. Причината за пожара засега не е ясна. Едно от предположенията е, че той е започнат от виещи се по фасадата на 116-годишната сграда растения. Един свидетел, цитиран от АП, каза, че работници са вършили нещо на покрива на хотела, който неотдавна бе основно ремонтиран.  Улицата пред луксозния хотел в централния и престижен лондонски район Кенсингтън бе затворена, което причини силни автомобилни задръствания в района по време на пиковите часове.Сред гостите на хотела по време на пожара са били Роби Уилямс и австралийската певица Холи Валанс.", "date": "2018.06.07", "title": "Петзвезден хотел горя в Лондон, сред евакуираните е Роби Уилямс"}
{"url": "https://offnews.bg/ikonomika/temenuzhka-petkova-prognozira-che-aetc-belene-mozhe-da-e-gotova-do-8-682175.html", "text": "\"Мораториум върху проекта АЕЦ „Белене“ никога не е имало\", каза министърът на енергетиката Теменужка Петкова след По думите на министъра АЕЦ \"Белене\" може да бъде готова в следващите 7-8 години.Тя подчерта, че днес депутатите са приели решение за възобновяване на действията, свързани с възможността зареализация на проекта АЕЦ \"Белене\" в условията на пазарна реализация и чрез отделяне на пасивите и активите в отделна компания.\"Решението, което е взело Народното събрание през 2012 година, е подкрепящо действията на правителството тогава. Решението, което се взима днес, е новата воля на българския парламент\", коментира Петкова.Малко по-рано Петкова заяви, че този проект стои в дневния ред в българската енергетика повече от 37 години. \"Не сме в хипотезата да решаваме необходима ли е на България нова ядрена мощност. Такова решение е взето отдавна и никога не е било отменяно\", каза още Петкова.", "date": "2018.06.07", "title": "Теменужка Петкова прогнозира, че АЕЦ Белене може да е готова до 8 г."}
{"url": "https://offnews.bg/112/katastrofa-s-raneni-na-trakia-dvizhenieto-e-ogranicheno-682147.html", "text": "Катастрофа между лек и товарен автомобил стана тази сутрин на автомагистрала \"Тракия\".Има две ранени жени - майка и дъщеря, пътуващи от Турция. Те са откарани в болница.Сблъскали са се лек автомобил \"Мерцедес\" с турска регистрация и товарен с българска.Временно движението се осъществява само в изпреварващата лента при км 77 в посока София, съобщи агенция \"Пътна инфраструктура\". Оттам препоръчват на шофьорите да се движат с повишено внимание и съобразена скорост.", "date": "2018.06.07", "title": "Катастрофа с ранени на Тракия, движението е ограничено"}
{"url": "https://offnews.bg/temida/tragva-deloto-sreshtu-stolichna-obshtina-zaradi-vazduha-na-sofia-682179.html", "text": "Софийски градски съд даде ход на делото, заведено на база колективен иск от „Група за чист въздух“ срещу Столична община.Първото заседание ще е на 12 юли от 13:30 ч. в СГС (Съдебната палата), съобщиха от групата.Определението на СГС от 1 юни е на съдия Албена Ботева и става факт след година опити на групата и при отвод на трима съдии.На първото заседание се очаква да се установи какъв е кръгът на увредените лица, съответно - кой ще може да се присъедини към делото като част от колектива, с какви доказателства ще се доказва принадлежност към него, както и как ще бъде уведомен той за възможността за включване по делото, пишат от \"Група за чист въздух\".Съдът иска да изслуша становищата на двете страни по делото, преди да се произнесе с решение.Твърдението на „Група за чист въздух“ е, че са увредени всички граждани, които живеят, работят или учат на територията на София.Към колективния иск имат право да се присъединят всички засегнати. Групата настоява това да става с документ за постоянен/настоящ адрес или за месторабота/място на обучение. Според членовете ѝ не бива да се допуска в рамките на този процес да се налага доказване на конкретни увреждания на членовете на колектива. Достатъчно е това да се предполага, след като те живеят, учат или работят в замърсената среда.„Група за чист въздух“ започва и кампания за набиране на средства за покриване на първоначалните разноски за водене на делото. Необходими са такива за плащане на депозитите за експертизи, които трябва да се извършат, за да се преценят в детайл климатични, екологични, технически, градоустройствени и други аспекти на делото. Това ще струва около 15 хил. лв., които трябва да се внесат предварително. Адвокатите от „Група за чист въздух“ работят безплатно.", "date": "2018.06.07", "title": "Тръгва делото срещу Столична община заради въздуха на София"}
{"url": "https://offnews.bg/futbol/nestor-el-maestro-e-noviat-trenior-na-tcska-video-682165.html", "text": "Нестор Ел Маестро е новият треньор на ЦСКА. Негов помощник ще бъдат брат му Никон, а вратарите ще бъдат тренирани от Ивайло Петров. Част от щаба ще са и кондиционните специалисти Томас Нойберт и Кирил Динчев.Специалистът сподели първите си впечатления от \"червените\" и разкри дали ще бъдат привличани още футболисти на \"Армията\" през това лято.\"Очевидно съм много щастлив и горд да бъда треньор на ЦСКА. Един гигантски клуб, познат в целия свят, от който са излезли многобройни легенди. Виждам и г-н Пенев, който е сред нас, благодаря за уважението. Феновете тук са удивителни, както всички знаете. Въодушевен съм от това, което ни очаква през новия сезон.Вече съм под доста голям стрес, няма нужда да ме подлагате на още повече. Знам къде съм попаднал. Истината е, че нещата се развиха доста бързо през последните дни, но ще се стремим да направим много силен отбор за следващия сезон.Моят стил на игра е печеливш. Старая се да печеля колкото се може повече мачове, повече победи от миналата година, от останалите отбори. За мен футболът се гради основно на конкуренцията, на резултатите и именно затова живея аз и се надявам да ги постигна с моя отбор.Имам своите идеи за нови футболисти, вие имате вашите. Нещата се развиват бързо, но имаме доста координация с клуба и разбира се, че ще има нови попълнения. Времето ни притиска, но ще вземем важни решения\", каза Ел Маестро.Нестор Ел Маестро е роден на 25 март 1983 година в Белград. Когато е на 8 години, семейството му се мести в английската столица Лондон. Едва 16-годишен, Ел Маестро става треньор в академията на Уест Хям.През 2006 година става най-младият треньор в Бундеслигата, когато влиза в екипа на Мирко Сломка. След това се мести с него в Хановер и Хамбургер Шпортферайн, преди да поеме Спартак е в екипа на Торстен Фринк в Аустрия Виена.", "date": "2018.06.07", "title": "Нестор Ел Маестро е новият треньор на ЦСКА (видео)"}
{"url": "https://offnews.bg/politika/borisov-naj-setne-otiva-na-parlamentaren-kontrol-682180.html", "text": "Утре премиерът Бойко Борисов ще отиде в Народното събрание, за да участва в петъчния парламентарен контрол.Това обяви зам.-председателят на парламента Явор Нотев. Борисов ще отговаря на въпрос на депутата от БСП Антон Кутев за посещението на премиера в Москва. \"Какви за договореностите, които постигнахте с руския президент по отношение на доставките на природен газ за България\", ще попита утре Кутев.За последно премиерът е участвал в парламентарния контрол преди почти една година - на 7 юли 2017 година. Миналата седмица финансовият министър обясни рядкото присъствие на премиера с това, че той \"не може да си губи времето с парламентарния контрол, в който дебатът истеризира\".Утре след Борисов на депутатски въпроси ще отговарят вицепремиерите Валери Симеонов и Екатерина Захариева. В контрола участват социалния министър Бисер Петков, и този на земеделието - Румен Порожанов.", "date": "2018.06.07", "title": "Борисов най-сетне отива на парламентарен контрол"}
{"url": "https://offnews.bg/obshtestvo/nad-70-ot-parvolatcite-v-sofia-vecha-sa-klasirani-za-naj-blizkoto-uch-682163.html", "text": "Над 70% от кандидат-първокласниците в София са приети в най-близкото до адреса им училище. Само в 3 училища са останали и неприети деца от първа група. Това са 5 ОУ /район Витоша/ - 30 деца; 73 СУ /район Триадица/ - 23 деца и 26 СУ /район Витоша/ - 13 деца. След приключване на записването на бъдещите първокласници, класирани на първо класиране и обявяване/заемане на свободните места, директорите на горепосочените училища планират стартиране на процедура за мотивиране на искане за увеличаване броя на учениците в паралелка или броя на паралелките за първи клас /5 ОУ/, написа на страницата си във фейсбук столичният зам.-кмет по образования Тодор Чобанов. След 1 класиране в общинските училища в София-град за 2018/2019 учебна година са класирани 12 126 деца, според статистиката на МОН.Класирани по групи са: 1 група 6730 деца; 2 група 611 деца; 3 група 1079 деца и 4 група 3706 деца. Днес в 18 часа излизат резултатите от второ класиране. ", "date": "2018.06.07", "title": "Над 70% от първолаците в София веча са класирани за най-близкото училище"}
{"url": "https://offnews.bg/futbol/balgaria-otnese-iamajka-i-veche-e-v-top-50-v-ranglistata-na-fifa-682183.html", "text": "Националният отбор по футбол се нареди сред първите 50 тима в ранглистата на ФИФА. Националите имат 614 точки, което ги придвижи с четири места напред до 49-о място.В топ 10 има две промени - Полша и Испания си размениха позициите и поляците вече са осми, а испанците се смъкнаха с две места до 10-а позиция.Световният шампион Германия съхрани първата позиция с 1558 точки, следван от Бразилия с 1431 и Белгия с 1298. Домакините на Световното първенство от Русия са най-назад в ранглистата от всички отбори-финалисти на Мондиала.Сборная бележи спад с четири позиции и заема 70-о място, а пред тима е Саудитска Арабия (67-о място). Именно тези два отбора ще играят в мача на откриването на Мондиала след седмица.", "date": "2018.06.07", "title": "България отнесе Ямайка и вече е в топ 50 в ранглистата на ФИФА"}
{"url": "https://offnews.bg/politika/ninova-se-sreshtna-s-amerikanskia-poslanik-682187.html", "text": "Председателят на БСП Корнелия Нинова проведе среща в централата на партията с посланика на САЩ Ерик Рубин, съобщи БСП.Двамата обсъдиха актуалните събития и развитието на двустранните отношения между България и САЩ.Инициативата е била на посланик Рубин, подчертават от пресцентъра на социалистическата партия.", "date": "2018.06.07", "title": "Нинова се срещна с американския посланик"}
{"url": "https://offnews.bg/obshtestvo/mazhat-spasil-sarnata-v-plik-pred-offnews-pomislih-che-e-pincher-682210.html", "text": "OFFNews разговаря с мъжа, който на 5 юни , които се опитвали да я продадат завряна в найлонови пликове за пет лева. Юли Трифонов сподели пред нашата медия, че първоначално помислил животното за малко куче, а като разбрал на какво е свидетел, му \"превъртели бушоните\" и скочил на бой.Случката се разиграва преди два дни край столичната гара \"Север\". Юли е спрян от роми, които предлагат гъби.\"Бяха трима циганина, един млад и двама по-стари, както имаше и две жени. Помислиха си, че имам пари и започнаха да ми предлагат гъби, а аз обичам. Видях и животното в торбата, помислих го за пинчер и ги питах колко искат за кучето, а те ми казаха, че е сърна\", разказа ни Юли.Когато е чул това, той взел плика, оставил го настрани и скочил на бой на ромите. Все още има физически травми от схватката. \"Едно нещо знам и това е, че животът не трябва да се пипа така\", сподели Трифонов.Бебето сърна Нели сега е в приюта на \"Дивите животни\", които разказаха първи шокиращата история на Юли. Той самият полага грижи за нея, като ѝ праща козе мляко.За жалост обаче малката сърна Нели трудно бъде върната в гората при майка си, тъй като тези животни бързо се опитомяват и след това трудно се приспособяват в дивото. Бъдещето на Нели най-вероятно е в зоопарк или в развъдник, казаха за OFFNews от \"Дивите животни\".От \"Дивите животни\" ни споделиха още, че този случай не е изолиран, а последните години са получавали няколко подобни сигнала. В различни села в дворовете имало малки сърни, които се продавали.Имало е и случаи, в които хора откриват малко животно само в гората, смятайки, че е изоставено от майка си.Затова от \"Дивите животни\" призовават: видите ли малко на диво животно, не го вземайте.\"Има тотално незнание по отношение на поведението на сърните и това, че оставят малките си да лежат сами, докато се хранят те наблизо в гората. Доста хора се подлъгват по това, че намират само малкото сърне и го мислят за изоставено, а взимайки го те реално го отнемат от майката. Липсата на информираност не е обаче най-страшния проблем, обричащ много малки сърнета на гибел или живот в плен.\"Асоциацията апелира, ако забележите малко сърне в двор или ви предложат за продажба или знаете че това се случва някъде и разполагате с конкретни факти, сигнализирайте Регионална дирекция по горите за съответния район. Горските имат право да конфискуват, да съставят актове и да налагат санкции за животни, които са ловни видове.", "date": "2018.06.07", "title": "Мъжът, спасил сърната в плик, пред OFFNews: Помислих, че е пинчер. После ми превъртяха бушоните"}
{"url": "https://offnews.bg/politika/ataka-iskat-da-kupim-ruski-iztrebiteli-po-standartite-na-nato-682182.html", "text": "От партия \"Атака\" се обявиха за купуването на нови руски изтребители. Заявката беше направена от парламентарната трибуна от депутата Десислав Чуколов по време на разискванията по приемането на проектите за купуване на нови изтребители и машини за пехотата. Депутатът заяви, че партията е твърдо за модернизация на армията, но нямало задължение това да става единствено чрез държави членки на НАТО или ЕС. По думите му техниката от НАТО и САЩ ще излезе много по-скъпо.\"Като лоялни партньори защо не поставихме въпроса да ни предоставят безплатно техника\", попита той, като даде пример за дадени от САЩ на Израел изтребители. Според Чуколов дори на военните им било ясно, че най-добрата техника не е в ЕС и НАТО и че \"Русия биха дали доста по-изгодно такава техника\".Повод за изказването му е отсъствието на Русия от бъдещата сделка с изтребителите, при условие, че страната преди това е била включена в надпреварата. Според атакистът проектът за изтребители предрешава каква техника да бъде купена. Според него от проекта за инвестиционен разход ставало ясно, че самолетите са ни необходими заради конфликта в Украйна и войната в Сирия, а не за отбрана на суверенитета на страната. \"За бойни самолети по време на предизборната кампания не е ставало дума\", припомни той. Депутатът от \"Атака\" беше репликиран от Владимир Тошев от ГЕРБ за това, че руската техника не е съвместима с НАТО-вската, на което Чуколов отговори, че Русия може да ни предостави и съвместими МиГ-29. \"Ако в заданието е записано съвместимост, ще я получим и то доста по-изгодно от руската държава\", категоричен е той.Изказването на Чуколов стана повод той да бъде критикуван от свой колега от групата на Обединени патриоти. Славчо Атанасов  от ВМРО заяви, че на държавите без армия се гледа по друг начин - \"като апетитно парче територия\". По думите му в сегашното си състояние Въоръжените сили не могат да гарантират националната сигурност. Той посочи, че съседните ни държави разполагат в пъти по-големи по брой армии. \"Какво правим с нашите 25 хил. в момента? Армията трябва да бъде превъоръжена. Не превъоръжим ли армията си, България се превръща ведно апетитно парче територия\", заключи депутатъти и заяви, че колегите му ще подкрепят проектите. От БСП, въпреки че в комисията по отбрана гласуваха \"въздържал се\", заявиха, че ще подкрепят и двата проекта. От левицата обаче изразиха своите резерви за предопределеност на конкурса за изтребители. \"Чувства се лобиране за определен тип самолет\", каза Кольо Милев. По думите му в проекта не е записано, че става въпрос за многоцелеви изтребител. Колегата му Петър Витанов каза, че БСП подкрепят модернизацията. Той обаче се усъмни, че някои от страните, към които ще бъдат отправени запитвания, не отговарят на изискванията. Това предварително залагало предопределеност при провеждането на конкурса. Това прозирало и в намеренията въоръжението да се купува от САЩ. От ГЕРБ репликираха, че това е тенденция и въоръжението винаги се доставя от САЩ.  Червеният депутат Иван Иванов също изрази съмнения за предпоставеност на конкурса. Той репликира Константин Попов от ГЕРБ като го попита кога е бил искрен - когато миналата година е гласувал за връщане на проектите заради това или сега, когато казва, че купуването на техника не трябва да се отлага. \"Да не се появят сега стари машини? Защото със същия патос вие отхвърлихте нови самолети. Ние ще подкрепим това нещо, но пътят, по който ще тръгнем, да не е опасен\", каза Иванов. Попов отговори, че с връщането на проектите парламентът е осигурил прозрачност при взимането на решението за нови изтребители.От ГЕРБ отговориха и на критиките на БСП за това, че последната една година е била загубена за модернизацията. Емил Христов, който беше председател на временната комисия за избор на изтребители, върнала цялата процедура от начало, заяви, че през последната година Министерството на отбраната и ръководството на въоръжените сили са свършили достатъчно работа. Работено е и по трите проекта за модернизация, за да може да се достигне етапа на купуване на нова техника. Колегата му Пламен Манушев обясни, че не е вярно, че в последните 10 години нищо не е направено за армията и посочи, че опитите за модернизация са били пресечени от правителството на тройната коалиция през 2007 година. Въпреки това Константин Попов от ГЕРБ обясни, че все пак в последните 30 години \"не сме инвестирали в армията за купуването на нова бойна техника\". Владимир Тошев допълни, че през последната година са достигнати 90 процента от заложените в армията цели.От ДПС заявиха, че твърдо подкрепят проектите. Симеон Симеонов каза, че темата за модернизация на армията не трябва да се противопоставя на темата за пенсиите и здравеопазването, което се \"проповядва от част от партиите\". ДПС е твърдо за армията да бъде въоръжена по НАТО-вски стандарти. От \"Воля\" заявиха, че са против проектите, въпреки че в комисия по отбрана също гласуваха \"въздържал се\".", "date": "2018.06.07", "title": "Атака искат да купим руски изтребители по стандартите на НАТО"}
{"url": "https://offnews.bg/sviat/tramp-iska-da-pokani-kim-chen-un-v-sasht-682212.html", "text": "Президентът на САЩ Доналд Тръмп заяви, че „със сигурност“ ще покани лидера на Северна Корея Ким Чен-ун в САЩ, ако предстоящите разговори в Сингапур преминат добре, предава Business Insider.Тръмп също заяви, че се надява да нормализира отношенията със Северна Корея и че е „абсолютно“ възможно да се подпише споразумение за формално слагане на край на Корейската война.„Нормализирането на отношенията е нещо, което очаквам да направя. Има много добри фактори пред Северна Корея. Тя има невероятен потенциал, защото хората са страхотни и със сигурност бихме искали да видим нормализация“, заяви Тръмп по време на съвместна пресконференция с премиера на Япония Шиндзо Абе.Президентът на САЩ наблегна на факта, че срещата е първата стъпка в „процес“, в който САЩ се надяват да убедят Северна Корея да се съгласи на пълно ядрено разоръжаване.", "date": "2018.06.07", "title": "Тръмп иска да покани Ким Чен-ун в САЩ"}
{"url": "https://offnews.bg/112/pian-bez-knizhka-schupi-dve-patrulki-i-rani-politcai-na-okolovrastnoto-682158.html", "text": "Пиян шофьор без книжка е бил задържан от органите на полицията в София след гонка по Околовръстния път. Мъжът е опитал да осуети полицейска проверка, което е довело до гонка.От МВР съобщават, че около 23 часа снощи екип на СДВР е опитал да спре лек автомобил. Шофьорът обаче не се подчинил на полицейските разпореждания и продължил движението си.Започнало преследване по южната дъга на Околовръстния път на столицата, при което патрулите успели да спрат нарушителя.Проверката на място показала, че 36-годишният мъж няма шофьорска книжка и седнал зад волана с концентрация на алкохол 1.4 промила.По време на преследването за спирането му по време на гонката са нанесени материални щети по два патрулни автомобила. Двама полицейски служители са получили леки наранявания, прегледани са и освободени.Извършителят, който се оказал с няколко регистрации в полицията, е задържан за срок до 24 часа.", "date": "2018.06.07", "title": "Пиян без книжка счупи две патрулки и рани полицаи на Околовръстното (видео)"}
{"url": "https://offnews.bg/obshtestvo/valeri-i-valeria-cherpiat-za-imen-den-681944.html", "text": "Църквата ни почита днес паметта на Света мъченица Валерия. Имен ден празнува и Валери. Света Валерия е родена в Кесария, Палестина. Със своите приятелки Мария и Кириакия решили да се отрекат от фалшивите идоли и да не извършват повече езически ритуали и жертвоприношения.Трите млади жени се скрили в малка къща извън града и живели там известно време. Постели и се молели постоянно на Господ да унищожи идолите, за да може да се утвърди християнството.Но те били открити и отведени при управителя на Кесария. Той обещал да пощади живота им, ако се съгласят публично да се отрекат от христовата вяра. Те обаче отказали и за наказание били екзекутирани.", "date": "2018.06.07", "title": "Валери и Валерия черпят за имен ден"}
{"url": "https://offnews.bg/obshtestvo/vanshno-se-zaema-s-kazusa-s-otnetite-balgarcheta-v-norvegia-682184.html", "text": "Министерството на външните работи е провело среща с посланика на Кралство Норвегия Лиз Николин Клевен Гревстад и е предало писмо до външния министър да започване на разговори по казуса с отнети българчета в скандинавската държава.Преди седмица репортаж на bTV разказа за няколко случая на деца на наши емигранти в Норвегия, настанени в приемни семейства, и за други, поставени под наблюдение от социалните служби.Един от случаите бе за братче и сестриче, настанени в отделни приемни семейства след раздялата на родителите си - майка българка и баща норвежец.\"Пред посланика на Кралство Норвегия, акредитирана за България, Лиз Николин Клевен Гревстад, бях категорична, че децата са на първо място в нашата култура и народопсихология и тяхното място е в семейството!Разбираме, че всяка държава се опитва да защитава правата на децата според собствените си правила. Казусите с отнети от родителите си деца – български граждани обаче силно ни притесняват. Неразбираемо е за нас и разделянето на стотици километри на брат и сестра и забраната да виждат майка си и да разговарят с нея, което неминуемо ще ги откъсне както един от друг, така и от техните корени и майчин език. Затова искаме да работим в тясно сътрудничество с норвежките институции, за да помогнем на засегнатите семейства!\", обяви външният министър Екатерина Захариева след срещата.Захариева очаква в най-кратки срокове да започнат консултски консултации и работни семинари по темата.", "date": "2018.06.07", "title": "Външно се заема с казуса с отнетите българчета в Норвегия"}
{"url": "https://offnews.bg/sviat/stokholmskiat-atentator-osaden-na-zatvor-do-zhivot-682185.html", "text": "Стокхолмският атентатор ще лежи в затвор до края на живота си.Узбекистанецът Рахмат Акилов бе осъден за тероризъм в Швеция, след като на 7 април 2017 година той вряза камиона си в пешеходци, убивайки петима души, предаде Би Би Си.40-годишният мъж се призна за виновен по обвинения в тероризъм в началото на съдебния процес срещу него, през февруари.Той изрази и съпричастността си към Ислямска държава, но ИДИЛ отрече да стои зад атентата.Акилов е търсил убежище, но молбата му е била отхвърлена. Той избяга от местопрестъплението, но бързо бе заловен.Той напуска Узбекистан и пристига в Швеция през 2014 г. През декември 2016 г. му е разпоредено да напусне страната до 4 седмици. Мъжът изчезва и, няколко месеца преди нападението, е включен в списъка с издирвани лица.", "date": "2018.06.07", "title": "Стокхолмският атентатор осъден на затвор до живот"}
{"url": "https://offnews.bg/obshtestvo/knsb-predlaga-da-se-vavedat-vaucheri-za-vik-eltehnitci-i-remonti-po-d-682186.html", "text": "КНСБ подготвя предложение до управляващите за въвеждане на система от ваучери за предоставяне на различни услуги по домовете от водопроводчици, елтехници и за други дребни ремонти по домовете, съобщава БНР.Идеята е тези услуги да бъдат извършвани от безработни и от хора от останалите уязвими групи на пазара на труда - младежите и хората над 55-годишна възраст. Подобен похват работи успешно от 6-7 години във Франция, Холандия и Белгия, а у нас има потенциал да изсветли десетки хиляди работни места, обяснява председателят на синдикалната организация Пламен Димитров. С подобни ваучери ще се създаде и възможност за ползване на детегледачки. Според Димитроив тези работни места ще станат по-атрактивни, а идеята може да се осъществи през социални кооперативи от безработни или знаещи майстори, които да научат други.Днес той участва в 107-та сесия на Международната организация по труда. Там обяви, че е нужен нов международен инструмент - Конвенция за прекратяване на насилието и тормоза срещу жените и мъжете в света на труда, която да даде дефиниции на понятията „тормоз“, сексуален тормоз“ и „насилие“ на работното място. Като най-голямо предизвикателство пред социалния диалог в България президентът на КНСБ определи договарянето на конкретен механизъм за определяне на минималната работна заплата.„Целта ни, заедно с нашите партньори, е да бъдат отразени всички фактори от ратифицираната наскоро Конвенция 131 на МОТ. Срещаме трудности при договарянето, поради липсата на съгласие кои показатели да бъдат отразени и с каква тежест. Надяваме се близо 2-годишните преговори за тристранно споразумение по МРЗ да станат скоро факт“, заяви Пламен Димитров.", "date": "2018.06.07", "title": "КНСБ предлага да се въведат ваучери за ВиК, елтехници и ремонти по домовете"}
