{"url": "https://offnews.bg/drugi/kiril-milov-shte-se-bori-za-zlatoto-na-evropejskoto-701234.html", "text": "Кирил Милов ще се бори за европейската титла в категория до 97 кг на класическия стил на първенството в Букурещ, Румъния. За златото световният вицешампион ще излезе в неделя срещу Муса Евлоев в повторение на финала от Мондиал 2018, спечелен от руснака. До момента Милов има на сметката си 4 победи, а на полуфиналите надви Елиас Кьосманен (Финландия) с 4:1. При 72-килограмовите Айк Мнацаканян ще се бори за бронза, след като загуби полуфинала от Сенгиз Арслан (Турция) с 1:2. Другите ни двама представители - Августин Спасов (60) и Константин Стас (67) продължават на репешажите, след като съперниците, от които паднаха, стигнаха финалите.Даниел Александров пък завърши пети при 77-килограмовите в класическия стил. В спор за бронза националът загуби от опитния арменец Арсен Джулфалакян с 1:5.", "date": "2019.04.13", "title": "Кирил Милов ще се бори за златото на европейското"}
{"url": "https://offnews.bg/bojni/kobrata-niama-da-spra-s-boksa-zaradi-dzheni-sushi-701215.html", "text": "Звездата ни в тежката категория на професионалния бокс Кубрат Пулев отново коментира казуса с временно отнетия му лиценз на територията на Калифорния. Репортерката Джени Суши и адвокатката ѝ Глория Олред подадоха жалба за сексуално посегателство след мача на Кобрата с Богдан Дину. До изслушването на 14 май, българинът няма право да се бие в този щат. Кобрата не е притеснен от този факт.\"Предстои ми мач в края на юни, който вероятно ще бъде в САЩ, ако всичко с комисията и лиценза ми бъде наред. Може и в Европа да е. Мисля, че понякога човек не трябва да се натиска прекалено за дадено нещо. Ако пътят е правилен и Господ е казал, то ще се случи. Това не означава, че трябва да се отказваш при всяка пречка\", коментира Кубрат пред \"24 часа\".\"Но когато си положил всички усилия, и то нееднократно, значи това просто не е твоето нещо. Няма проблем, веднага промяна и толкова. Надявам се да се отмени временно спиране на лиценза ми. В момента съм наказан, без нито да ме изслушат, да вземат моята гледна точка по случая.Просто отишла е една адвокатка и им е казала: \"Той е направи така и така, спрете му правата.\" И те на базата на видеоклип ми отнемат правата. Моят адвокат изпрати едно писмо, но на този етап няма отговор. Но мен това няма да ме спре да играя бокс, просто САЩ ще отпадне като вариант.Хората, които гледат отстрани, да преценят, но според мен всичко е ясно - и адвокатката за какво се бори, и Джени Суши за какво. То е толкова смешно, ясно и прозрачно, че няма накъде. Може да се види от самолет, даже и от друга планета.Никога през живота си не съм бил лишен от женско внимание. Съответно не съм си и представил, че подобна постъпка ще бъде възприета по такъв начин. Ние си говорихме с тази Джени съвсем приятелски и нищо не подсказваше да има някакъв проблем. Не оправдавам своята постъпка, беше спонтанна и явно неуместна, но бе напълно в рамките на шегата\", сподели Кобрата.", "date": "2019.04.13", "title": "Кобрата: Няма да спра с бокса заради Джени Суши"}
{"url": "https://offnews.bg/drugi/frantcuzojka-specheli-svetovnata-kupa-po-moderen-petoboj-v-sofia-701213.html", "text": "Французойката Мари Отеиз спечели турнира за Световната купа по модерен петобой, който се провежда мече трети ден на комплекса на НСА в столицата. В доста трудните метеорологични условия на дъждовно, хладно и ветровито време, Отеиз събра 1352 т., като изпревари на подиума Лаура Асадаускайте от Литва с 1337, Алис Сотеро от Италия с 1332 т. и др. Сред финалистките нямаше наши представителки. Сред официалните гости бяха президентът на Международният съюз по модерен петобой Клаус Шорман, генералният секретар г-жа Шайни Фанг, Андрей Кузманов – председател на БФМП, Камелия Александрова – ген. секретар на БФМП, организационният секретар на \"София – европейска столица на спорта\" Анатоли Илиев и др.С овации присъстващите приветстваха едно от златните български момичета - световната и европейска шампионка и носителка на бронзов медал в ансамбъла по художествена гимнастика от Олимпиадата в Рио 2016 Ренета Камберова, която също бе сред отличилите призьорките.Утре състезанията за Световната купа продължават с индивидуалните надпревари при мъжете, а в неделя турнирът завършва с щафетите. За втора поредна година гостите изтъкват перфектната организация на състезанията.", "date": "2019.04.13", "title": "Французойка спечели Световната купа по модерен петобой в София"}
{"url": "https://offnews.bg/futbol/balgaria-rumania-gartcia-i-sarbia-podpisaha-memorandum-za-obshti-kan-701211.html", "text": "Президентът на Българския футболен съюз Борислав Михайлов взе участие в днешната среща на върха между спортните министри и представители на футболните федерации на България, Румъния, Гърция и Сърбия в Солун, която завърши с подписването на първия официален документ за подготовка на общи кандидатури за домакинство на Мондиал 2030 и Евро 2028, информира сайтът на БФС.Министърът на младежта и спорта Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей сложиха подписите си под Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028.По време на разговора бяха обсъдени основните аспекти, свързани с подготовката на общата кандидатура. Около 70% от подготовката е свързана със спортната инфраструктура във всяка от четирите страни. Освен заявената политическа подкрепа от страна на всички, след официалното стартиране на подготовката трябва да има сериозни гаранции, че нито една държава няма да се откаже след официализиране на кандидатурата до завършване на процеса – без значение от политическата ситуация в страните.“Вярвам, че обществото успя да приеме идеята за обща кандидатура за престижен спортен форум, защото това е шанс да направим нещо добро за Балканите, нещо историческо – което ще помогне изключително много за развитието на региона”, заяви Красен Кралев. По думите му, ключът към успеха на кандидатурата е доброто планиране и реалната преценка на възможностите.“Подписването на международното споразумение днес е първата стъпка към реализирането на нашата обща мечта”, каза той. Българският спортен министър направи предложение до края на годината да се вземе окончателно решение дали ще кандидатстваме за световно или европейско първенство. “Има много сериозна разлика в критериите за инфраструктурата”, коментира Кралев.В разговорите на експертно ниво участваха президентът на БФС Борислав Михайлов, координаторът на проектите за кандидатури от страна на БФС Борис Станков, изпълнителният директор на Национална спортна база Пламен Манолов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова.“Партньорството между нашите четири държави е от фундаментално значение за развитието на спорта в региона и зa съвместните ни приятелски отношения”, коментира Борислав Михайлов.От името на Румъния на срещата присъства президентът на Румънския футболен съюз Разван Бурлеану. Той представи пред присъстващите презентация с обобщена информация за условията и възможностите на България, Сърбия, Румъния и Гърция. Бурлеану беше категоричен, че именно футболът може да бъде пътят за икономическо развитие на регионите.Президентът на футболната федерация на Гърция Евангелос Граменос участва в експертната среща от името на Гърция. Сърбия беше представена от вицепрезидента на Сръбската футболна асоциация Марко Пантелич, генералният секретар на Асоциацията Йован Шурбатович и заместник-спортният министър Дарко Удовичич. Спортните министри и представителите на футболните федерации на България, Сърбия, Румъния и Гърция дадоха изявление пред медиите, на което представиха изводите от проведените разговори.Работната среща в Солун бе четвърта поред между четирите държави. Следващата среща ще се проведе в Букурещ през месец юни.До края на 2019 година трябва да бъде взето крайното решение – дали четирите партньорски държави ще кандидатстват за домакинство на световно или на европейско първенство. Основен фактор ще е желанието на някоя от страните да построи стадион с капацитет над 80 000 места.", "date": "2019.04.13", "title": "България, Румъния, Гърция и Сърбия подписаха Меморандум за общи кандидатури за Мондиал 2030 и ЕП 2028"}
{"url": "https://offnews.bg/politika/koj-se-registrira-za-uchastie-v-evrovota-701210.html", "text": "15 партии, 8 коалиции и 10 инициативни комитета за издигане на независими кандидати се регистрираха в ЦИК за участие в европейските избори на 26 май 2019 г.Това е пълният списък на подалите документи участници. Публикуваме го с уточнението, че в момента тече проверка на документацията и събраните подписи, след която някои от регистрираните могат и да отпаднат. Съществува и възможност до 20 април регистрираните партии и коалиции да образуват нови коалиции.От подадените досега документи и от публичната информация стана ясно, че ГЕРБ ще се яви със СДС на евровота, коалицията \"Обединени\" патриоти\" се явява на \"съставни части\" - засега ВМРО, НФСБ и \"Атака\" се регистрираха отделно, като НСФБ подаде документи като лидерска коалиция \"Патриоти за Валери Симеонов\".Дясното ядро ще е представено от \"Демократична България\" - коалиция между ДСБ и \"Да, България\", включваща и представители на \"Зелените\", които в дните преди изборите изгубиха съдебния спор за името си и нямаха възможност да се впишат официално като участници във вота.ПАРТИИГЕРБДПСВМРО\"Атака\"\"Движение 21\"Движение България на гражданитеДОСТ\"Глас народен\"Партия \"Пряка демокрация\"Движение \"Презареди България\"Партия \"Възраждане\"Партия \"Българска нова демокрация\"\"Волт\"Партия на ЗеленитеБългарско национално обединениеБСП за БългарияДемократична България - обединение\"Воля - българските родолюбци\"Патриоти за Валери СимеоновКоалиция за БългарияКоалиция на младите Коалиция \"Движение Заедно\"Българска социалдемокрация – Евролевица БСДЕКоалиция \"Възход\"ИНИЦИАТИВНИ КОМИТЕТИ ЗА ИЗДИГАНЕ НА НЕЗАВИСИМИТЕ КАНДИДАТИ:Албена БеляноваВаня Григорова (съветник към КТ \"Подкрепа\")Венислава АтанасоваВенко БалтаджиевДесислава Иванчева (подсъдимият кмет на \"Младост\")Йордан МалджанскиМинчо Спасов Куминев (бивш депутат от \"Атака\")Николай Ненчев (БЗНС, бивш министър на отбраната в кабинета на Б. Борисов)Станислав ГеоргиевХристо Симеонов", "date": "2019.04.13", "title": "Кой се регистрира за участие в евровота"}
{"url": "https://offnews.bg/sviat/provezhda-se-naj-golemiat-antipravitelstven-protest-v-belgrad-obnoven-701220.html", "text": "Хиляди граждани от цяла Сърбия се събраха в центъра на Белград, на площада пред Скупщината, на предварително обявена за най-голямата досега демонстрация срещу управляващите.Присъстват граждани от всички възрасти, но преобладават младите на около 20-30 години, които не желаят да живеят повече под управлението на президента Александър Вучич и да напускат страната, предаде БГНЕС.Протестиращите настояват за оставка на президента, на премиера Ана Бърнабич и парламентарния говорител Мая Гойкович.Множеството носи плакати, които са ръчно направени и свидетелстват за спонтанността на протеста. На тях се чете: „Приключил си!“, „Не съм тъп“, изписан върху националния флаг на Сърбия. Има и такива, които са в типичния сръбски стил: „Ако искам президентът да ме…, щях да гласувам за Ричард Гиър“. Един от най-любопитните е снимка на диктатора Ким Чен Ун с мустачки на Хитлер и на него пише „Три в едно“, допълва БГНЕС.Пред сградата на Скупщината вече е издигната трибуна. Пред нея има и огромен плакат, на който пише „Слобо приключи в Хага, а ти директно под земята“.Междувременно македонска телевизия съобщи, че сръбски депутати са нощували в сградата на Скупщината, за да не бъде допуснат преврат.От колоните звучи прочутия шлагер „Пада влада“/“Пада правителството“ от филма на Душан Ковачевич „Професионалистът“.Днешният протест е под мотото „Един за всички“. Протестиращите обявиха, че протестът ще прерасне в ежедневен до падането на кабинета и насрочване на нови избори.Опозиционният Алианс за Сърбия съобщи, че настоява за избори в следващите 6 до 9 месеца, като в този период трябва да се гарантира провеждането на свободни избори и свобода на медиите.Протестът в събота, 13 април, приключи, като протестиращите дадоха на властта шест дни, за да изпълни исканията им. В противен случай се заканиха следващата събота да организират още по-мащабна демонстрация.", "date": "2019.04.13", "title": "Провежда се най-големият антиправителствен протест в Белград (oбновена)"}
{"url": "https://offnews.bg/temida/pusnaha-pod-garantcia-sobstvenichkata-na-rotvajlerite-nahapali-detca-701221.html", "text": "Съдът пусна под гаранция стопанката на ротвайлерите, които Съдът сметна, че е налице престъпление, понеже собственичката Полина Шишманова не е положила достатъчно грижи за животните и така е допуснала те да нанесат средна теелсна повреда на пострадалите. Ротвайлерите нахапаха жестоко краката на децата.Пред съда стопанката твърди, че кучетата са откраднати. Съдът заключи, че кучетата или са пуснати от собсвениците си, или са избягали от дома си, а обвиняемата е била длъжна да предвиди, че животните са агресивни и могат да наранят животни или хора. За обвинителен акт трябва да се съберат още доказателства, а междувременно няма опасност задържаната да се укрие, защото работи, има чисто съдебно минало, няма и противообществени прояви, прие съдът. Затова жената бе пусната под гаранция.Прокуратура поиска постоянен арест за Шишманова. ", "date": "2019.04.13", "title": "Пуснаха под гаранция собственичката на ротвайлерите, нахапали деца"}
{"url": "https://offnews.bg/politika/mariana-nikolova-sanktciite-za-5-neizvineni-otsastvia-ot-klas-sa-miar-701222.html", "text": "Образованието е от ключово значение за интеграцията на ромското население и затова се предлагат рестриктивните мерки при пет неизвинени отсъствия да се спират социалните и семейните помощи за цялата година, коментира в предаването в  на Дарик радио вицепремиерът по икономическата и демографската политика Марияна Николова.\"Важно е да не стига до етническо напрежение и ситуации като тази в Габрово не трябва да се политизират\", заяви Николова.Искам да приветствам усилията на полицията, които изключително се справиха в тази тежка и сложна ситуация, за да не се стигне до етническо напрежение. Защото е много тънък моментът с етническото напрежение и не бива да се политизира\", добави тя.На въпрос защо шефът на полицията в Габрово е подал оставка, след като местната полиция се е справила добре, Николова отговори: \"Явно не се е справил достатъчно, защото този проблем е замитан. Ромската интеграция е дългогодишен проблем, върху който изключителни мерки, които бяха прилагани и лансирани в обществото, явно не дават добрия резултат. Може би ще трябва да се направят и някои по-драстични законодателни промени и в тази посока правителството работи. Неслучайно вчерашното заседание на Националния съвет за тристранно сътрудничество, чийто председател съм аз, се разгледа и законопроектът за социалното подпомагане, където се предлагат значителни рестриктивни мерки, а именно при пет неизвинени отсъствия да се спират семейните и социалните помощи за цялата година.\"", "date": "2019.04.13", "title": "Марияна Николова: Санкциите за 5 неизвинени отсъствия от клас са мярка за интеграция на ромите"}
{"url": "https://offnews.bg/futbol/shampionat-mfk-spartak-potvardi-uchastie-v-shampionskata-liga-po-plazh-701214.html", "text": "Носителят на титлата на България по плажен футбол МФК Спартак (Варна) потвърди своето участие в Шампионската лига. Тимът от морската столица ще представлява страната в основния кръг от надпреварата, която за трета поредна година ще се проведе в португалския град Назаре.През този сезон организаторите увеличиха значително броя на отборите, които имат право на участие в основната схема и квалификациите на най-силния клубен турнир на континента, като се очаква общият им брой да надхвърли 80.За първи път в историята на надпреварата има клубен коефициент, а първите шест държави в него ще бъдат представени от по три отбора - Португалия, Русия, Италия, Украйна, Полша и Испания. Турция, Унгария и Швейцария ще са с по двама представители, а всички други държави - с по един в основната схема. Успоредно ще бъде проведен и турнир за подали заявки отбори извън основната схема, който ще излъчи още осем тима, които ще се включат във втората фаза на турнира.МФК Спартак записа изключително представяне през 2018 г., стигайки до осминафинал в турнира. Така варненци станаха първият роден тим, който прескача груповата фаза в основния кръг. В края на сезона пък спартаклии заеха и престижното 23-то място в общата ранглиста за всички времена в турнира, изпреварвайки отбори като Бенфика, Милан, Бешикташ, Леванте, Марсилия и ЦСКА (Москва).Родният шампион продължава своята подготовка във Варна, а до заминаването си тимът ще опита да уреди и няколко контролни срещи.Жребият за Шампионската лига ще бъде изтеглен в края на месеца, като преди това организаторите ще определят разпределението на отборите по урни.Срещите в Назаре стартират на 30 май, а основният кръг започва ден по-късно. Груповата фаза трябва да завърши на 2 юни, след което са директните елиминации. Клубният първенец на континента ще стане ясен на 9 юни. В турнира ще се изиграят повече от 250 мача.", "date": "2019.04.13", "title": "Шампионът МФК Спартак потвърди участие в Шампионската лига по плажен футбол"}
{"url": "https://offnews.bg/evropa/64-ma-spaseni-kraj-libia-migranti-shte-badat-razpredeleni-v-4-strani-v-701218.html", "text": "Малта обяви, че е постигнато споразумение 64-имата мигранти, спасени в либийски води преди 10 дни, да бъдат разпределени в четири страни от ЕС, предаде Асошиейтед прес, цитирана от БТА.Мигрантите ще бъдат разпределени в Германия, Франция, Португалия и Люксембург.Те ще бъдат прехвърлени на малтийски кораби от кораба на неправителствена организация, който ги е спасил, и ще ги транспортират до пристанището.Корабът, плаващ под германски флаг \"Алан Курди\", няма да получи разрешение да влиза в малтийски пристанища, допълни Малта.Малта и Либия отказаха на спасителния кораб да влезе в техните пристанища с аргумента, че действията му във водите край Либия насърчават трафикантите на хора.Германската хуманитарна организация \"Морско око\" (Sea-Eye), която наблюдава либийското крайбрежие, би тревога заради влошаващите се условия за 64-имата мигранти. Двама от тях бяха евакуирани преди дни заради здравословни проблеми, припомня АП.", "date": "2019.04.13", "title": "64-ма спасени край Либия мигранти ще бъдат разпределени в 4 страни в ЕС"}
{"url": "https://offnews.bg/gimnastika/katrin-taseva-zaradva-publikata-v-arena-armeetc-s-medal-ot-svetovnata-701217.html", "text": "Катрин Тасева зарадва българската публика и грабна бронзовото отличие в многобоя на Световната купа в София с обща оценка от 80.150.Грацията ни изигра отлично съчетанието си на бухалки и получи 21.200, но допусна известни неточности на лента, където бе оценена с 18.500. Тасева ще участва и на четирите финала на различните уреди, които са утре.Другата ни представителка Невяна Владинова не бе достатъчно убедителна и направи грешки в съчетанията си на бухалки (17.750) и лента(17.650), което доведе до обща оценка от 75.900 и седмо място в общото класиране. Владинова ще участва във финалите на обръч и топка, след доброто си представяне в първия ден.Златото в многобоя спечели рускинята Александра Солдатова с обща оценка от 82.450. Втората рускиня Екатерина Селезньова допусна грешки днес на бухалки и лента и остана девета в многобоя със 75.400 точки. Сребърното отличие стана притежание на Линой Ашрам от Израел с 80.450.", "date": "2019.04.13", "title": "Катрин Тасева зарадва публиката в Арена Армеец с медал от Световната купа"}
{"url": "https://offnews.bg/obshtestvo/zapochna-protestat-v-gabrovo-proticha-mirno-ima-arestuvani-za-bombic-701227.html", "text": "За четвърти пореден ден в Габрово се провежда протест, като този път протестиращите са няколкостотин - около двойно повече от предишната вечер. За пръв път днес присъства и човекът, побоят над когото стана повод за напрежението - Венцислав Иванов.По информация на bTV има няколко арестувани. Те са били задържани в района на общината заради липса на лични документи и открити у тях бомбички.Още преди началото на днешния протест се очакваше той да е по-многоброен, да има участници от други градове и евентуално провокатори.Тези прогнози се оправдаха само що се отнася до по-големия брой присъстващи. Не бяха забелязани идващи от други места демонстранти, нито провокации или актове на агресия.На място има засилено полицейско присъствие, вкл. на полицаи с жилетки \"Антиконфликт\".Протестът е обявен за мирен. Планирано бе да започне от централния площад пред общината и да премине под формата на шествие.Напрежението в града се покачи след нападение на служителя на супермаркет от трима роми. Нападателите в момента са в ареста.Протестиращите настояват законите и редът да се спазват от всички. Искат и оставката на кметицата Таня Христова. В отговор тя коментира, че ако това ще разреши ромския въпрос, всеки сам може да си отговори как би постъпила. Но че решаването му не е по силите на нито една институция потделно.По време на протестите досега имаше няколко задържани и ранен полицай.Заради безредиците и ситуацията в Габрово шефът на местната полиция подаде оставка.", "date": "2019.04.13", "title": "Започна протестът в Габрово. Протича мирно, има арестувани за бомбички (обновена)"}
{"url": "https://offnews.bg/112/ottcepiha-rajona-okolo-tcentralna-gara-v-plovdiv-obnovena-701225.html", "text": "Районът около Централна гара в Пловдив бе отцепен заради сигнал за бомба, съобщи радио \"Фокус-Пловдив\".Сигналът е получен около 18 ч днес на телефон 112.Гражданите и спрелите в периметъра на гарата автомобили се извеждат на безопасно разстояние.В момента се работи по проверка на сигнала и установяване на подателя му.Около 20 ч беше съобщено, че не е открито взривно устройство. Все още се търси авторът на сигнала.", "date": "2019.04.13", "title": "Отцепиха района около Централна гара в Пловдив (обновена)"}
{"url": "https://offnews.bg/gimnastika/zlato-za-ansambala-ni-na-svetovnata-kupa-v-sofia-701226.html", "text": "Българският ансамбъл спечели златото в многобоя на Световната купа по художествена гимнастика в София.Симона Дянкова, Лаура Траатс, Мадлен Радуканова, Ерика Зафирова и Стефани Кирякова изиграха изключително сложната и красива композиция с три обръча и два чифта бухалки по музика от саундтрака от филма \"Най-великият шоумен\", като имаха една неточност в риск, но показаха такива смайващи трудности с уред и тяло, че общата им оценка, която получиха беше 24.400, а тази за трудност 16.500 т.Вчера момичетата на треньора Весела Димитрова бяха безапелационни в изпълнението с 5 топки, за което получиха оценка от 24.950 т. и така със сбор 49.350 т. спечелиха напълно златния медал в многобоя и утре ще се борят за медали и в двата финала на съчетанията (с 5 топки и с три обръча и два чифта бухалки).Сребърният медал спечели отборът на Италия със сбор от 48.200 (24.300 за съчетанието с 5 топки и 23.900 за съчетанието с обръчи и бухалки), а бронзовото отличие завоюва ансамбълът на Япония със сбор от 46.800 (23.750 за съчетанието с 5 топки и 23.050 за съчетанието с обръчи и бухалки).", "date": "2019.04.13", "title": "Злато за ансамбъла ни на Световната купа в София"}
{"url": "https://offnews.bg/politika/tcvetanov-da-ne-se-poddavame-na-falshivite-novini-i-kompromatite-701231.html", "text": "По време на кампанията за европейските избори да не се поддават на фалшивите новини и компроматите, а да имат добър диалог с гражданите.Това послание отправи Цветан Цветанов към пловдивската структура на ГЕРБ, на чийто традиционен бал бе гост.„Ние подкрепяме бъдещия председател на Европейската комисия Манфред Вебер, който е голям приятел на България“, каза още Цветан Цветанов пред членовете на ГЕРБ от структурите в Пловдив-град и Пловдив-област. Той допълни, че и в тези избори партията залага на диалога и доказателство за това е, че се е вслушала в призива на Жозеф Дол. „Заедно сме със СДС, за да може да не се разпилява гласът на демократично мислещите граждани“, заяви заместник-председателят на ГЕРБ.„Пловдив през тази година е Европейска столица на културата благодарение на местната общност, на екипа на кмета Иван Тотев и с подкрепата на държавата. След откриването международните медии писаха за града с уважение – за неговото наследство и за инфраструктура, инвестициите и бизнеса в „града под тепетата“, допълни Цветанов.„Традиционно в Пловдив-град и Пловдив-област ГЕРБ има много добри изборни резултати. През месец май предстоят много изключително важни избори за Европейски парламент. Те са важни и за бъдещето на Европа и за нас, за да затвърдим постигнатото през изминалите години“, заяви от своя страна кметът на Пловдив и областен координатор на партията в града инж. Иван Тотев.", "date": "2019.04.13", "title": "Цветанов: Да не се поддаваме на фалшивите новини и компроматите"}
{"url": "https://offnews.bg/futbol/tcska-se-izravni-po-tochki-s-ludogoretc-na-varha-701233.html", "text": "Отборът на ЦСКА победи Берое с 2:0 в двубой от 29-ия кръг на Първа лига, който се изигра на стадион \"Българска армия\".С успеха \"червените\" събраха 64 точки и се изравниха по точки с лидера Лудогорец, който в неделя гостува на Левски на националния стадион. Головете за успеха на водения от Любослав Пенев тим отбелязаха Евандро от дузпа в 13-ата минута и Кристиян Малинов в 89-ата.ЦСКА можеше да реши мача и по-рано, но вратарят на заралии Душан Перниш на няколко пъти спаси мрежата си от попадение.Двубоят започна кошмарно за ЦСКА, след като още във втората минута контузия получи Тиаго и се наложи да бъде принудително заменен от Антов.Берое също получи сериозен удар в 77-ата минута, когато влезлият като резерва Владимир Гаджев се контузи и напусна игра със съмнения за скъсан ахилес.Двубоят беше генерална репетиция за мача полуфинала за Купата на България срещу Ботев в Пловдив в сряда.По-рано през деня Ботев загуби у дома с 0:2 от Черно море. Патрик Андраде беше големият герой за \"моряците\", като наниза и двете попадения в края на мача след асистенции на Ндонгала.", "date": "2019.04.13", "title": "ЦСКА се изравни по точки с Лудогорец на върха"}
{"url": "https://offnews.bg/obshtestvo/api-karajte-vnimatelno-po-okolovrastnoto-na-sofia-dazhdat-e-deformir-701232.html", "text": "Шофьорите да се движат с повишено внимание и съобразена скорост и да спазват пътната сигнализация по софийския околовръстен път при детелината в посока Казичене, предупреди АПИ. Настилката там е деформирана от падналите дъждове.По-рано днес предупреждение за шофиране с повишено внимание Пътната агенция отправи и за пътя между Ловеч-Левски заради излязла вода от коритото на река Осъм. Беше организиран обходен маршрут. Впоследствие пътят бе отворен, но се почистваше от кални участъци.", "date": "2019.04.13", "title": "АПИ: Карайте внимателно по Околовръстното на София, дъждът е деформирал настилката"}
{"url": "https://offnews.bg/politika/bsp-shte-obsadi-11-partii-i-organizatcii-koito-da-ia-podkrepiat-na-ev-701219.html", "text": "Националният съвет на БСП ще обсъди 11 партии и организации, които да подкрепят левицата на изборите, съобщи пресцентърът на партията.На заседанието на 14 април ще бъде взето решение за сключване на споразумение за подкрепа и сътрудничество на предстоящите избори за Европейски парламент след проведени разговори с тях. Основа за взаимодействие е предизборната платформа \"Визия за Европа. За социална Европа на гражданите и народите, срещу неравенството и бедността\", приета от БСП на Конгрес, на 26 януари 2019 г.Партиите и организациите, изразили желание за подкрепа, без да влизат в коалицията \"БСП за България\" и без да имат свои представители в листата, са:- Партия \"Движение за радикална промяна - Българска пролет\"; - Българска земеделска партия;- Общонароден комитет за защита на националните интереси;- Политическа партия \"Европейска сигурнст и интеграция\" ;- Политическа партия \"ПОДЕМ\";- Съюз на пенсионерите - 2004;- Национален синдикат \"Защита\";- Партия на българските комунисти;- Конфедерация на обществените организации от сигурността и отбраната;- Съвет на европейската научна и културна общност;- Отечествен съюз.", "date": "2019.04.13", "title": "БСП ще обсъди 11 партии и организации, които да я подкрепят на евровота"}
{"url": "https://offnews.bg/sviat/politciata-otkri-ogan-sreshtu-shofior-blasnal-kolata-na-ukrainskia-po-701228.html", "text": "Лондонската полиция е открила огън по време на пътен инцидент, в който е участвал и автомобилът на украинския посланик във Великобритания, съобщи Би Би Си. По време на инцидента кола е започнала да блъсна в околните превозни средства, вкл. дипломатическия автомобил.Според посолството на Украйна колата на посланика е била блъсната умишлено, докато била паркирана пред сградата на мисията в Холанд парк.Когато полицаи пристигнали на място, колата на нападателя се насочила и срещу тях.Наложило се да стрелят и да използват електрошок, за да арестуват нападателя - мъж на 40 и няколко години. Той не е бил ранен по време на задържането.От полицията съобщават, че инцидентът не се разглежда като терористичен акт.Органите на реда били призовани след сигнал за \"антисоциално поведение\" на шофьор.От посолството на Украйна допълват, че няма пострадали служители, а властите установяват самоличността на шофьора и мотива му.", "date": "2019.04.13", "title": "Полицията откри огън срещу шофьор, блъснал колата на украинския посланик в Лондон"}
{"url": "https://offnews.bg/sviat/sasht-bebeshki-shezlongi-na-fisher-price-svarzani-sas-smartta-na-bebe-701223.html", "text": "Американската комисия за безопасност на потребителските продукти обяви за опасни бебешките шезлонги на компанията Fisher Price - Rock 'n Play, като свърза с употребата им случаи на т.нар. синдром на внезапната бебешка смърт.Комисията предупреди потребителите да не поlzват шезлонга и да потърсят от производителя възстановяване на платената за него сума или замяна с друга стока.В САЩ този тип бебешки люлки се продават за 40 до 149 долара.От компанията обявиха, че приемат мярката, макар да смятат продукта си за безопасен. Комисията обаче съобщава за 10 случая на ранна детска смърт на бебета над 3 месеца от 2015 г. насам, свързани с употребата на шезлонга.В повечето случаи бебетата са се задушили, завъртайки се в шезлонга от гръб на корем или настрани, когато не са били вързани с предпазните колани.Компанията \"Мател\", соbственик на \"Фишър Прайс\", коментира, че гарантира за безопасността на люлката, но се е съгласила доброволно да я спре от продажба заради предупрежденията на комисията.", "date": "2019.04.13", "title": "САЩ: Бебешки шезлонги на Fisher Price свързани със смъртта на бебета"}
{"url": "https://offnews.bg/sviat/hakeri-otkradnaha-4000-fajla-s-palnite-danni-na-agenti-ot-fbr-701201.html", "text": "Група хакери извърши опасна атака срещу голям масив на ФБР и се сдоби с данните на хиляди служители от американските правоприлагащи и федерални служби, съобщава порталът Tech Crunch, цитиран от Мениджър.Изданието се позовава на анонимна кореспонденция с виртуалните престъпници и цитира част от нея: \"Ние хакнахме повече от 1000 сайта. Сега структурираме получените данни и скоро те ще бъдат продадени!\" На въпрос от изданието дали откраднатите от тях данни биха изложили на риск федерални агенти и служители от правоприлагащите органи, хакерите отговарят \"Най-вероятно - Да!\".Хакерите са получили достъп до около 4 хиляди файла. Според медията става дума за данни, свързани с Националната академия на ФБР.След атаката хакерите разполагат с имената на служители на реда и федералните служби на САЩ, техните адреси, лични и правителствени имейли и позиции.Според медията става дума за данни, свързани с Националната академия на ФБР. В анонимна кореспонденция с авторите на материала хакерите признаха, че са хаквали повече от хиляда сайта, като са възнамерявали да структурират извлечената информация и впоследствие да я продадат.", "date": "2019.04.13", "title": "Хакери откраднаха 4000 файла с пълните данни на агенти от ФБР"}
{"url": "https://offnews.bg/medii/fejsbuk-harchi-nad-20-miliona-dolara-za-ohrana-na-zukarbarg-i-semejstv-701202.html", "text": "Гигантът Фейсбук харчи огромни суми, за да охраняват основателя на социалната мрежа Марк Зукърбърг и семейството му. По неизвестни причини, разходите за сигурността са скочили в пъти само за една година, предава Нова тв.През 2017 г. от компанията са похарчили около 9 милиона долара за екипите, които пазят младия милиардер. През 2018-та тази сума е скочила до над 20 милиона. Въпреки че се води директор, Марк Зукърбърг умишлено взима заплата от 1 долар годишно, но компанията плаща за всичките му скъпи навици.Освен 20 милиона за охрана, над 2,5 млн. са били похарчени за лични разходи на Зукърбърг като наем на частни самолети, например. Сумите са публично достояние, защото от няколко години Фейсбук се листва на борсата и дължи обяснение на акционерите си.", "date": "2019.04.13", "title": "Фейсбук харчи над 20 милиона долара за охрана на Зукърбърг и семейството му"}
{"url": "https://offnews.bg/drugi/vasil-gospodinov-ostana-sedmi-na-evropejskoto-po-shtangi-v-gruzia-701212.html", "text": "Васил Господинов се нареди седми на завършващото днес в грузинския град Батуми Европейското първенство по вдигане на тежести за мъже и жени. В кат. до 109 кг европейският вицешампион от миналата година завърши изхвърлянето със 181 кг. В изтласкването започна с успех на 215 кг, след което съдиите не признаха опита му на 222 кг, а при третото си излизане на подиума не можа да вдигне 225 кг.Така Господинов остана шести във второто движение и седми в общото класиране с двубой 396 кг, съобщава официалният сайт на БФВТ www.wfbulgaria.com. В група Б на същата категория младежкият олимпийски вицешампион от Буенос Айрес 2018 Христо Христов завърши с двубой 376 кг (172 и 204 кг), което му отреди 11-а позиция в крайното класиране на първенството. С представянето на Господинов и Христов завърши българското участие на Еврошампионата в Батуми.„За първи път от години насам имахме възможност за нормална подготовка, без сътресения и резултатите са видни. Притежаваме много добри млади щангисти, те тепърва ще разкриват своя потенциал. Искам да поздравя медалистите, които направиха така, че българското знаме да се вее в залата в Батуми, а благодарение на Божидар Андреев чухме и родния химн.Щастлив съм, че българските щанги се връщат на победния път. Благодаря на треньорите и специалистите по места, на целия щаб на националния отбор, начело с Иван Иванов и министър Красен Кралев, който помага много на нашия спорт. Специални благодарности към нашите спонсори – Спортният тотализатор, Медина Мед и Ромпетрол, които ни подпомогнаха в труден момент, повярваха в нас и ние вече оправдаваме тяхното доверие.Сега ни предстои много работа в битката за олимпийски квоти за Токио 2020 и за авторитетно представяне на Световното през септември в Тайланд,“ заяви от Батуми Неделчо Колев, председател на Българска федерация по вдигане на тежести.Така България завърши първенство в Грузия с общо 8 медала – 4 златни, два сребърни и два бронзови. Само в двубоите нашите щангисти имат един шампион и двама вицешампиони, след като Божидар Андреев грабна злато в кат. 73 кг, преди това Ивана Петрова и Ангел Русев спечелиха сребро при най-леките.", "date": "2019.04.13", "title": "Васил Господинов остана седми на европейското по щанги в Грузия"}
{"url": "https://offnews.bg/nashite-avtori/da-sprem-estestvenia-otbor-701173.html", "text": "„Няма никакво изключение от правилото, че всяко органично същество се размножава естествено до такава степен, че ако не се унищожава, земята скоро би се покрила от потомството на само една двойка.“ Ч. Дарвин, „Произход на видовете“, глава III „Борба за съществуване“.Заглавието ми е почти шега, не пиша научен труд, само наблюдавам обществените процеси. Всъщност, ще дам и моите пет стотинки по темата „родител едно и родител две“. Идеолозите на новото време не правят нищо повече от изкуствен подбор. Някога сме се научили да опитомяваме диви животни, а в опитомяването на хората вече постигаме забележителни успехи. Селектирането е бавен процес, иска векове и хилядолетия. И понеже сме същества словесни, Божи твари, идеолозите почват своя проект за селекция и депопулация от езика, от словото. Пътят на греха винаги минава през три етапа – мисъл, дума, дело. В текущия джендър проект се намираме към днешна дата още във втората фаза.И така, езикът трябва да бъде осакатен. Да се ампутират естествените думи и понятия като „мъж, бял, хетеросексуален“, а за новите заместители, за ментето се налага да бъде изработена философска рамка, която псевдонаучно да оправдае безумието на авторите на „новговора“ (творбите на Оруел, Хъксли, Мор, Кампанела са само репетиции, литературни упражнения, сондиращи нагласите и подготвящи умовете за онова, което се готви на практика).Новото ми любимо словосъчетание е toxic masculinity, токсичната мъжественост е висша поезия в творчеството на септичните съзнания. Разрушителите на стереотипове са открити врагове на човешкото милосърдие и здравия разум. И на естествения отбор, за тях „алфа“ мъжкият не е биологичен факт, а само обществен мисловен конструкт, вреден стереотип за преодоляване и, като отричат наблюденията на Дарвин, обричат бъдещия хомо еректус на необичайна тъпота. Селекцията ще продължи в следващия етап – на дело. Ще бъде развъдено и поощрено най-тъпото. Не на вълчата порода и изправените уши! Не на най-силния елен, който побеждава съперниците си в жестоки битки! И каква е тая глупендерска кошута, която ги наблюдава отстрана и очаква своя единствен победител? Не може ли да се чифтоса с някой хърбав нещастник? С някой смрамючкан веган и слънцеяд? С някой сексуално полиморфен загубеняк? Фашистка!Не на вълчата порода! Да на лисичата, чакалската, мършоядната, която си чака дажбичката в купичка с изписано лигаво име върху нея. На страхливата порода – три пъти да!Мъничка подробност, говорим за хора, хюман биингс. Ще ги селектираме както никога досега. Това безобразие повече не може да продължава! Я отворете worldometers.info, ще ви се изяснят някои тенденции. На 1 юли 2040 г. човешката популация върху планетата Земя ще бъде над 9 милиарда. Предимно тъпанари. Налага се да ги редуцираме. За един ден новото бреме от човеци е около двеста хиляди парчета. Всеки ден по двеста хиляди нови гладни гърла се пръкват и надават рев. Принудени сме да ги превъзпитаме, да осъзнаят, че размножаването е вредно за всички. Дарвин е ретро. Дарвин поостаря, вече е назадничав и мек. Новите мерки ще бъдат безкомпромисни и безмилостни. Почнахме от думите, ще стигнем и до делата.Новият свят е по-високото ниво на играта, но всъщност е по-ниско. Падението продължава. Демоните са във вихъра си. Същата стара мизерия, която Библията е предвидила още в началото. Няма съдба. Има закономерности.", "date": "2019.04.13", "title": "Да спрем естествения отбор"}
{"url": "https://offnews.bg/obshtestvo/sabirat-tonove-kapachki-za-badeshteto-na-nedonosenite-detca-701206.html", "text": "Стотици хора се включиха в четвъртото издание на благотворителната кампания „Капачки за бъдеще”, съобщава БГНЕС.„Заедно можем повече” – обединени от това мото, още рано сутринта пред Националния стадион „Васил Левски“ в столицата започнаха да се стичат хора, желаещи да бъдат съпричастни с инициативата. Малки и големи разтоварваха чували, чанти и пластмасови туби пълни с милиони капачки, които са събирали през цялата година. Тяхното дарение отново ще отиде за закупуването на кувьоз за болница в малък град. До момента от кампанията са закупени общо 11 кувьоза.„Стартирахме преди година и половина. Само за първата година рециклирахме почти 70 тона пластмаса. Със средствата успяхме да закупим 6 кувьоза. Дарихме ги в Чирпан, Червен бряг, Ботевград, Нова Загора, Троян и Кнежа. Междувременно закупихме още 5 кувьоза, които предстои да дарим. В момента проучваме болниците, които са належащи. Първите две са Берковица и Харманли, а следващите 3 ги проучваме в момента, защото взимаме данни от Министерство на здравеопазването“, каза пред БГНЕС Лазар Радков, един от съорганизаторите на инициативата.Очакванията са в днешната акция да бъдат събрани около 35-40 тона капачки.Вижте как може да се включите в инициативата във Фейсбук страницата .", "date": "2019.04.13", "title": "Събират тонове капачки за бъдещето на недоносените деца"}
{"url": "https://offnews.bg/obshtestvo/dotc-antonij-galabov-tazi-vecher-shte-se-napravi-opit-za-radikalizir-701198.html", "text": "Тази вечер ще се направи опит за радикализиране на протеста в Габрово. Това каза в интервю за седмичното обзорно предаване „Метроном“ на Радио „Фокус“ политологът доц. Антоний Гълъбов.Той отбеляза, че има достатъчно заинтересовани групи, които са в състояние да се опитат да радикализират всяка ситуация. Той припомни, че подобен опит е имало в Кюстендил само преди два месеца.„Кметът на Кюстендил успя да удържи да не бъде етнизиран един криминален случай, в който загина човек, защото български и ромски мутри са се сбили. Тук няма етнически елемент, в това отношение опитите продължават с Габрово“, каза доц. Антоний Гълъбов.По думите му опасни групи от интереси влияят върху различни партии.„Става дума за проблем на националната сигурност, който не е ромски, той е български. В българското общество има групи, които са в състояние да сплашат хората и да спекулират със страховете на българските граждани, което е много опасно. Тези групи не са ромски, а български. Много е важно тази линия, която избра правителството в момента, да бъде продължена и след затихването на проблемите в Габрово. Имам основания да смятам, че тази вечер те ще се опитат да радикализират протеста, затова е много важно хората, които отговарят за управлението на кризата в Габрово, да се подготвят добре. Има групи от интереси, които търсят провокация, които търсят възможност да се радикализира ситуацията и да дестабилизират страната“, заяви политологът.Според доц. Антоний Гълъбов по сценариите досега тези групи ще се опитат да придвижат хора към Габрово.„Помните Катуница - в рамките на часове бяха докарани футболни агитки. Имаме натрупване, имаме последователност, свързана с предизборна ситуация, генериране на етническо напрежение, последователна работа в социалните мрежи и всяване на страх. Това е риск, който трябва да бъде пресрещнат много сериозно“, отбеляза доц. Антоний Гълъбов.", "date": "2019.04.13", "title": "Доц. Антоний Гълъбов: Тази вечер ще се направи опит за радикализиране на протеста в Габрово"}
{"url": "https://offnews.bg/obshtestvo/ministar-valchev-detcata-triabva-da-poseshtavat-uchebnite-zaniatia-701203.html", "text": "Работата по механизма за обхващане на деца в училище трябва да се префокусира върху всекидневната посещаемост. Това заяви пред журналисти в Сливен министърът на образованието и науката Красимир Вълчев, съобщава БТА.По думите му, постигнатите добри резултати от работата на екипите по откриване и връщане в училище на деца, отпаднали от системата, трябва да се затвърдят със задържането им там и фокусирането върху ежедневното обучение.Министър Вълчев заяви, че единствено през държавата ще могат да бъдат налагани ефективни рестриктивни мерки срещу безотговорните родители, защото механизмът, чрез който кметовете налагат глоби не работи.„Убедени сме, че това ще има успех. Всички мерки заедно, всички институции заедно само могат да се справят“, каза той.Вълчев каза още, че целта е децата не само да бъдат записани в училище, но и да посещават учебните занятия.„Родителите им не винаги го разбират. Когато се наемат хора от общността, по-добре ги разбират. Над 200 медиатори имаме вече в страната допълнително назначени за последните две години“, посочи той.Министър Вълчев поясни, че МОН си поставя две основни цели. Първата е да осигури равен достъп до образование и да направи така, че всяко едно дете да учи 14 години - две в предучилищна възраст и още 12 години в училище. Втората е модернизацията и качеството на образованието, така че то да дава знания и компетентности, съобразени с изискванията на 21-ви век и потребностите на модерния пазар на труда.По думите му, ключови за това ще бъдат модернизацията на българските училища, за които МОН ще заложи допълнителни средства в бюджета за следващата година, и въвеждането на задължително предучилищно образование за четиригодишните деца.Министър Красимир Вълчев е в Сливен за участие в гражданския диалог на тема образование. Форумът е част от платформата \"Европа в нашия дом\".", "date": "2019.04.13", "title": "Министър Вълчев: Децата трябва да посещават учебните занятия"}
{"url": "https://offnews.bg/politika/nezavisimiat-kandidat-vania-grigorova-obiavi-che-iska-da-e-predstavit-701208.html", "text": "Независимият кандидат за член на Европейския парламент Ваня Григорова обяви, че ще се бори за представителство на българските работници в ЕП, за защита на техните права и достойнство.Григорова е един от десетимата кандидати, за чиито кандидатури бяха регистрирани инициативни комитети в ЦИК. Тя е икономически съветник на президента на КТ \"Подкрепа\" и председател на \"Солидарна България\".Сегашното състояние на Евросъюза е резултат от дългогодишното приоритизиране на интересите на икономическите елити, на което трябва да се сложи край, заяви кандидатката, според която е време обикновените хора да търсят истинско представителство в институциите, заяви на пресконференция днес кандидатката.Инициативен комитет от работещи хора в различни сектори от цялата страна издигна официално Ваня Григорова за независим кандидат за евродепутат.Камериерката от Русе Диана Костадинова, миньорът от Димитровград Венцислав Ангелов, чистачката от София Лиза Ковачева, синдикалистът и крояч в тексителна фабрика в Гоце Делчев Костадин Драгинов, бившият служител в телеком Петър Игнатов и преводачът Даниела Пенкова от Варна споделиха на официално представяне в БТА своите мотиви да подкрепят Григорова. Председател на инициативния комитет е доктор Боряна Холевич.\"Защо се включвам? Защото в тази кампания участват основно хора, които са професионални политици. Ако някои от тях някога са били работещи, те са забравили това преди десетилетия. Не познават трудностите и какво е да изхранваш себе си и семейството си с едната заплата. Боравят с подхвърлени от самоназначили се за експерти клишета, за да налагат политики, които работят срещу мнозинството от работещите хора\", заяви Ваня Григорова.Тя подчерта, че целта ѝ е да успее по време на кампанията да говори неща, които намира за важни и за които се е борила заедно с хората около себе си, но те рядко попадат в политическия дневен ред.Боряна Холевич представи биографията на Григорова и обясни, че я познава от няколко години покрай общите им борби за правата на хората с увреждания. Тя изреди пътят на Ваня Григорова - от чистачка в столично училище, през работник във верига за бързо хранене и пазарен анализатор в телеком, до председател на сдружение \"Солидарна България\" и икономически съветник в КТ \"Подкрепа\". ", "date": "2019.04.13", "title": "Независимият кандидат Ваня Григорова обяви, че иска да е представител на работниците в ЕП"}
{"url": "https://offnews.bg/obshtestvo/tcentar-amalipe-mnogo-romski-semejstva-vremenno-sa-napusnali-gabrov-701204.html", "text": "Голяма част от ромските семейства временно са напуснали Габрово, а два дни почти не е имало ромски деца в училищата, съобщават от Център „Амалипе“.Жандармерията е разположена в близост до местата с ромски къщи, но полицията „показва по-скоро безсилие, настоявайки повече габровски роми да прекарат следващите дни при роднини в други общини“, се посочва в съобщението.В него се казва още, че напрежението и несигурността сред останалите в града роми са изключително силни, особено на фона на очаквания довечера протест. На него, според информацията на Център „Амалипе“, се очаквали и пловдивски футболни фенове.По-рано днес кметът на Габрово Таня Христова опроверга твърденията за повишаване броя на ромите в Габрово, като уточни, че в града никога не е имало ромско гето:„Няма дори ромска махала. Няма нито детска градина, нито училище, в което да се наблюдават елементи на сегрегация. Присъствието на ромско население в Габрово е изключително малко спрямо много други населени места\", заяви Христова", "date": "2019.04.13", "title": "Център 'Амалипе': Много ромски семейства временно са напуснали Габрово"}
{"url": "https://offnews.bg/futbol/bekali-predlozhi-half-i-krilo-na-levski-701199.html", "text": "Мениджърът Джовани Бекали, който се зае със селекцията на Левски, вече работи усилено по нея.Стана ясно, че румънецът вече е предложил на спортно-техническия щаб на сините две имена от родината си– Валентин Костаче от ЧФР Клуж, който играе като дясно крило, и халфа Патрик Петре от Политехника Яши. И двамата работят с Бекали, което значително би улеснило преговорите.Петре е юноша на Динамо Букурещ и е на 21 години. Договорът му изтича в края на сезона и може да се озове на „Георги Аспарухов“ без трансферна сума. Справя се успешно на всяка позиция в халфовата линия.Костаче е на 20 години и е сред обещаващите играчи в Румъния, но така и не успява да се наложи в Клуж при конкуренцията на Александру Йоница и Тиери Моутиньо.Тепърва редица имена още ще се обсъждат при сините, а селекцията зависи и от крайното класиране в Първа лига.", "date": "2019.04.13", "title": "Бекали предложи халф и крило на Левски"}
{"url": "https://offnews.bg/obshtestvo/zhiteli-na-s-garmen-izliazoha-na-protest-zaradi-loshite-patishta-701200.html", "text": "Жители на Гърмен се събират на протест заради лошото състояние на пътищата в общината, съобщава БНР.От древноримското селище Никополис ад Нестум протестното шествие се отправи към най-отчайващата пътна отсечка, тази към Гоце Делчев. Там 10 км/ч е принудителната скорост на автомобилите в трикилометровия участък от третокласния път Гоце Делчев-Гърмен. Това е изключително натоварена отсечка заради интереса на туристите към курортите Огняново, Ковачевица, Лещен и Гърмен.Дупките, които се запълват всяка година са с дълбочина над 10 см. Закърпването и изкърпването на пътя не е решение - категорични са хората.Снощи семейство, дошло на почивка, е скъсало две гуми на колата си и като по чудо тя не е катастрофирала.Ето и още мнения на хората: „Държавата е абдикирала от нас, къде има държава?“; „Трошат се коли нон стоп“; „Ние плащаме всичко, което се иска от нас за да шофираме спокойно, безпроблемно, но пътищата са в окаяно състояние“. „Може би някой се възползва от средствата, които се отпускат за да се подържат пътищата“…Кметът на общината Минка Капитанова е сезирала за лошото състояние на пътната инфраструктура областно пътно управление, тъй като отсечката е включена в националната мрежа за задължителни винетни такси.В отговора от 8 април се посочва, че пътят е включен в годишната програма за ремонти, които ще бъдат извършени през месец май. Но хората не вярват на писмени обещания.", "date": "2019.04.13", "title": "Жители на с. Гърмен излязоха на протест заради лошите пътища"}
{"url": "https://offnews.bg/112/chetirima-zaginali-i-23-raneni-pri-katastrofi-v-stranata-prez-izminalo-701193.html", "text": "Четирима души са загинали, а други 23 са ранени при 17 тежки катастрофи в страната през изминалото денонощие. Това съобщиха от пресцентъра на МВР.В София са станали 24 леки и 3 тежки пътнотранспортни произшествия, при които има трима пострадали.От началото на годината в страната са се случили 1476 катастрофи, при които има 125 загинали и 1864 ранени.", "date": "2019.04.13", "title": "Четирима загинали и 23 ранени при катастрофи в страната през изминалото денонощие"}
{"url": "https://offnews.bg/sviat/tramp-shte-izprashta-nelegalnite-imigranti-v-gradove-ubezhishta-701194.html", "text": "Американският президент Доналд Тръмп заяви в петък, че обмисля да изпрати задържани нелегални имигранти в така наречените „градове-убежища“, които се противопоставят на строгата му имиграционна политика, съобщава Агенция \"Фокус\".Тръмп обяви за намерението си часове, след като представители на Белия дом и Агенция „Вътрешна сигурност“ настояха, че идеята е отхвърлена.Той каза пред репортерите в Белия дом, че неговата администрация \"сериозно разглежда тази възможност\".По-рано в петък той написа в социалната мрежа \"Тиутър\": \"Поради факта, че демократите не желаят да променят много опасните ни имиграционни закони, ние, както съобщихме, имаме сериозни съображения за настаняването на незаконни имигранти в градовете-убежища.\"\"Радикалната левица провежда политика на отворени граници, отворени обятия - така че това трябва да ги направи много щастливи!\", добави той.„Градовете-убежища“ са местни юрисдикции - често управлявани от демократи - които отказват да предават незаконни имигранти на федералните власти за евентуално депортиране.", "date": "2019.04.13", "title": "Тръмп ще изпраща нелегалните имигранти в 'градове-убежища'"}
{"url": "https://offnews.bg/obshtestvo/prateni-ot-nap-sluchajni-klienti-zasekli-nezakonni-prevozi-mezhdu-sofi-701196.html", "text": "Нови случаи на нерегламентиран превоз по маршрута София-Перник разкриха инспекторите на „Фискален контрол“ вечерта в петък. Те са установили, че леки автомобили превозват пътници на цената на автобусния билет, като правят това непрекъснато в рамките на деня.Данъчните в ролята на тайни клиенти са се качили в няколко автомобила от спирки на градския транспорт, заплащайки цена от 3 лв. Всички превозвачи без изключение не са издавали фискални документи за парите, които получават от пътниците, като всеки нарушител - физическо лице, установен по време на проверките ще бъде санкциониран с до 500 лв., а превозното средство ще бъде запечатано за срок от 30 дни, допълват от НАП. От приходната агенция отново ще сезират ИА“ Автомобилна администрация“ за констатациите си.Акцията на НАП срещу нелегалните превози започна преди 10 дни и ще продължи в следващите месеци. В приходната агенция има сигнали за над 100 превозни средства, които осъществяват нерегламентиран превоз в страната и чужбина без да отчитат приходите си.Паралелно с проверките на пътя вече текат и инспекции за съответствие на имущество и доходи на 172 собственици на микробуси, които системно преминават през ГКПП. Информация за потенциално нерегламентирани превози е подадена в НАП от „Гранична полиция“, като има физически лица, притежаващи десетки микробуси, движещи се към Западна Европа поне веднъж седмично.Някои от собствениците не са декларирали никакви доходи в последните 5 години, а притежават солиден автопарк и недвижими имоти. Недекларираните доходи ще бъдат обложени с данък, заедно с изтеклите лихви, допълват от НАП", "date": "2019.04.13", "title": "Пратени от НАП случайни клиенти засекли незаконни превози между София и Перник"}
{"url": "https://offnews.bg/futbol/otbor-ot-seria-a-prashta-skaut-za-levski-ludogoretc-701195.html", "text": "Елитният италиански клуб Аталанта изпрати свой скаут с основна задача да наблюдава дербито на 29-я кръг на Първа лига между Левски и Лудогорец утре.Стефано Аркети, който анализира евентуалните нови попълнения на бергамаските, ще остане у нас до 15-и април и ще използва времето, за да посети и други мачове. Няма яснота дали италианецът идва за конкретен футболист в утрешния мач.Днес той ще наблюдава мача на юношите до 16 години България - Уелс, а утре ще посети и двубоите на националния ни отбор до 15 години срещу регионалния тим Нидерзаксен, както и юношеското дерби между ЦСКА и Ботев Пловдив. Италианецът е в България по покана на мениджъра Антъни Раво.", "date": "2019.04.13", "title": "Отбор от Серия А праща скаут за Левски-Лудогорец"}
{"url": "https://offnews.bg/horoskop/horoskop-za-13-19-april-ot-antonia-mechkova-700038.html", "text": "Периодът изисква да намалите деловото темпо и хъса, пък и критичността си. Овните имат още куп идеи за изява и печалби, но през уикенда да не забравят поводи за купони с роднини, приятели. Хвърляните в работата усилия няма да останат напусто, ала до петък не е нужно да припирате с неподготвени планове или да пренебрегвате тонуса си. От вторник си забранете взиране в дреболии, хем се натоварвате излишно, хем може да поразвалите отношенията с близки, разчитат на вас. В любовта слушайте сърцето си, не гласа на тайни съветници. Хубав период –  усилията ви са резултатни, разкриват се и нови възможности за изява и печалби. Телците бързо ще покажат практичност и упоритост, но имат и поводи за празнуване, да не пропуснат да съберат на маса приятели и роднини до четвъртък. От сряда до петък оглеждате ненадейните шансове и оферти, готови сте да поемете по-големи рискове заради приходи. Добре, но дали разчитате на партньори, които ви допълват? И не прехвърляте ли на по-некомпетентни много отговорности? В любовта се радвате на разбирателство.Делата ви уж вървят добре, но ако засилите бдителността, няма да е зле. Още през уикенда Близнаците ще усетят, че идва време да обмислят нови планове за изява и печалби, от понеделник да бъдат много внимателни за укрепване на свои партньорства. От вторник започват промени, вероятно е да ви накарат да пътувате, да усвоявате допълнителна информация, да лансирате смели идеи пред влиятелните си покровители. Ще се справите със задачите, но се дръжте далече от интриги и клюки, в любовта предаността на мъжете е безценна сега.Стремите се към равностойни делови и лични партньорства, но периодът ви изправя пред предизвикателства, тактично и търпеливо разчиствайте пречките. Раците от понеделник да заложат на уреждане на административни, финансови и други въпроси, във вторник трябва да се ограничат стриктно в служебните си задължения. Трудностите са сериозни, от сряда стабилизирайте темпото си на работа, за да не правите пропуски, а и да наваксате стари недостатъци. Някои влюбени май си дават пауза, за да оценят истинското значение на връзката си.Започва напрегнат период, рисковете ще са повече, а е важно да не влизате в разпри с колеги, познати, клиенти и близки. Влюбените да не решават как ще върви връзка. Още в понеделник Лъвовете са пълни с енергия и идеи, но няма да бързат с реализация, много по-ценно е да заразят със самообладанието си и околни. Вторник и сряда позволяват задълбочен анализ, услуги, за да тръгне общата работа. Изяснявайте внимателно новите възможности за печалби, може да се наложи да се измъкнете от ситуацията чрез самостоятелни инициативи.Периодът налага по-задълбочено решаване на делови и лични проблеми. Доста Деви не са си изяснили докрай нещо в служебната сфера или правейки стъпка към любовна връзка, а после се огорчават. В понеделник и вторник намалявате темпото, но пък упорствате повече и сте по-грижовни към бюджета си. В сряда е редно да слушате околните и да не са с по-висока административна позиция. Четвъртък и петък са за укрепване на партньорства, анализирайте мотивите на другите, ако близки и познати са прегрешили – не ги наказвайте свръх мярата.Този уикенд ви зарежда с настроение за развлечения, готови сте за авантюри и купони. Пренебрегнатите домашни въпроси бързо ще напомнят за себе си и от понеделник до сряда са вероятни разправии с близки, във вторник пък трябва да се натоварите с доста и най-различни задачи. Усилията на Везните ще дадат плод, те ще възстановят и хармонията с роднини, но в петък нека да бъдат по-внимателни с финанси, за да не изпитат трудности и с личния бюджет. Някои от знака губят ума си заради горещ флирт, на тях им е нужна сериозна връзка... Периодът ще ви се види труден, не сте наясно с условия в деловата и личната сфера, ще се нагърбвате често с услуги или чужди ангажименти. Скорпионите няма да се уплашат, а и нещата тръгват в по-добрата за тях посока, макар че в понеделник следват стриктно идеите на колеги и шефове, а във вторник трудностите са повече и напрежението расте. От сряда обаче усилията ви за документално и практическо уреждане на деликатните проблеми дават плод, не могат да ви създадат спънки за изява и печалби. В любовта си решавате вие.На преден план са доходи, лични неща. Вярно, група Стрелци хвърлят много сили в работата, правят услуги на близки и познати, но не е редно да бързат с изчистването на финансовите въпроси още от уикенда. Едно, че с роднини е добре да поотложите изясняването, второ – за мнозина околни изглеждате стиснати. В понеделник някои не са доволни от постигнатото, а то не е малко. Във вторник не ви се ще да действате по чужди идеи, в сряда-четвъртък пречки бол, ще окуражите ли и екипа си, та в петък всички да оценят приноса ви?Периодът не е лек, но едва ли ще използвате уикенда за отмора и тонизиране. Козирозите не са твърде доволни от постигнато до вторник, имат куп идеи за начинания и току бързат да ги реализират. Е, и близки гледат да се възползват от помощта ви, но това може да предизвика и остри спорове помежду ви. В сряда се нагърбвате пак с чужди задачи, не искате да се връщате към минали недоразумения. В четвъртък и петък ви се откриват възможности за делова промяна, шансовете изненадват, пречки не ви плашат, съюзите са хармонични. За вас е време да стабилизирате тези партньорства, които ви подхождат, не всички са такива и си го знаете. Доста Водолеи са припрени, разчитат на свои оригинални идеи, на изненада. Май се подвеждате, понеделник иска умереност и съсредоточаване. Във вторник категорично се устремявате към промени и сте наясно какви, в следващите дни намирате съюзници, помощници. Е, близките ви също се нуждаят от вниманието ви. Някои предчувстват победата си, тя ще дойде при търпеливите. В любовта изходът от проблемите зависи от избора ви.Периодът е твърде динамичен за вас, добре е през уикенда да уредите някои дела, а не да го прекарвате на маса и в приказки. Още в понеделник Рибите ще се уверят: било по-разумно да не допускат клюки по интересуващи ги теми. Вторник носи шансове за доходи, в сряда разчистете стари недовършени дела и не критикувайте другите, защото скоро ще се окаже, че пак зависите от техни планове или съдействие. В петък ще се радвате на постигнатото, обаче... доста уморени. В любовта по-сериозно оценете и своята, и ролята на избраника си.", "date": "2019.04.13", "title": "Хороскоп за 13 – 19 април от Антония Мечкова"}
{"url": "https://offnews.bg/futbol/paulinio-shte-napravim-vsichko-po-silite-si-701192.html", "text": "Бразилското крило на Левски Паулиньо доста време лекуваше травма, а след това не успява да намери формата си от миналия сезон. Той даде интервю за сайта lance.com.br в родината си, в което разкри, че чака с нетърпение неделното дерби с Лудогорец. Футболистът призна и каква е голямата му мечта с екипа на Левски.“Тази седмица е специална, защото ни очаква голям мач. Трябва да сме пределно концентрирани. Играем у дома и ще се опитаме да зарадваме феновете си с победа. Ще направим всичко по силите си, за да победим и да се доближим до Лудогорец”, каза бразилецът.“Да, Левски не е ставал шампион от много време. Ако успеем, ще влезем в историята. Към това и се стремим”, оптимист е Паулиньо.“Преди години отборът ми е участвал в Шампионската лига. Имаме амбицията да повторим това постижение, което ще е нещо огромно както за Левски, така и за българския футбол”, сподели крилото на “сините”.", "date": "2019.04.13", "title": "Паулиньо: Ще направим всичко по силите си"}
{"url": "https://offnews.bg/obshtestvo/oblachno-i-dazhdovno-dnes-701179.html", "text": "Днес ще преобладава облачно време. Минималните температури ще бъдат между 4 и 9 градуса, а максималните – между 12° и 17°. Временни разкъсвания на облачността ще има над Южна България. На много места ще има валежи, след обяд в южните райони с гръмотевици. Главно в планинските райони валежите ще са значителни. Ще духа слаб до умерен североизточен вятър.  През нощта срещу неделя валежите ще продължат. Атмосферното налягане е и ще се задържи по-ниско от средното зааприл.Над Черноморието ще бъде предимно облачно, на много места с валежи от дъжд. Ще духа до умерен североизточен вятър. Максималните температури на въздуха ще са 15-16 градуса. Температурата на морската вода ще е 11-13 градуса. Вълнението на морето ще бъде 2-3 бала.Над планините ще бъде предимно облачно, временни разкъсвания на облачността ще има преди обяд над Рило-Родопската област. На много места ще има валежи от дъжд, над 1800 метра - от сняг. В отделни райони валежите ще са значителни, придружени с гръмотевици. В ниските части ще духа до умерен североизточен, а по билата силен югозападен вятър. Максималната температура на височина 1200 метра ще е около 6 градуса, над 2000 метра - около 1 градус.Жълт код е обявен в 19 области в Западна и Централна България. Предупреждението е в сила за областите Видин, Монтана, Враца, Ловеч, Габрово, Велико Търново, Търговище, Сливен, Стара Загора, Хасково, Кърджали, Смолян, Пловдив, Пазарджик, Благоевград, Кюстендил, Перник, София-област и София-град. Прогнозите за тези райони са за значителни валежи с количества между 15 и 20 л/кв.м, на места - дори до 35 л/кв.м.", "date": "2019.04.13", "title": "Облачно и дъждовно днес"}
{"url": "https://offnews.bg/knigi/predstaviane-na-naj-novata-kniga-na-bratislav-ivanov-iaponia-vekat-701190.html", "text": "Представянето на новата книга на Братислав Иванов - „Япония. Векът на Дзен“ ще се състои на 17 април 2019 г. от 18:00 ч., в книжарница Хеликон-Витоша.Братислав Иванов е български японист, автор на трудове по лингвистика и културология, и преводач от японски език.Завършва специалността Японски език и литература в Московския държавен университет и специализира в Института за японски език към Японската фондация.През 2009 г. по предложение на японското правителство е удостоен от НВ император Акихито с Ордена на изгряващото слънце за приноси в изследванията на японския език и разпространението му в България.В поредната книга, която Братислав Иванов предлага на българските читатели, дзен е разгледан в контекста на индийския, китайския и японския будизъм.Акцентът в книгата е върху утвърждаването на дзен в Япония и постепенното изместване на еклектичния дзен, съдържащ елементи от ритуалната практика на Тендай и Шингон, от т.нар. чист дзен. Времето, през което протичат тези процеси, се нарича векът на дзен.Откъс:", "date": "2019.04.13", "title": "Представяне на най-новата книга на Братислав Иванов - 'Япония. Векът на Дзен'"}
{"url": "https://offnews.bg/obshtestvo/bez-sblasatci-premina-porednata-vecher-na-protesti-v-gabrovo-701180.html", "text": "Без сблъсъци премина третата поредна вечер на протести в Габрово, съобщава БНТ. С импровизирано шествие хората отново излязоха по улиците на града, за да кажат „не“ на агресията.На няколко пъти напрежението се покачваше, когато протестиращите бяха посрещани от жандармерия. На една от улиците имаше плътен полицейски кордон. Когато протестът стигна до него, жандармеристите свалиха каските и щитовете си и протестът приключи.За 9 часа днес е планиран брифинг с последна информация за ситуацията в Габрово - пред медиите ще говорят заместник директорът на Главна дирекция „Национална полиция\" - Тодор Гребенаров, директорът на Дирекция „Жандармерия\" - Красимир Добрев и кметът на Габрово Таня Христова. БНТ ще ви покаже брифинга на живо.А по късно се очаква в града да пристигне министърът на вътрешните работи Младен Маринов.", "date": "2019.04.13", "title": "Без сблъсъци премина поредната вечер на протести в Габрово"}
{"url": "https://offnews.bg/ikonomika/chez-se-otkaza-ot-sdelkata-s-inerkom-701182.html", "text": "Чешкото енергийно дружество ЧЕЗ се отказа официално от сделката с \"Инерком\" за продажбата на българския си бизнес, съобщи Нова телевизия.Като причина се посочва невъзможността на компанията на Гинка Върбакова да изпълни условията по договора, подписан преди година.\"Инерком\" не получи разрешение от Комисията за защита на конкуренцията да придобие българските активи на енергодружеството и подаде жалба в съда. Преди дни се разбра, че в надпреварата за бизнеса на ЧЕЗ в България се включва и \"Еврохолд\".\"Решихме да прекратим договорът, защото \"Инерком\" не може да изпълни условията по него. В момента ЧЕЗ има две предложения за продажба ,които все още анализираме. Те са от \"Индия пауър\" и \"Еврохолд\", каза Алис Хоракова, говорител на ЧЕЗ – Чехия.До момента все още няма позиция на \"Инерком\".", "date": "2019.04.13", "title": "ЧЕЗ се отказа от сделката с 'Инерком'"}
{"url": "https://offnews.bg/sviat/razkriha-kade-e-dzhulian-asandzh-701181.html", "text": "Основателят на \"Уикилийкс\" Джулиан Асандж е задържан в затвора Белмарш в югоизточната част на Лондон, разкри за Франс прес британски съдебен източник, цитирана от БТА.Белмарш е строго охраняван затвор с капацитет до 910 затворници, сред които има и такива, породили голям медиен интерес.Сред тях беше Роналд Бигс, един от извършителите на обира на пощенския влак от Глазгоу до Лондон през 1963 г., починал през 2013 г. Сред задържаните там бе и радикалният проповедник Анджем Чоудри, осъден през през 2016 г. и освободен през 2018 г.Асандж беше арестуван вчера в посолството на Еквадор в Лондон. Той беше задържан заради неявяване в съда през 2012 г. и заради американско искане за екстрадиция по обвинение в \"информационно пиратство\".Адвокатката на Асандж Дженифър Робинсън каза, че клиентът й ще се бори срещу искането за екстрадиция.Съдебната битка може да продължи между 18 месеца и две години.", "date": "2019.04.13", "title": "Разкриха къде е Джулиан Асандж"}
{"url": "https://offnews.bg/kultura/mezhduzvezdni-vojni-epizod-ix-na-ekran-prez-dekemvri-trejlar-701183.html", "text": "Деветият филм от сагата „Междузвездни войни“ ще излезе през декември по кината и ще се казва „Възходът на Скайуокър“. Действието в новия филм не се развива непосредствено след събитията от излезлия през 2017 г. осми епизод „Последните джедаи“.В новия филм ще има и сцени с Кари Фишър, която играеше принцеса Лея и която почина през 2016 година.„Цяло чудо е, че имаме няколко неизползвани сцени от „Силата се пробужда“ - седмият епизод от сагата, които позволиха историята да бъде продължена, каза режисьорът на лентата Джей Джей Ейбрамс.„Този филм е за това ново поколение и за това, което са наследили, светлината и мрака“, каза още Джей Джей Ейбрамс. „Но дали са подготвени в момент, когато са изправени срещу това най-голямо зло?“, добави Ейбрамс след излъчването на двуминутния трейлър, предаде БТА.Видеото започва с Рей (Дейзи Ридли) и пустинен пейзаж. Младата жена изважда от колана си лазерен меч, а в ушите й звучи гласът на Люк Скайуокър (Марк Хамил).„Предадохме всичко, което знаехме. Сега в теб живеят хиляда поколения. Но това е твоята битка“, казва джедаят, докато Рей се готви да се изправи срещу връхлитащ отгоре изтребител.Трейлърът завършва със зловещия смях на император Палпатин, което, наред с излизането на актьора Иън Макдайърмид на сцената в Чикаго, създадоха очаквания, че злодеят може да се завърне от отвъдното.", "date": "2019.04.13", "title": "'Междузвездни войни: Епизод IX' на екран през декември (трейлър)"}
{"url": "https://offnews.bg/sviat/stotitci-hiliadi-protestirat-v-alzhir-i-sled-ostavkata-na-buteflika-701191.html", "text": "Стотици хиляди протестиращи, искащи оттеглянето на управляващия елит в Алжир, се събраха вчера в столицата на северноафриканската страна, съобщи Ройтерс, цитирана от Дарик радио.Полицията съобщи за близо 200 ареста след сблъсъци, при които са били ранени над 80 служители на реда.Силите за борба с масовите безредици използваха сълзотворен газ, за да разпръснат няколкостотин младежи в центъра, казаха очевидци.Президентът Абделазиз Бутефлика подаде преди 10 дни оставка след 20 години на власт, поддавайки се на натиска на армията и продължаващите със седмици многолюдни демонстрации.Той бе заменен от председателя на горната камара на парламента Абделкадер Бенсалах, който ще заема поста 90 дни до произвеждането на президентски избори на 4 юли.\"Не на Бенсалах\", скандираха вчера демонстрантите.Кореспонденти на Ройтерс на терен казаха, че вчера по улиците на Алжир е имало стотици хиляди протестиращи, но официални данни за броя им не бяха оповестени.\"Искаме съд за всички корумпирани хора\" и \"Не на бандата\", пишеше на плакати, издигнати от протестиращите.Много хора развяваха националния флаг с червения полумесец на зелен и бял фон.", "date": "2019.04.13", "title": "Стотици хиляди протестират в Алжир и след оставката на Бутефлика"}
{"url": "https://offnews.bg/sviat/naj-malko-petima-dushi-zaginaha-pri-srutvane-na-sgrada-v-rio-de-zhanej-701197.html", "text": "Най-малко петима души са загинали, а 13 други са обявени за изчезнали при срутване на две жилищни сгради в Рио де Жанейро, съобщава БНТ.Ранени са около десет души.Спасителите продължават да търсят хора под развалините. Съседните сгради са били евакуирани поради опасност от нови срутвания.Според местните власти двете постройки са били издигнати незаконно, а жителите в тях са се нанесли преди шест месеца.Тази част на Бразилия беше засегната от поройни дъждове, които също взеха жертви и причиниха материални щети.", "date": "2019.04.13", "title": "Най-малко петима души загинаха при срутване на сграда в Рио де Жанейро"}
{"url": "https://offnews.bg/obshtestvo/ombudsmanat-maia-manolova-v-aktcia-kupi-i-spodeli-sabira-produkti-z-701184.html", "text": "На 13 април 2019 г., от 11.00 часа в столичния магазин на търговската верига БИЛЛА на бул. „България“, омбудсманът Мая Манолова ще участва в събирането на хранителни продукти за възрастните хора, които няма да получат надбавка върху великденските си пенсии.Инициативата цели да набере трайни пакетирани храни /олио, брашно, захар, ориз, макарони, консерви, боб, леща, бисквити, сухи пасти и др./ за възрастни хора и е част от Националната кампания „Великден за всеки – дари празник на баба и дядо“, която омбудсманът организира за четвърта поредна година. Клиентите на магазина ще могат да оставят купените продукти като дарение в специално поставените за целта на изхода колички, брандирани с логото на кампанията.41 магазина в 13 града на страната се включват в благотворителната кауза – това са най-големите търговски вериги в страната БИЛЛА, КАУФЛАНД и ЛИДЛ, като към тях се присъединяват и регионални супермаркети - Т МАРКЕТ, BULMAG, СЛЪНЧЕВИ ЛЪЧИ, ВИЛТОН, СЛАВЕКС, ВИРЕЯ ЛОМ, БОРУНА И ТИК-ТАК./Магазините, които участват в инициативата „Купи и сподели“ по градове и часове тук: /Доброволците на „Великден за всеки“ от Софийски университет „Св. Климент Охридски“, Национален алианс за работа с доброволци /гр. Пловдив, гр. Кюстендил и гр. Стара Загора/, Национално сдружение „Младежки глас“ /гр. Бургас, гр. Стара Загора/, 50 деца - членовете на „Организацията на Българските скаути“ /гр. Варна и гр. Шумен/, ЕГ „Васил Карагьозов“ от гр. Ямбол, Фондация П.У.Л.С. /гр. Перник/, Общински ученически клуб „Екология и опазване на околната среда“ /гр. Лом/ и младежи от група „отГОворните“ /гр. Горна Оряховица/ оказват съдействие на всички, решили да подкрепят инициативата. Като доброволци в „Купи и сподели“ се включват и местните обществени посредници от гр. Шумен - Иван Капралов и от гр.Стара Загора - Надежда Чакърова - Николова.Кампанията „Великден за всеки – дари празник на баба и дядо“ може да бъде подкрепена и с финансови средства по банкова сметка в УниКредит Булбанк, разкрита конкретно и единствено за целите на кампанията, като титуляр е Български Червен кръст: IBAN: BG53UNCR70001522802795 Банков код: UNCRBGSF Или със SMS 1255 - на стойност 1 лев, освободен от ДДС Чрез on-line дарения от България и чужбина на сайта на БЧК –  ", "date": "2019.04.13", "title": "Омбудсманът Мая Манолова в акция 'Купи и сподели', събира продукти за пенсионери в столична верига"}
{"url": "https://offnews.bg/ikonomika/ofis-na-svetovnata-banka-shte-bade-otkrit-v-sofia-701188.html", "text": "Министърът на финансите Владислав Горанов в качеството му на управител на Групата на Световната банка за България и управляващият и главен административен директор на Групата на Световната банка Шаолин Янг подписаха във Вашингон Споразумение за предоставяне на подкрепа за установяването и функционирането на Офис на Световната банка за споделени услуги и други функции в София.Офисът ще функционира като център за споделени услуги с технологична насоченост, който ще отговаря за вътрешните корпоративни и ИТ операции на Групата на Световната банка, като във времето се предвижда да се структурират и други звена за предоставяне на финансови и административни услуги. Структурата ще осигури възможност за непрекъсваемост на дейностите по предоставяне на вътрешни услуги в областта на информационните технологии, финансовия мениджмънт и управлението на човешките ресурси. Предвижда се в нея да бъдат ангажирани голям брой ИТ специалисти и други висококвалифицирани и мотивирани експерти, които ще заменят и разширят услугите, предоставяни от централата на Световната банка към нейните звена в целия свят, като служителите в България ще бъдат ангажирани и с разработването на продукти с висока добавена стойност.България се открои сред държавите-кандидатки за разполагане на центъра поради стратегическото си местоположение, стабилната политическа и икономическа среда, наличието на висококвалифицирана работна ръка, добрата инфраструктура и съотношение разходи-качество на живот, както други изисквания, оказващи съществено влияние за функционирането на подобен вид изнесени дейности на международната финансова институция.Откриването на офиса в България ще има положително влияние върху икономическата среда в страната – ще способства за осигуряването на работни места за високотехнологични специалисти и за надграждането на потенциал в сектори с висока добавена стойност. Присъствието в България на авторитетна организация като Групата на Световната банка ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции. Реализацията на проекта ще се осъществява поетапно. Началната фаза се очаква да стартира през юли 2019 г. Пълният капацитет от над 300 заети места се планира да бъде достигнат в петгодишен срок.Споразумението между Република България и Световната банка беше подписано по време на Пролетните срещи на Групата на Световната банка и на Международния валутен фонд (МВФ), които се провеждат тази седмица в американската столица.", "date": "2019.04.13", "title": "Офис на Световната банка ще бъде открит в София"}
{"url": "https://offnews.bg/tenis/iasen-e-zhrebiat-za-monte-karlo-nadal-debne-grigor-rano-rano-701185.html", "text": "Най-добрият български тенисист Григор Димитров може да срещне 11-кратния шампион Рафаел Надал в Монте Карло още в третия кръг. Това отреди жребият на Димитров. който ще открие сезона на клей с италианеца Матео Беретини в първия кръг на „Мастърс“ турнира, който започва на 14 април.Двамата ще играят за първи път един срещу друг на ниво АТР, а ако спечели, Григор ще срещне победителя от двойката Денис Шаповалов - Ян-Ленард Щруф във втория кръг.Рафаел Надал почива по право в първия кръг като втори поставен в основната схема, а в в първата си среща от надпреварата \"Кралят на клея\" ще има за съперник срещу своя сънародник Роберто Баутиста Агут или австралиеца Джон Милман.", "date": "2019.04.13", "title": "Ясен е жребият за Монте Карло - Надал дебне Григор рано-рано"}
{"url": "https://offnews.bg/obshtestvo/aezh-organite-na-reda-da-paziat-zhurnalistite-na-protesti-701189.html", "text": "По повод инцидентите от четвъртък вечер в Габрово, при които пострадаха операторът Даниел Стефанов и репортерът Веселин Цветанов от местната радио и ТВ 999, Асоциацията на европейските журналисти – България обръща внимание, че органите на реда трябва да пазят представителите на медиите, които отразяват публични събития.Двамата колеги разказаха, че са получили удари от жандармеристи, докато са придружавали протестиращи, които са се натъкнали на полицейски кордон. Апелираме към жандармерията и полицията да са особено внимателни, когато им се налага да използват сила за справяне с безредици, за да пострадват мирни протестиращи, както и журналисти, които изпълняват служебните си задължения.Поради спецификата на професията си, наши колеги често попадат в центъра на сблъсъци и необходимо специално внимание от страна на органите за сигурност.В същото време, е от ключово значение всички журналисти сами да взимат мерки за лична защита.На първо място е необходимо журналистите ясно да се обозначат като такива. Важно е да носят връхна дреха с едър и ярък надпис PRESS. Призоваваме всяка медия, която изпраща репортери да отразяват протести, да се увери, че е осигурила подходящо облекло с отличителен знак.Всеки журналист, отразяващ протести, които може да преминат в безредици, трябва да прави преценка на риска и в никакъв случай да не го подценява. Не бива да се поемат непресметнати рискове. Всеки журналист може да има се снабди със средства за лична защита, които може да включат каска, защитни очила, маска срещу евентуално обгазяване, ръкавици, качулка. Тези предпазни средства е добре да се поставят само при нужда, а не да се носят още от началото на протеста, тъй като биха могли да привлекат ненужно внимание и да предизвикат гняв от страна на някои протестиращи. Добре е журналистите да имат малка аптечка за първа помощ.Всеки журналист трябва да има в себе си журналистическа карта, с която да се легитимира при нужда, както и да носи личните си документи. Властите трябва да съдействат на журналистите и да се грижат за сигурността им, но самите репортери трябва да помнят, че журналистическата легитимация не предоставя пълен имунитет срещу задържане.Журналистите трябва да са подготвени с номера за бързо набиране на мобилните си телефони, с които да уведомят медията, за която работят, както и свои близки, в случай на инцидент.Писането на съобщения или предаването от мястото на събитията обикновено ограничава възможността на извършващия тези дейности да следи обстановката около себе си и да се предпази в случай на опасност. Затова е силно препоръчително винаги да се работи в екипи от поне двама души, единият от които да има за задача да следи за опасност, докато другият предава на живо или си води записки.Подробни съвети за безопасност на журналистите при отразяване на масови протести и безредици могат да бъдат открити на сайтовете на организации като Организацията за сигурност и сътрудничество в Европа, Репортери без граници и други.Асоциацията на европейските журналисти – България използва случая, за да обърне внимание на медиите за отговорността, която носят при случаи като този в Габрово. Недопустимо е медии да спомагат за насаждане на междуетническо напрежение, а призивите към насилие и омраза са наказуеми според българското законодателство.", "date": "2019.04.13", "title": "АЕЖ: Органите на реда да пазят журналистите на протести"}
{"url": "https://offnews.bg/ikonomika/1669-sgradi-sa-obnoveni-po-natcionalnata-programa-za-energijna-efektiv-701187.html", "text": "1669 многофамилни жилищни сгради вече са обновени по Националната програма за енергийна ефективност от нейния старт до края на март тази година. Общо 2022 сгради в цялата страна имат сключени договори за целево финансиране с Българската банка за развитие (ББР).В момента се извършват строително-монтажни дейности по 138 сгради. 91 са на етап техническо обследване, за 7 е обявена обществена поръчка за техническо обследване и обследване за енергийна ефективност, а още 100 са с обявена обществена поръчка за строително-монтажни дейности. По 17 сгради няма започнати дейности.В общините Бургас, Благоевград и Пазарджик са обновени и с въведени мерки за енергийна ефективност всички жилищни блокове със сключени договори за целево финансиране. В Бургас завършените сгради са 205, в Благоевград – 143, а в Пазарджик 41.Сред останалите общини, където има сключени договори за целево финансиране с ББР по програмата, с най-много въведени в експлоатация блокове са Хасково – 82, Стара Загора – 72, София – 55, Пловдив – 50 и Перник 40.В община Хасково от 110-те сгради с договори за финансиране с ББР по 6 се работи, 10 са на етап техническо обследване, а за 12 сгради е обявена обществена поръчка за строително-монтажни работи.В процес на обновителни дейности са последните 3 сгради с договори в община Стара Загора, както и последната сграда в община Перник.В София 166 сгради имат договори с ББР за целево финансиране, като от тях се работи по 42, 32 са с обявена обществена поръчка за строително-монтажни работи, а 30 са в техническо обследване.Реновират се 13 сгради в Пловдив от общо 73 с договори за целево финансиране с ББР. 4 жилищни сгради в общината са на етап техническо обследване, а за пет има обществена поръчка за строителни дейности. По една сграда не са започнати дейности, в това число и обследвания.Информация за изпълнението на Националната програма за енергийна ефективност на многофамилни жилищни сгради в други общини в страната може да бъде намерена на  на Министерството на регионалното развитие и благоустройството.", "date": "2019.04.13", "title": "1669 сгради са обновени по Националната програма за енергийна ефективност"}
{"url": "https://offnews.bg/drugi/zhenite-ni-sa-nomer-2-v-evropa-701186.html", "text": "Женският национален отбор по борба на България завърши на второ място в отборното класиране на европейското в Букурещ, Румъния. Нашите момичета приключиха първенството със 112 точки, като Тайбе Юсеин и Биляна Дудова защитиха титлите си, а Миглена Селишка и Евелина Николова се окичиха със сребърните медали. Мими Христова пък остана пета. Трофеят бе връчен на старши треньора Петър Касабов.Победител стана тимът на Украйна със 168 точки, а на трета позиция се нареди съставът на Турция с 98. Четвъртото място остана за Азербайджан с 96 точки, а рускините завършиха пети с 89.", "date": "2019.04.13", "title": "Жените ни са номер 2 в Европа"}
{"url": "https://offnews.bg/nashite-avtori/stisnah-rakata-ti-razkaz-s-prodalzhenie-ot-zdravka-evtimova-700946.html", "text": "Валеше ситен дъжд. Духаше вятър. Бялата къща изглеждаше като палат от някоя приказка, но къде ти приказки в тоя град. Вече никой не им вярваше. Хората привикнаха с новините в седем, в осем, после в десет. Поредната баба, ограбена от телефонен измамник. Хвърлила му всичките си спестявания, за да спаси катастрофиралия си син. Пребили младеж на изхода на дискотека, бере душа в окръжна болница. Момчета от елитна гимназия бягат от час, за да обират възрастни жени. Апартаменти, гаражи и цени. Такива ги слушаха в седем, в осем и в десет, тъй че дори малките деца вече не слушаха приказки. Знаеха си правата и им беше ясно какво означава демографска криза. Човек като видеше хлапе, облечено в палто до глезените от магазин „Втора ръка, втори шанс“, му се отщяваше да мисли за деца.- Пътувай! – извика рижият млад мъж, който стоеше на портата на бялата къща. Разбира се, бе изцяло издържан в оранж - оранжеви чорапи, оранжев суичър, оранжеви джинси – оранжево звънят. Не човек, камина с буйни огньове се беше изпружила пред бялата къща. – Ще те гръмна в главата – добави мъжът. Жената пред него беше висока и мършава, удавила се в палтото си, и то \"Втори шанс\". Като че всички хора в града имаха втора ръка за първа.- Риж Димитре, това, че ходиш по земята сега, е защото имах извлек от леденика. Бяха те тровили с миша отрова – мършавата жена говореше равно. – Това, че сега ме виждаш, е защото дойдох с извлека от змийско мляко. Беше тръгнал да ослепяваш. Ако лекарството се беше забавило десет минути, можеше не само да ослепееш. Мозъкът ти щеше да се превърне в съсирек. Човек, който ще гръмне лечителя си, пази следващия куршум за собствената си глава.- Ти си вещица – каза Рижият.- Така ме наричаш ти. Майка ти ме нарича билкарка. Два пъти извадих единствения ѝ син от отвъдното.- Два пъти си ме извадила от отвъдното, а аз два пъти не съм те заклал, значи сме квит – каза рижият.- Искам да говоря със Сияна.- Не можеш да говориш със Сияна. Ако е парите да прибереш от нея - няма да ги прибереш. Ако искаш да ѝ се молиш и да оближеш обувките ѝ, Елено, ще ти ги донеса. Целувай подметките и се разкарай оттука.Така валеше тоя неприятен дъжд. Мокреше през палтото.- Познавам Сияна – каза жената. - Била ми е снаха седем години. Тя е подла, но не е страхлива. Няма да остане скрита зад гърба ти. Няма да клечи зад вратата.- Правилно ме познаваш – в тоя момент вратата се отвори. Една млада жена с кестенява коса, с най-обикновени - въпреки скъпия грим - очи, излезе напред и каза на рижия: – Пусни я.- Да няма после „ох и ах“ – измърмори оранжевата камина. – Тая бих я размазал по плочките с голям кеф.- Ще имаш възможност – успокои го жената мило, но лицето ѝ беше на една галактика разстояние от усмивката.В тая част на света хората разбираха от космоса – в кафенето „Соларис“ идваше една бутилка с кафена ракия в нея, която се казваше „галактика“. Ако си на една галактика разстояние, значи имаш 20 лева да си поръчаш звезди. Те не миришат на нищо и нямат вкус, само градус. Изпиваш ги. Преди да паднеш, говориш нещо, което и дъртият доктор в радомирската болница не можеше да разбере. Това е галактика.В „Соларис“ правеха турнири по белот, като за да участваш, трябваше да платиш двайсетачка. Печелиш около петстотин, но докато трае турнира изпиваш триста. Ако говориш така, щото докторът викне линейка да те карат в диспансера, значи си изпил няколко Галактики.Жената с обикновените кафяви очи сигурно носеше върху себе повече от 20 хиляди – но това кой ли можеше да оцени в тази дълбока провинция? Часовникът ѝ беше швейцарски - Риж Димитър имаше канали. Панталоните ѝ бяха някаква марка, неизвестна на тийнейджърките, които ценяха \"Втори шанс\" по обясними причини. Блузата ѝ показваше достатъчно от красотата на кожата, защото бе Долче Габана или Уиндхаус, но имаше ли значение какъв Хаус и каква Габана е тая блуза, като на врата висеше толкова злато, колкото имаше Българската народна банка.- Какво искаш? – попита жената със скъпоценностите.- Да поговоря с тебе – отвърна билкарката с палто до петите, което само с вида си миришеше на \"Втори шанс\". – Много си хубава.- Влизай и не дрънкай – каза оранжевата камина.- Здравей, Сияна – поздрави мършавата и протегна ръка. Кафява, тънка и кокалеста. Ноктите на пръстите - изрязани.Сияна ѝ подаде ръка. Наистина изглеждаше добре в тази Габана. Като че бе пораснала по-висока. Не, не беше. Носеше чизми с висок ток.- Няма да ти дам нито лев – заяви младата от височината на чизмите, които сигурно струваха колкото бялата къща.- Развиваш се – каза Елена. – Преди не се кичеше с лъскави неща. Беше ми симпатична. Сега не си ми.- Няма да ти дам пари - усмивка се появи на лицето, което миришеше на скъп парфюм. Риж Димитър очевидно имаше канали за всичко. Разправят, че като танцьор в Амстердам се мажел с нещо, което карало жените да плачат. И за такова нещо имаше канали Риж Димитър. - Всъщност, ако се помолиш... – усмивката на младата жена бе на десет галактики разстояние от тази стая. – Знаеш как става молбата при мене. Целуваш чорапите... чакай. Сега нямам чорапи, можеш да целунеш ботите ми – бранд Аликзендър Маккуийн, ако това нещо ти говори, Елено.- Значи ако ги целуна, ще мога да се хваля, че съм целувала Аликзендър мак някой си – каза тихо жената с прошарената коса. След това вдигна глава.– Колко? – попита младата.Тук обаче нещо се прекърши в разговора. Зад стъклото на прозореца дъждът продължи да хвърчи – хем студ, хем вятър, хем Аликзендър мак с майка си – нещо като Риж Димитър в Радомирско този Аликзендър вършеел из обувките.- Осем хиляди и триста лева. Толкова пари ти е дал синът ми – каза дългото до глезените палто.- А искаш ли да те почерпя кафе? – попита младата жена. На кафявите ѝ очи им беше много весело.- Осем хиляди и триста. Работил е седемнайсет часа на ден.- Сега ще викна Рижия – усмихнаха се галактиките. - Мислех да ти дам петстотин, ако беше целунала Аликзендър Маккуийн, но ти...- Ако съм на твое място, не бих викнала Рижия – каза Елена. – Ако ми дадеш парите сега, няма да те боли много и няма да ти остане белег. Няма да те боли хич.- Да ме боли? Като видях, че стърчиш като кол, а главата ти не е наведена, се усъмних.- Съмнявай се. Гледай по-бързо да се съмняваш, защото след две минути ще пламнеш – обяви високата. – Нали помниш, че ти стиснах ръката. Помириши си дланта.-А! Нещо гадно. Какво е то?Отвън дъждът гонеше вятъра. А дъжд, дето уйдисва на ума на вятър, скоро става лед.- Викаш ли ме, любов? – чу се един глас, като приличаше на клада. Само някой трябваше да ѝ драсне клечката.- Не. Чакай малко – успокои го младата с кафявите очи.- Ще получиш обрив по цялото тяло, след два часа ще станат мехури, няма да боли, само ще сърби. Не е хубаво.- Лъжеш ме.- Да, лъжа те – отвърна равно и спокойно дългата. – Осем хиляди и триста лева. Това са парите на сина ми. Взимам ги за дъщеря ти.- Лъжеш ме. Не може с едно ръкостискане... Не може.Високата направи крачка към вратата. Не бързаше. Този тояга никога не бързаше. Хвана дръжката – нито бързо, нито бавно.- Чакай.Кафявата ръка в ръкава на палтото от \"Втори шанс\" не пусна дръжката.- Чакай! – палтото на мършавата беше дори по-дълго от глезените, влачеше се след петите ѝ.- Осем хиляди и триста – каза младата жена и златото върху гърдите ѝ звънна. - Взимай и се махай.Елена се обърна, пое пачката. Бяха банкноти от сто лева – три пачки, тлъсти и мощни, от които Алеко Константинов се взираше така, като че въобще не се интересуваше върху колко много пари е нарисуван. Не желаеше да знае, че някой беше блъскал 16 часа на ден при 35 градуса и слънце като микровълнова печка.- Знаеш ли кой е човекът върху столевовата банкнота? – попита високата. Извади от вътрешния джоб на тъмнозеленото си палто – беше дреха от Италия, доста тънка, но пазеше от вятъра, държеше топло. Та от вътрешния джоб под сърцето мършавата измъкна шише, плоско като дъска за рязане на хляб. Изсипа нещо на дланта си, хвана ръката на жената с най-обикновените очи, които сега бяха необикновени, защото гледаха притеснено как кафявата ръка разтрива бялата кожа точно където грееше златото на гривните.- Ако знаеш чий е ликът на столевовата банкнота, ще ти оставя петдесет лева да се почерпиш – каза Елена.- Ти ме мажеш с вода – изсъска любителката на Аликзендър Маккуийн, погрижил се за краката ѝ. – Мамиш ме. Това е вода.- Да спра ли?… Елена бе престанала да разтрива ръката преди около минута, може да бе и половин, знае ли човек как тече времето край токчетата на Аликзендър мак някой си.- Мажи! – нареди жената.- Ликът на банкнотата от сто лева е на Алеко Константинов – каза сивокосата. – Жалко, че не знаеш. Щях да ти оставя 50 лева да си купиш учебник по български език.Билкарката въобще не бързаше, докато подреждаше парите в трите вътрешни джоба до сърцето си.- Няма ли да ме изпратиш? – попита, после, удавила се в собственото си втори шанс палто, отвори рязко вратата. Рижият за малко щеше да падне при тях в стаята. Очевидно подслушваше.Старата се дръпна стъпка назад, огледа го спокойно, внимателно и подхвана:- Виждаш ли се много прежълтял, Димитре. Я вземи си пийни малко вода... – тя бръкна с кафявата си ръка, тънка като дръжка на чук, в единия от вътрешните джобове, извади онова плоско шише - като дъска за рязане на хляб, отвъртя капачката и го подаде на Риж Димитър. – Пий!Оранжевият я изгледа лошо.- Пий ти, Елено – каза той. – Преди малко от бъркоча в стъклото разтрива Сияна.Елена отпи, преглътна и пак отпи.- Риж Димитре – каза тя. - Ако пак те утрепят, много ще мисля дали да те издърпам от отвъд.Младата жена грабна шишето, безинтересно като асфалтираната улица под дъжда навън.- Водата е хубава – каза Елена билкарката. – Чиста. От чешмата. Ще ти оставя шишето, Сияно. Разтрий си ръката пак. Риж Димитър ще ми го върне по някое време.Мършавата излезе от стаята.- Да я бия ли? – попита Риж Димитър, но не се чу какво му отвърна жената с красивите гривни.Елена продължи, мина бавно по пътеката, без да се обръща, без дори да вдигне яката си срещу дъжда. Когато излезе пред портата на тази бяла като аспирин къща, мършавата спря. Огледа се. На прозореца стояха Риж Димитър и младата дама, която със сигурност изглеждаше по-стройна върху Аликзендър Маккуийн на краката си.Елена им кимна и продължи по улицата – никой не бе минавал преди нея.Беше мокро.", "date": "2019.04.13", "title": "Стиснах ръката ти: разказ с продължение от Здравка Евтимова"}
{"url": "https://offnews.bg/kultura/sofia-prez-obektiva-na-temelko-temelkov-701041.html", "text": "В първата си самостоятелна изложба от 3 години Темелко Темелков разказва столицата ни, каквато я вижда. 58 фотографии, които са направени през последните 6 години, ще бъдат изложени от днес до 30 април на Моста на влюбените до НДК. Изложбата е наречена „Снимки от София“ и представя искрени и емоционални моменти от живота на града, в който Темелко Темелков е роден.Освен чрез образите, които е запечатал, фотографът отправя своето послание към всички в София и с думи. „Хората са тези, които правят мястото добро или лошо, красиво или грозно. Нашият град — това сме ние самите. Вярвам, че ако се отърсим от апатията и безразличието, ако променим отношението си към града и го заобичаме — той ще стане по-красив, по-уютен, по-добър.“ , е написал Темелко Темелков за изложбата си.Изложбата „Снимки от София“ се реализира с подкрепата на Столична община.", "date": "2019.04.13", "title": "София през обектива на Темелко Темелков"}
{"url": "https://offnews.bg/nashite-avtori/milko-lazarov-bog-visokoto-zhiveene-i-pirat-na-neukite-701178.html", "text": "Как да се справим с българската съдба, според която сякаш винаги сме жертви? С тази тежка самовиктимизация, която е превзела умствения ни софтуер?Сериозен въпрос. Не съм сигурен необходимо ли е да приемаме това предизвикателство. Робството обезпечава алиби срещу всяко съмнение за неуспех. Създава усещане за тревожен комфорт. Тревогата пилеем в невинна агресия срещу близки и любими. Широкия контекст на живеенето приемаме като натрапена съдбовност. Като предрелигиозен екстаз. Преминаваме болезнено границата между езическото и християнското, лишени от таланта на Вярата. Едновременно сме упадъчни по появата си и въздушни по инстинкт. Прастари деца. Парадокс, който ни определя като нация.Да оставим ли ирационалното в нас да бушува, както подмята Льолуш за французите?Френска му работа. Вероятно Клод Льолуш продължава да изследва тайнството на копнежите между един мъж и една жена (препратка към филма му “Един мъж и една жена”, “Златна палма” в Кан 1966, с Анук Еме и Жан-Луи Трентинян – б.а.) и поставя въпроса в този контекст. Не е възможно да оставяме или не каквото и да е, що бушува. То е извън нашите представи за Смисъла. Дълбоко някъде, в деликатните космически територии на своето несъзнато, човек изпитва възхита и облекчение в представата си за вулканите. Справедливите Гиганти, които пречистват, с изплакан от сърцето на Земята огън. Бушуването е екстатично състояние. Едновременно стаено и застрашително. Предвещава раждане.Как оцеляваш интелектуално в общество, което вече смята за даденост правото да се “качва на сцената”?Всички вече сме на сцената. Трудно ни е да надвикаме и убедим поне неколцина наоколо да ни загледат и чуят. Безпокои ме натрапчива тревога, че всички заедно заминават нанякъде и ще ме оставят сам-самичък. Сякаш съм проспал предговора на „голямото отпътуване“ - и гълчавата, и приготовленията около него ме притискат мъчително. Тайна, която всеки знае, но не е доверена на мен, защото съм негоден.Кое е добродетелно и кое – “отровно-културно”, ако приемем отграничението на Леви-Строс?Невъзможно е категории от такова естество да се отсъждат извън религията. Душите имат непогрешимата санкция за добро и зло. Неосъзнат грях съществува, но не съществува греховна постъпка, която да не е съпътствана с дълбоко усещане за нередност. С духовно съмнение и тревога. Свободният избор е дар, който винаги води до каене. Няма пътеки към Храма. Човек никога не е излизал оттам. Представата за „отвън“ примамва, но такава територия не съществува. Бъркаме това понятие с „другият“. С времето ставаме благи и обръщаме очи навътре, към необятния космос на познанието.От кого да се учим на смислено кино? Аз казвам, примерно, Бергман, Годар, Фелини, Тарантино, Тарковски. Всеки от тях по своему. И няма как да изброя всички.Така е. Няма как да бъдат изброени. Всяка среща е учител. Всяка постъпка, породила тъга или радост, ни дефинира малко или повече. Може да се стигне до умения за висок киноезик и без полагане на усилия, но аз не вярвам в това. Естетиката на всяко изкуство се поражда от родеенето с „големите“. Възхитата от жестовете им. Осмислянето на копнежите им. Автентичното любопитство на автора към размислите на учителя пренася огънчето. Не кратковременният импулс на жеста. Създаването на творба е самотно занимание, но тази самота е населена от призраци, от които не можеш да се освободиш.Защо “масовото” българско кино копира до голяма степен чужди филми и сериали, а няма почти нищо авторско, новаторско и различно?Именно защото е масово. Желанията на масата са трафарети. Оглозгани от нищене клишета. Специфичните национални кинематографии се броят на пръстите на една ръка. Светът на киното кандиса на една ведра непоседливост, окуражавана свенливо от критиката. Всеки опит за различно кино се определя като преднамерен радикализъм. Фестивално угодничество. Парадоксално, напоследък Големият касиер отвъд океана търси припознаване в неамерикански автори. Обидно опростени сценарни форми, изиграни от харизматични актьори, по възможност сексуално привлекателни. Мощното, вдъхновяващо кино прелита все по-рядко, по волята на случаен каприз, като съпровод към падането на завесата.Смяташ ли, че сме скъсали ментално със старото разбиране за културата като апарат на държавата?Знаеш за думите на Уинстън Чърчил за културата на Острова, предизвикани от финансовите рестрикции по време на последната световна война. Толкова са силни, че вероятно не са казани от него изобщо (смее се). Или са митологизирани, както стотиците му приписани афоризми. Културата е държавата. Културата е апарат на държавата. Разбирането, че усилията и средствата за създаването и развитието на културна среда, подкрепяна от държавна политика, са бадева (покойната ми баба казваше “хавая”) - е предпървобитно разбиране. Вярно е, че тежестта на културологичните натрупвания виси на вратовете на неколцина гении, но е също вярно, че въздухът се премества от движението на възторгнатите от тях. При нас е малко семпла тази динамика. Ние се припознахме в поредното Баце. Гръмката почуда от този неочакван за самите нас „пир на неуките“ заглуши деликатния трепет на въздишката. Притиснати от угрозата на анонимното, трубадурите ни заприпяваха от ъгъла в неловка работническа терца и запритичваха вокруг с променени лица. Мога да отброя само неколцина автори, които останаха кисели, но верни на кръвта.Защо обикновено доминира халтурата, а не културата? Далеч не само тук, разбира се.Култура е всичко. Ако отредим за халтурата територията на простоватото и нездраво развеселяване, ще натоварим културата с преживяване от елитарен порядък. Не само тук е така, както казваш. Така е при всяка национална култура. Разбира се, ние сме талантливо некултурни. Ехидно надарени. Еди Захариев има няколко прекрасни филма, създадени с любов към майсторите на ехидното. Разбира се, на другия полюс имаме незабравим образ на Цв. Цв., нахлузил гугла и потури, жизнен и ухилен в автентично откровение. Мило и родно някак.Какво харесваш в другите изкуства? Изброй.През годините се улавям в различни увлечения. Обичам руските литературни класици, холандските художници, виенските композитори, италианското кино. Харесвам няколко съветски режисьори, британски музиканти, Елвис, Методи Андонов, френската нова вълна. Дръзко обявявам Ф. М. Достоевски за най-талантливия автор сред създателите на изкуство.Какво би посъветвал млад режисьор?Да внимава в картинката! (смее се)Вярваш ли в Бог?Да. И се отричам от сатаната!Ако е под въпрос финансовата независимост на изкуството в България, достигнали ли сме вече интелектуална независимост?Да го кажа направо: не смятам, че исторически изкуството се движи или развива в някаква посока. Случват се титанични изригвания по необясними причини. Хаотично, случайно. Понякога в презадоволеност, често в крайна нищета.Кнут Хамсун.И не само. Велики умове създават сходни шедьоври в една и съща епоха, без да са чували един за друг. Или пък в една стая на студентско общежитие в Испания случайно заживяват трима младежи – Лорка, Бунюел и Дали. Как да осъзнаем къде сме стигнали? Ако говорим за интелектуална независимост, голямото изкуство не може да бъде зависимо от другиго, освен от автора му. Дори в политкоректен контекст, в поръчкови форми, то остава неотменимо голямо. Леонардо, Тарковски (когото справедливо спомена), Моцарт. Голямото изкуство носи Божествено послание. Заряд от друго естество, често непонятно за автора.Тенденцията в американското кино за включване на представители на маргинализирани групи, която резонира и в Европа, води ли до решаване на социални проблеми или създава паралелни реалности?Не мога да взема отношение. Не е ли било винаги така, по всяко време?Като че ли посредствеността и материалното са качени на пиедестал (даже Ксенофонт, милият военен, говори за същото в края на V-ти в. пр. Хр.). Защо културата отпадна като елемент от изграждането на всеки човек при по-голямата част от населението, специално у нас?Мисля, че ролята на културата като феномен при изпълването на човека не се е променяла драматично през вековете. Подлъгва ни промяната на формата, на езика на култура. Културният феномен е номинал. Мяра за Бога. Последните десетилетия осветиха „другите“ през камери, изображения, пътувания. Имам усещането, че сме запалили лампите и за първи път се пооглеждаме и опознаваме. Директно, в реално време. Сънливи все още, примижали от светлината, поопърдяни един от друг. На всеки е дадено да се изока. Почти без санкция. Откриваме диктата на посредственото. Живеенето “тук-и-сега”. Заедно. Всички. Цялото човечество. В една непременна толерантност, която лицемерно ще браним с цената на нашето участие в парада. Анонимното е демоде. Кичът е религия.Какво те накара да се откажеш от преподавателската си дейност?Изостанах от волята на времето. Нямах енергията и силата да устоя на упадъка. Тъгувам по времето на моите преподаватели.Къде е онтологичният проблем на българското общество - нищо не върви в правилната посока, но хората продължават да избират същите “лидери”?Виж каква хипотеза ще дръзна да опиша. Българинът е хобит. Скромен, добър човек. Толкова добър, че се съмнява да не би да е будала. И се перчи енергично, да не дава Господ да разберат и другите, че е будала. Колкото повече ока и се бие, толкова по-далеко от будалата. И е намерил себе си в тази маска. Сиреч – отпуснал се е в лесното. Бута, ръмжи навъсен, дава вид на небудала. И няма време за емпатия, за знание, за любов. А бяхме толкова талантливи градинари (смее се).Нормално ли е гражданското общество в България да е само в социалните мрежи? Възможно ли е чрез “силата на социалните мрежи” да постигнем промяна?Промяната е неотменима. Неуките си отиват. Порядъкът на времето е неумолим. Не сме осъзнали съвсем що е свобода. Що е справедливост. Не сме готови за предизвикателствата на високото живеене. И въпреки това, неуките си отиват.Защо вече поне 12 години не можем да се сравним в никакво отношение дори с държави като Словакия, да не говорим за Чехия и Словения?Поради повече от два милиарда причини (по КПКОНПИ).Какво би казал на бъдещите поколения, които ще правят кино през, да кажем, 2035-та?Пак да внимават в картинката! (смее се)Oще на NB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2019.04.13", "title": "Милко Лазаров: Бог, високото живеене и пирът на неуките"}
