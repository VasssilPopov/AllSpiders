{"url": "https://offnews.bg/offtopic/selo-iavorovo-gnevno-razlepiha-nekrolozi-na-zhivia-mu-kmet-668752.html", "text": "Странна случка се разигра в старозагорското село Яворово вчера. Цялото село осъмна, облепено с некролози на кмета Райчо Стоев.Нелепата шега беше разгласена от Фейсбук страницата ма кметството, в която случката е определена като \"акт на небивала жестокост\". Пак там става ясно, че са взети нужните мерки и некролозите са премахнати, дори е започнало разследване.Станалото породи гневна реакция от жителите на селото във Фейсбук. Повечето твърдят, че това е престъпление и призовават кварталния да си свърши работата.Райчо Стоев е избран за кмет с 65% от гласовете и е от листата на ГЕРБ.", "date": "2017.11.05", "title": "Село Яворово гневно: Разлепиха некролози на живия му кмет"}
{"url": "https://offnews.bg/zimni/emil-hegle-svendsen-otlozhi-svatbata-si-zaradi-pionchan-668758.html", "text": "Норвежкият биатлонист Емил Хегле Свендсен отново жертва личния си живот заради професионални ангажименти.Тези дни стана ясно, че четирикратният олимпийски шампион е решил да отложи сватбата си с телевизионната водеща и спортна журналистка Саманта Скогранд с цяла година, за да не се разсейва по време на подготовката си за зимната олимпиада в Пьончан догодина.\"Бяхме си определили дата през лятото на 2018 година, но решихме да я преместим за лятото на 2019 година.Знаете колко е объркващо и стресиращо да подготвяш едно толкова важно събитие, а в момента съм изцяло фокусиран върху подготовката си за олимпиадата. Сватбата може да почака\", коментира Свендсен.Двамата се запознават през януари 2014 година. Тогава Саманта се подготвя за отразяването на олимпиадата в Сочи, а Свендсен - за участието си там.Любопитното е, че не за първи път Саманта отива на втори план за Свендсен. През миналата година доста нашумя историята, разказана лично от нея, че двамата не са се целували цял сезон, за да не му прехвърли вирус.\"Боледувам много рядко, но разбирам, че нося със себе си у дома микроби. Спортистите са доста уязвими. Емил много боледуваше през последните години и не искам да му причинявам нови проблеми\", разказа разбраната дама.", "date": "2017.11.05", "title": "Емил Хегле Свендсен отложи сватбата си заради Пьончан"}
{"url": "https://offnews.bg/sviat/arestuvaha-poveche-ot-230-dushi-uchastvali-v-protest-sreshtu-putin-668753.html", "text": "Повече от 260 души са арестувани по време на протест срещу президента на Русия Владимир Путин. Причината е, че протестът се провеждал нерегламентирано в централната част на Москва, съобщава AFP.Демонстрацията се проведе спонтанно, след като лидерът на радикалната руска опозиция Вячеслав Малтцев призова на личната си интернет страница всички привърженици на партията да излязат на протест в цялата страна с основно искане свалянето на Путин от власт чрез \"народна революция\".\"263 души са задържани в центъра на Москва за нарушаване на обществения ред. Всички те са отведени в районни полицейски управления\", се посочва в съобщение на московската полиция. Според властите много от задържаните са носили в себе си ножове, боксове и огнестрелно оръжие, заредено с гумени патрони.", "date": "2017.11.05", "title": "Арестуваха повече от 230 души, участвали в протест срещу Путин"}
{"url": "https://offnews.bg/sviat/evakuiraha-3500-dushi-ot-bolshoj-teatar-zaradi-zaplaha-ot-atentat-668755.html", "text": "Заради заплаха от взрив властите в Москва евакуират около 3 хиляди и пестотин души от сградата на Болшой театър. Това предаде агенция ТАСС, като се позова на източник от службите на извънредните ситуации.Генералният директор на театъра Владимир Урин също потвърдил пред ТАСС, че се провежда евакуация.Службите проверяват, обяснил той на въпрос за наличие на взривно устройство.В района се очакват специалните екипи с кучета, които да претърсят театъра. Там трябваше да започне концертът \"Сърп и чук\", посветен на сто години от Великата октомврийска революция.По-рано агенция Новости информира, че пет хиляди души са изведени от търговски центрове и ресторанти след анонимни сигнали за заложени взривове.Агенцията припомня, че вълната от телефонен тероризъм в Русия е започнала от 11 септември, но досега бомба не е била открита.", "date": "2017.11.05", "title": "Евакуираха 3500 души от Болшой театър заради заплаха от атентат"}
{"url": "https://offnews.bg/futbol/tcska-s-istoricheska-parva-pobeda-nad-ludogoretc-668764.html", "text": "ЦСКА постигна историческа първа победа над Лудогорец, след като победи действащия шампион и лидер в класирането на Първа лига с 2:1 насред Радград, като игра с човек по-малко близо 30 минути.През първото полувреме двата отбора не успяха да си вкарат гол и всичко по-интересно в срещата се случи през вторите 45 минути. В началото на мача ЦСКА пропусна да излезе напред в резултата в 7-ата минута, когато Станислав Манолев изведе Тиаго Родригес на чиста позиция, но португалецът стреля неточно покрай вратата.Върджил Мисиджан пък направи непростим пропуск за Лудогорец 10 минути преди почивката, но малко след началото на второто полувреме разградчани поведоха в резултата с гол на Густаво Кампаняро. Той получи добър пас от Марселиньо и прати топката неспасяемо в мрежата на \"червените\". ЦСКА изравни девет минути по-късно - след центриране на Тиаго Родригес отляво голмайсторът Фернандо Каранга се извиси над всички и с глава разпечата вратата на домакините.Каранга обаче остави съотборниците си с човек по-малко на терена, след като получи втори жълт картон в 67-ата минута за нарушение срещу Моци.Наставникът на \"армейците\" Стамен Белчев реагира, като пусна Кевин Меркадо на мястото на Густаво Кулма. Меркадо се отблагодари за доверието, като веднага след влизането си игра даде преднина на ЦСКА с изстрел от 20 метра.Пет минути преди края на редовното време \"червените\" претендираха за дузпа за нарушение срещу Меркадо, но съдията прецени, че Сисиньо е играл чисто в ситуацията. В оставащите минути дори и с човек повече Лудогорец не успя да застраши противниковата врата и в крайна сметка напусна терена победен, като прекъсна серия от цели 18 мача без загуба от столичани. Лудогорец остава на върха в класирането, но вече има само две точки повече от ЦСКА.", "date": "2017.11.05", "title": "ЦСКА с историческа първа победа над Лудогорец"}
{"url": "https://offnews.bg/temida/firma-osadi-api-zaradi-padnala-metalna-greda-na-patia-668760.html", "text": "Най-големият превозвач от Смолянска област, транспортната фирма \"Рожен Експрес\", осъди Агенция \"Пътна инфраструктура“ да ѝ изплати 1 620 лева обезщетение с лихвите за счупено предно стъкло на автобус от неизправно съоръжение в участъка между Асенoвград и село Бачково, съобщава БНР.Инцидентът е от месец март тази година. Автобусът се прибирал по маршрута от София към Смолян, когато преди първия тунел след Асеновград по време на движение се къса и увисва метална греда, монтирана на предпазна желязна рамка над пътя.Шофьорът спрял рязко, но рамката паднала и ударила предното обзорно стъкло. Щетите по автобуса били за над 1780 лева, а на водача бил съставен акт. На база експертиза и други доказателства по делото магистратите приемат, че причина за произшествието е несигнализирано и необезопасено препятствие на пътното платно.Според съда безспорно е установено, че пътно-транспортното произшествие е в резултат на бездействието на Агенция \"Пътна инфраструктура“, областното пътно управление в Пловдив, респективно на служителите, натоварени да поддържат пътя в изправно състояние, да сигнализират незабавно за препятствията по него и да ги отстраняват във възможно най-кратък срок. Решението подлежи на обжалване пред Окръжния съд в Пловдив.", "date": "2017.11.05", "title": "Фирма осъди АПИ заради паднала метална греда на пътя"}
{"url": "https://offnews.bg/sviat/dosietata-paradajs-ministar-na-tramp-targuva-sas-zetia-na-putin-668763.html", "text": "Мащабно разследване на офшорни компании уличава едни от най-големите международни компании, държавни ръководители и влиятелни фигури в политиката, шоубизнеса и спорта в укриване на значителни суми. В разследване на , което разкрива информацията от близо 13.4 милиона изтекли файла, излизат имената на британската кралица и хора от обкръжението на американския президент Доналд Тръмп. Документите разкриват и плащания от фирма, в която зетят на руския президент Владимир Путин е съсобственик, към приближени на Тръмп. Материалите са изтекли от няколко големи офшорни доставчици и компании, регистрирани в 19 данъчни убежища са кръстени условно досиетата \"Парадайс\" и в оповестяването им се включиха Международният консорциум на разследващите журналисти с партньори като , BBC и New York Times.Едно от разкритията на досиетата е свързано с името на британската кралица Елизабет Втора. Милиони паунди, собственост на кралицата, са , като част от парите отишли ​​в търговец, обвинен в експлоатация на бедни семейства и хора от уязвими групи. Документите показват, че кралицата чрез Херцогство Ланкастър, притежава инвестиции във фондове, които са вложени в бизнеси като компанията BrightHouse, за която се появи информация за експлоатацията на семейства в нужда.Други от документите отвеждат до Гари Кох - съветник по икономическите въпроси на американския президент .От файловете става ясно, че в периода 2002 - 2006 година той е бил президент или вицепрезидент на 22 офшорки на Бермудските острови, свързани с една от най-старите инвестиционни банки в света „Голдман Сакс“. Една от най-любопитните \"находки\" в документите е уличаването на министъра на търговията Уилбър Рос на САЩ е имал бизнес отношения със зетя на руския президент Владимир Путин Кирил Шаламанов - съпруг на Катерина Тихонова. Рос притежава дял в корабоплавателната компания \"Навигатор\" чрез подерица от офшорни инвестиции. \"Навигатор\" пък има бизнес отношения със \"Сибур\" - руска газова компания, в която съдружник е Шаламанов. Милиадерът Рос запази собствеността си в \"Навигатор\" дори след встъпването си в длъжност тази година. Според разследването той вероятно черпи изгода от руски фирми, на част от които са наложени санкции. ", "date": "2017.11.05", "title": "Досиетата 'Парадайс': Министър на Тръмп търгува със зетя на Путин"}
{"url": "https://offnews.bg/politika/dps-niama-da-podkrepi-biudzhet-2018-668757.html", "text": "ДПС няма да подкрепи бюджета за следващата година, каза в Плевен лидерът на партията Мустафа Карадайъ. Според лидера на партията много сектори се нуждаят от реформи, съобщава БНР.Мустафа Карадайъ каза, че в момента се вижда наливане на средства в нереформирани сектори, без да има дори идея за реформа и допълни:В края на  стана ясно, че ДПС се подготвя за \"демонтажа\" на националистите от управлението на страната. Между ДПС и БСП предстоят разговори за общи действия при евентуален бъдещ вот на недоверие.По-рано днес вицепремиерът и министър на отбраната Красимир Каракачанов , като заяви, че не може да се говори за оттегляне на доверието на ДПС от правителството, тъй като то не по принцип не е подкрепено с техните гласове.\"Правителството беше подкрепено с гласовете на ГЕРБ и Обединените патриоти. В този смисъл позицията на БСП и ДПС не е нова. Те трудно приемат избора на българските граждани и смятат, че нещо априори им се полага. Работа на опозицията е да прави вотове на недоверие. Нейно право е. Това е заложено в конституцията на страната, както и в правилника на НС\", каза Каракачанов.В събота пък премиерът Борисов  Патриотите \"да се мерят приказките\" по адрес на ДПС. \"Винаги сме били за разбирателство, полагаме усилия различните етноси в България да живеят възможно най-добре и в разбирателство. Недопустимо е да се говори кой кого щял да стъпче. Може и с тези изказвания да се втвърдява електората и да се постига временен успех, но на Балканите по-страшно от това няма. Такава експлозия може да се получи, не забравяйте, че само преди 30 г. беше Възродителният процес\", заяви Борисов.", "date": "2017.11.05", "title": "ДПС няма да подкрепи Бюджет 2018"}
{"url": "https://offnews.bg/zvezdi/poslednite-obvinenia-v-tormoz-sreshtu-uajnstijn-mogat-da-go-vkarat-v-z-668756.html", "text": "Последните обвинения в сексуално насилие срещу  могат да доведат до първите наказателни обвинения срещу филмовия магнат, заяви пред CNN източник на полицията в Ню Йорк, запознат с разследването.На пресконференция в петък началникът на детективите от Ню Йорк Робърт Бойс, описа оплакването на актрисата Паз де ла Хуерта като достоверно, защото може да подплати с доказателства всичко, което се е случило. Хуерта заяви, че през 2010 година Уайнстийн я изнасилил два пъти. Първият път след като пили по питие в местен бар и той я изпратил да стаята й, а втория път е дошъл в апартамента й през нощта.От окръжната прокуратура в Манхатън казаха, че има прокурор, който е назначен за „активно разследване” на предполагаемите инциденти.През изминалия месец повече от  излязоха с твърдения за сексуален тормоз или нападение срещу Уайнстийн. Полицията в Ню Йорк каза, че са говорили с продуцента над 10 пъти, а полицията в Лондон и Лос Анджелис също започват разследвания.Чрез говорител Уайнщайн многократно отрече всякакви твърдения за тормоз. Представителят на продуцента не отговори на искането на CNN за коментар относно твърденията на Хуерта.Актрисата заяви, че се колебаела да разкаже публично историята си, но се надява, че нейната дума, заедно с доказателствата, които има, ще помогнат на полицията да арестува Уайнстийн и да го осъди.", "date": "2017.11.05", "title": "Последните обвинения в тормоз срещу Уайнстийн могат да го вкарат в затвора"}
{"url": "https://offnews.bg/obshtestvo/novata-sedmitca-idva-sas-slanchevo-vreme-oblatci-nadvisvat-prez-uiken-668761.html", "text": "Новата седмица ще започне със слънчево и тихо време. Сутрешните температури ще са около нулата, като максималните се очаква да достигнат 14-15 градуса.Във вторник ще има променлива облачност, но температурите ще се вдигнат с 2 градуса и на места ще достигнат 16 градуса.В сряда в Западна България облачността ще се увеличи и на места се очаква да превали. Температурите в тази част на страна ще се понижат с 1-2 градуса. В Централна и Източна България не се очакват валежи.В четвъртък облачността ще обхване цялата страна, но валежите ще намалеят. Минималните температури ще варират от 0 до 4 градуса, а максималните ще достигнат 17.В петък температурите ще останат без промяна. Валежи се очакват само в Добрич и Варна.През почивните дни облачността ще е значителна над цялата страна. Минималните температури ще са в рамките на нула и шест градуса, а максималните ще достигнат 14-16 градуса, като най-топло ще бъде в Ямбол.", "date": "2017.11.05", "title": "Новата седмица идва със слънчево време, облаци надвисват през уикенда"}
{"url": "https://offnews.bg/sviat/puchdemon-se-predade-na-politciata-v-belgia-obnovena-668746.html", "text": "Отстраненият премиер на Каталуния Карлес Пучдемон се е предал в полицията в Белгия, съобщава Би Би Си. Заедно с него са се предали и няколко негови съветници.Очаква се по-късно през деня от белгийската прокуратура да дадат кратък брифинг. По-късно днес Пучдемон ще бъде изправен пред белгийски съдия във връзка със заповедта за ареста му, издадена от испанските власти.В събота белгийските власти потвърдиха, че проучват изпратената от Испания заповед за арест на Пучдемон и сътрудниците му. Защитниците на Пучдемон вече казаха, че ще обжалват екстрадирането на бившия каталунски лидер, уточнява БГНЕС.Говорителят на прокуратурата в Белгия Жил Дежьомеп заяви, че в полицията са се предали петима души:Тази сутрин петимата души, издирвани от Испания, се предадоха на полицията в Брюксел и бяха лишени от свобода в 9.17 часа. Според процедурата, прокуратурата в Брюксел ще определи разследващ съдия, който разполага с различни възможности, сред които и да не изпълни европейската заповед да арестува издирваните и да ги освободи условно.Има и още една възможност – петимата да бъдат освободени под гаранция, съобщава БНР.Говорителят уточни, че задържаните ще бъдат изслушани в рамките на този следобед, като разследващият съдия има срок от 24 часа, за да вземе решението си, което означава до утре, 9.17 часа. Той добави, че задържаните се намират в сградата на полицията, където ще останат и ще бъдат разпитани в присъствието на техните адвокати и преводач. На въпрос дали са с белезници, говорителят заяви, че не разполага с такава информация, но уточни, че ако не представляват заплаха за полицаите, не би трябвало да са.Цялата процедура около решението би трябвало да отнеме 60 дни.Преди дни испански съд издаде европейска заповед за ареста на Пучдемон, който се намира в Брюксел. Той трябваше да се яви пред съда по обвинения за организиране на бунт.Заповеди за арест бяха издадени и за още четирима бивши министри в правителството на Пучдемон, които също не се явиха пред съда.От явилите се на разпит 9 бивши министри 8 бяха арестувани. Прокуратурата ги обвинява в бунт, метеж и злоупотреба с државни средства.Пучдемон вече заяви, че няма намерение да се връща в Испания, докато не получи уверения за справедлив процес срещу него. Той е в Белгия, след като Каталуния обяви независимост.Междувременно днес стана ясно, че Пучдемон ще оглави листата на своята партия на регионалните избори в испанската област на 21 декември. \"Искаме премиерът Пучдемон да стои начело на прилива от избиратели, който ще осигурим на 21 (декември)\", заяви Марта Паскал, говорителка на \"Европейската демократична партия на Каталуния\" (ЕДПК), след форум на сепаратистката политическа сила, съобщава БНТ.", "date": "2017.11.05", "title": "Пучдемон се предаде на полицията в Белгия (обновена)"}
{"url": "https://offnews.bg/sviat/turtcia-otne-litcenza-na-17-medii-668749.html", "text": "Турският Висш съвет по радио и телевизия отне в края на седмицата правата на излъчване на 17 медии в страната, съобщи БНР.Бяха отнети лицензите на 1 телевизия и 16 радиостанции. В решението си турският регулатор се позовава на действащата в страната правна уредба. Сред затворените са местни радиостанции в градове като разположените в западната част на страната Коджаели, Сома и Чорлу, радиоканал в големия черноморски град Самсун и други.В петък ръководителят на свързаната с проповедника Фетуллах Гюлен медийна група \"Саманйолу\" Хидайет Караджа беше осъден на 31 години и половина лишаване от свобода. Турското правителство обвинява организацията на духовника, че стои зад опита за преврат от 15 юли 2016 г.Във връзка с въведеното в Турция след опита за превра извънредно положение по-рано бяха затворени други 12 опозиционни или прокюрдски телевизии и 11 радиостанции.Според доклад за медийната свобода в Турция, подготвен в края на октомври от правозащитната организация \"Бианет\", 296 задържани журналисти са заплашени от общо 3036 години затвор. ​", "date": "2017.11.05", "title": "Турция отне лиценза на 17 медии"}
{"url": "https://offnews.bg/futbol/cherno-more-s-poredna-izdanka-vav-varna-668754.html", "text": "Черно море записа загуба от Верея с 1:2 в мач от 15-ия кръг на Първа лига. Тимът от Варна не познава вкуса на домакинския успех от месец юли насам, когато за последно взе три точки на собствен терен.Първото попадение в срещата бе дело на Георги Илиев в 21-ата минута. Верея обаче успя да стигне до пълен обрат. В 71-ата минута Бенгюзов изравни. Пет минути по-късно гостите шокираха \"моряците\" с втори гол, отбелязан от Валери Домовчийски.В самия край на двубоя варненци бяха на косъм от изравняване, но Аргилашки отказа да се предаде и за пореден път спаси своя отбор.Треньорът на варненци Емануел Луканов загубата на малшанса.“Най-голямата ни грешка е, че не затворихме мача. Имахме контраатаки, положения… Сещам се за една ситуация, при която можеше да вкараме втори гол. Два епизода и ни вкараха два гола.Първият гол дойде след лошо пласиране на нашите футболисти, а вторият - не знам каква траектория направи тази топка. Имахме контрол, но важните епизоди не бяха в наша полза.Нямаме вариативност. Тренировките са ни с 14-15 човека. Контузиите са не мускулни, а ставни - глезени, колена. Но няма да плачем тук”, заяви Луканов.", "date": "2017.11.05", "title": "Черно море с поредна издънка във Варна"}
{"url": "https://offnews.bg/drugi/sabliorkite-ni-treti%c2%a0-v-sofia-parvi-v-evropa-668747.html", "text": "Българките спечелиха бронзовите медали от отборното състезание в турнира по фехтовка за кадети „Сабята на Етрополски“ в София и запазиха водачеството си в класирането за Европейската купа.В мача за третото място Йоана Илиева, Елица Станимирова, Теодора Вутова и Габриела Захаринова победиха втория тим наУкрайна, като в последния бой Илиева направи забележителен обрат в резултата - от 33-40 до 45-42. Шампионки станаха състезателките от Украйна I, които се наложиха над Турция с 45-40. Призьорките бяха наградени от спортния министър Красен Кралев.Третото място позволи на отбора на България да остане начело в таблицата за Европейската купа, която оглави след победата си в Лондон седмица по-рано.При кадетите индивидуално доминираха унгарците. Във финала Матяш Бакен победи сънародника си Балаш Кайзер с 15-12. Най-добре от българите се представи Христо Ефимов, който завърши на пето място. Участваха 137 сабльори от 4 континента.Днес турнирът в зала \"София\" в столицата завършва с надпреварата отборно за кадети и индивидуално за кадетки, като при момичетата Йоана Илиева е сред фаворитките за златото. ", "date": "2017.11.05", "title": "Сабльорките ни – трети  в София, първи в Европа"}
{"url": "https://offnews.bg/drugi/zhestok-skandal-raztarsi-shotlandskoto-ragbi-spipaha-dzhoni-uokar-pia-668750.html", "text": "Жесток скандал се развихри в Шотландия преди важния мач на националния отбор по ръгби срещу Самоа следващата седмица - последен от груповата фаза на Световната купа.Трима състезатели от отбора са извадени от състава, след като първо били свалени от самолета, който е трябвало да отведе играчите до град Каирнс за гостуването, пише Спортал.Капитанът Дани Броу, Сам Брук и Джони Уокър били прекалено пияни, за да бъдат допуснати на борда на самолета и си останали в базата в Крайстчърч.Особено за Броу това е крайно разочароваща новина, защото в началото на груповата фаза на Световната купа той стана играчът с най-много мачове с националната фланелка - 24, и то още в първия двубой от турнира срещу Тонга.Тъй като три отбора от всяка група прескачат първата фаза на Световната купа, Шотландия още има възможност да продължи напред, но за целта трябва да победи Самоа задължително, след като претърпя поражения от силните състави на Тонга и Нова Зеландия.", "date": "2017.11.05", "title": "Жесток скандал разтърси шотландското ръгби, спипаха Джони Уокър пиян"}
{"url": "https://offnews.bg/nauka/zavarshi-trenirovachniat-lager-na-balgarskite-poliarnitci-kakvo-preds-668726.html", "text": "Днес завърши тренировъчният лагер на българските полярници, първата група от които заминава само след седмица за о. Ливингстън, съобщи ръководителят на експедицията проф. Христо Пимпирев.Лагерът се проведе в учебно-научната база на Софийския университет в местността Гюлечица в Рила и завърши с изкачването на връх Мальовица.Там беше разяснено и какво предстои по логистичното обезпечаване на базата.Предстоят ремонти и строеж на нова постройка-гараж за високопроходимата машина Маниту, която е в базата от миналата година. Предстои поставянето на слънчеви панели на покривите на всички къщи, което ще ограничи използването на дизелово гориво за функционирането на българското селище на Антарктида.Научната програма е най-съществената част от предстоящата експедиция. Ще започне изпълнението на петгодишната Национална програма за полярни изследвания, приета с постановление на Министерски съвет.Научните проекти, които ще се разработват тази година, ще включват геоложки, биоложки, сеизмологични и геофизични изследвания, както и дейности по измерване на морското ниво в българския залив, свързано с промените в климата и интензивното разтапяне на ледниците в района на Западна Антарктида.В полярната ни база заедно с българските си колеги ще работят 9 чуждестранни учени - шест португалци, двама турци и един монголски изследовател.На 8 ноември президентът Румен Радев ще връчи на официална церемония в Гербовата зала на Президентството националния трикольор на участниците в 26-ата българска експедиция.", "date": "2017.11.05", "title": "Завърши тренировъчният лагер на българските полярници: какво предстои на Антарктида"}
{"url": "https://offnews.bg/politika/koruptciata-e-provalat-na-gerb-niama-goliama-porachka-s-nepredizveste-668727.html", "text": "„ГЕРБ се провалиха в борбата с корупцията. Това е най-големият провал на тяхното управление. Започваме разговори по подготовката на мотивите на вота на недоверие. Корупцията е във всички сфери и ощетява всеки един български гражданин.” Това каза по БТВ зам.-председателят на „БСП за България” Жельо Бойчев.Той добави, че корупцията срива доверието на хората в институциите и ощетява приходната част в бюджета. „Всеки ден ГЕРБ говорят за борба с контрабандата и корупцията, а като погледнете статистиката, виждате, че приходите от ДДС и акцизи намаляват, като относителна част от БВП”, каза народният представител.По думите му в момента няма поръчка за голям инфраструктурен проект и да не се знае кой я печели.„Ние искаме правова държава и върховенство на закона. Докато ГЕРБ е на власт, това няма как да се случи. Целта им не е да има правила за всеки, а да управляват съдебната система с SMS-и и по други начини да натискат съдиите. Няма как да има борба с корупцията, докато ГЕРБ са на власт”, категоричен бе Бойчев.Народният представител поясни, че идеята на БСП не е управляващата партия да бъде сменена и на нейно място да дойде друг, който да прави същото. „Ние искаме да започне отвоюване на държавата, да направим така, че обществото да повярва, че може да има възмездие спрямо хората, които са злоупотребили с власт и че може да има справедливост”, каза зам.-председателят на „БСП за България.”Помолен да коментира думите на премиера, че с искания сега вот на недоверие БСП застрашава европредседателството, Бойчев попита кога да бъде искан вотът: „Да идем да питаме Борисов, кога ти е най-удобно да го искаме тоя вот на недоверие, за да не ти пречим?\"Ние носим отговорност пред българските граждани и дължим този разговор пред тях, каза депутатът.Европредседателството не може да бъде параван и индулгенция, допълни той и подчерта, че не може да се очаква опозицията да се усмихва и да участва в снимки по време на председателството.", "date": "2017.11.05", "title": "Корупцията е провалът на ГЕРБ, няма голяма поръчка с непредизвестен изпълнител"}
{"url": "https://offnews.bg/kultura/vazvishenie-da-liubish-svobodata-668729.html", "text": "Какво бихте направили за любовта? Бихте ли стояли гладни дни и нощи? Бихте ли пътували с дни, без да спите? Бихте ли жертвали себе си и другарите си за любовта? Любовта, която наричате и своя родина. Героите на романа \"Възвишение\" го правят в екранизацията на книгата.\"Възвишение\" ще оживее на голям екран официално на 10 ноември. Филмът, режисиран от Виктор Божинов, вдъхва живот на станалите любими герои Димитър Общи, Гичо и Асенчо.Историята във \"Възвишение\" преплита исторически факти с художествена измислица. През 1872 година Димитър Общи (Филип Аврамов) и сподвижниците му осъществяват Арабаконашкия обир. Сред тях са Гичо (Александър АЛексиев) и Асенчо (Стоян Дойчев) - полу-революционери, полу-разбойници, които получават задачата да издирят и лично да предадат писмо на Левски.Една от най-хубавите черти на филма е, че още с първите кадри и първи думи те прехвърля с емоция във Възрожденска България, която е следвала единия висш идеал - свободата.Борбата е безмилостно жестока, както е казал поетът, а във филма тя е придружена и с достатъчната доза хумор, която придава нужната свежест на филма.Освен с блестящ сценарий, \"Възвишение\" се отличава и с впечатляващ актьорски състав - Димитър Рачков, Захари Бахаров, Юлиан Вергов, Кирил Ефремов, Малин Кръстев, Евгени Будинов, Герасим Георгиев и други.\"Възвишение\" е правилната посока, която филмовата индустрия у нас извървява бавно, но уверено. Филмът не бива да се гледа, защото е \"български\" и само заради това. И романът, и филмът \"Възвишение\" показват едно - какво е да любиш родината, какво е да искаш свободата по-силно от всичко и какво е да се погубиш в името на една най-висша цел.", "date": "2017.11.05", "title": "\"Възвишение\" - да любиш свободата"}
{"url": "https://offnews.bg/obshtestvo/koi-sa-naj-loshite-navitci-pri-nosene-na-kontaktni-leshti-668745.html", "text": "Повечето от хората, които носят контактни лещи, го правят неправилно. Това показва проучване, проведено от американския Център за контрол и превенция на заболяванията (CDC), . Почти 90% от възрастните американци казват, че са спали с лещи, че не подменят лещите си толкова често, колкото е предписано или са направили нещо друго, което не им е препоръчвал техния очен лекар.Неправилното носене на лещи крие опасност от ослепяване, затова експертите посочват кои са вредните навици, от които да се предпазим:Плуване, докато носите лещиБасейните са пълни с бактерии, които се наслагват върху лещите. Не подменяте лещите толкова често, колкото е предписаноНякои контактни лещи са за еднодневна и за еднократна употреба, а други са за многократна употреба в продължение на две седмици или на цял месец. Във всеки случай, ако носите лещите по-дълго, отколкото би трябвало, това може да доведе до натрупване на микроби в очите ви.Не сменяте редовно разтвора за съхранение на лещитеРазтворите за съхранение трябва да се сменя най-малко веднъж на три месеца, съветва Американската академия по офталмология. Това е нужно, защото в разтвора се събират бактерии, които могат да замърсят лещите и очите ви.Добавяте разтвор за контактни лещи, вместо да го подмените изцялоКогато добавяте нов разтвор към съществуващия, вместо да го изхвърлите, също има опасност от замърсяване с микроби.Съхранявате лещите в чешмяна водаЧешмяна вода може да бъде достатъчно годна за пиене, но да има микроорганизми, които могат да се прикрепят към контактните лещи и да заразят очите ви.Посещавате очен лекар по-рядко от веднъж годишноАко не провеждате редовно очни прегледи, няма да знаете дали лещите не вредят на очите ви и дали не трябва да започнете да носите очила.А кои са добрите навици? Просто пазете лещите си чисти. Винаги измивайте ръцете си със сапун преди да боравите с вашите контактни лещи, използвайте разтвор за почистване на лещи и сменяйте редовно разтвора и не носете лещите за по-дълго, отколкото трябва.", "date": "2017.11.05", "title": "Кои са най-лошите навици при носене на контактни лещи"}
{"url": "https://offnews.bg/112/17-godishno-momiche-e-s-opasnost-za-zhivota-sled-kato-mazh-ia-namushk-668743.html", "text": "17-годишно момиче е в болницата с опасност за живота, след като е било ранено с нож от 22-годишен мъж в Разград.Нападателят е причакал момичето и след скандал помежду им я намушкал с нож. Пострадалата е откарана в болницата от случаен свидетел на разпрата, съобщава БНР.Извършителят е задържан. Той е от Дулово и ще отговаря за опит за убийство.Пострадалото момиче е от Алфатар.", "date": "2017.11.05", "title": "17-годишно момиче е с опасност за живота, след като мъж я намушка"}
{"url": "https://offnews.bg/sviat/obama-izprati-pismo-do-pritesnenite-ot-tramp-amerikantci-eto-kakvo-pi-668724.html", "text": "Бившият американски президент Барак Обама изпрати писмо в отговор на стотиците писма от разтревожени заради политиката на Доналд Тръмп американци, пише в. \"Индипендънт\".Той ги насърчава да не губят надежда и пише: \"Развитието на страната ни никога не е следвало права линия - често имаме чувството, че на всеки две стъпки напред се връщаме с една назад. Надявам се помните, че дългият път на Америка се определя от движението напред и посоката, която следваме не зависи от един-единствен човек\".Обама изпраща писмото до тези, които споделят с него притесненията си от състоянието на държавата и до тези, които търсят неговото мнение за новата държавна администрация, казва говорител пред \"Yahoo News\", които първи получиха писмото.Бившият президент получава писмата на хората чрез сайта си, наред с изпратените директно по пощата.За дълго време Обама остана встрани от политиката, откакто напусна Белия дом. Изказвал се е само за да защити някои от своите политики - например за програмата, която защитава от депортация децата на имигранти, както и за закона, известен като Обамакеър, който осигурява здравни застраховки на много американци, които нямат достъп до здравеопазване.Критиките на Обама към Тръмп са далеч по-сдържани от тези, отправени например от бившите президенти Джордж Хърбърт Уокър Буш и сина му Джордж Уокър Буш.Буш-старши нарича настоящия президент \"фукльо\" и уверява, че на президентските избори през 2016 г. е гласувал за Хилари Клинтън, а синът му добавя, че той \"не знае какво означава да си президент\".Коментарите на двамата са цитирани в новата книга, озаглавена \"Последните републиканци\" и цитирана от Би Би Си.Това, което господин Обама би искал, е да окуражи младите хора да са политически активни, смята служител от неговата администрация, цитиран от \"Индипендънт\". В първата му поява от напускането на Белия дом той заяви, че да вдъхновява младите хора е \"най-важното нещо, което мога да направя\". ", "date": "2017.11.05", "title": "Обама изпрати писмо до притеснените от Тръмп американци. Ето какво пише в него"}
{"url": "https://offnews.bg/sviat/11-printcove-4-ma-nastoiashti-i-desetki-bivshi-ministri-arestuvani-za-668723.html", "text": "11 принцове, четирима настоящи и 38 бивши министри, депутати и бизнесмени са арестувани за корупция в Саудитска Арабия от новия антикорупционен орган на страната, предадоха Би Би Си и \"Ройтерс\".Сред задържаните е милиардерът, собственик на \"Кингдъм холдинг\", принц Алуалид бин Талал - един от най-изтъкнатите бизнесмени в страната, подчертава \"Ройтерс\". В ареста е и бившият финансов министър Ибрахим Асаф, уточнява високопоставеният източник на \"Ройтерс\", който остава анонимен. Имената на останалите не се съобщават.Принц Алуалид бин Талал е един от най-богатите хора в Близкия изток. Сред многобройните компании, в които той има инвестиции, са Туитър, Епъл, \"Нюз корп\" на Рупърт Мърдок, \"Ситигруп\", както и хотелските вериги \" Четири сезона\", \"Феърмонт\" и \"Мьовенпик\". Принцът е вложител също в услугите за споделено пътуване Лифт (Lyft) и Карийм (Careem), конкуренти на Юбър (Uber) съответно в САЩ и Близкия изток. Той е и мажоритарен собственик на арабския медиен конгломерат Ротана груп, който включва телевизии, радиа и печатни медии, звукозаписен лейбъл и компания за филмопроизводство.С новината за задържането му дойде и 10% срив в акциите на \"Кингдъм холдинг\".Снощи крал Салман обяви създаването на нов антикорупционен комитет под председателството на престолонаследника принц Мохамед бин Салман.Все още не са ясни и конкретните обвинения.Междувременно саудитския тв канал \"Ал Арабия\" съобщи, че са започнали нови разследвания във връзка с наводненията в Джеда през 2009 г., които взеха повече от 100 жертви, и с избухването на .Новият антикорупционен орган има властта да издава заповеди за арест и забрани за пътувания.", "date": "2017.11.05", "title": "11 принцове, 4-ма настоящи и десетки бивши министри арестувани за корупция в Саудитска Арабия"}
{"url": "https://offnews.bg/leka-atletika/26-godishen-atleticheski-talant-nameri-smartta-si-na-patia-668732.html", "text": "Танзанийският състезател в маратона Исмаел Джума е починал по-рано тази седмица след инцидент с мотор, съобщиха от местната атлетическа федерация.26-годишният Джума беше една от надеждите на Танзания за медал на Игрите на бриганската общност в Голд Коуст (Австралия) през април 2018 г.“Танзанийската атлетика загуби един от топсъстезателите си в дългите бягания. Исмаил Джума беше сред 19-те атлети, които бяха избрани да започнат подготовка по-късно този месец за Игрите на британската общност в Австралия”, каза пред АФП генералният секретар на местната федерация Вилхелм Гидабудей.Очакваше се Джума да участва на полумаратона в Ню Делхи на 19 ноември. Той държи националния рекорд на Танзания в дисциплината с време 59:30 мин. ", "date": "2017.11.05", "title": "26-годишен атлетически талант намери смъртта си на пътя"}
{"url": "https://offnews.bg/futbol/dushat-za-doping-sled-ludogoretc-tcska-668735.html", "text": "Звездите на Лудогорец и ЦСКА ще бъдат подложени на допинг проверка след края на дербито помежду им от 15-ия кръг в Първа лига.Част от лидерите на двете единайсеторки ще трябва да дадат проба след изтичането на 90-те минути на \"Лудогорец Арена\".От Националния антидопингов център обикновено взимат проби след мачове от Първа лига с възлово значение, какъвто е днешният.Срещата стартира в 18:00 часа, което означава, че проверката ще бъде направена около 20:00. По всяка вероятност футболистите, които отсъстват по време на първите интервюта след срещата, ще могат да бъдат отличени като подложени на проверка.Очаква се въпросните състезатели да бъдат излъчени на случаен принцип, за да не са наясно предварително, че ще трябва да дадат проба.", "date": "2017.11.05", "title": "Душат за допинг след Лудогорец - ЦСКА"}
{"url": "https://offnews.bg/sviat/tajfun-pomete-grada-v-kojto-triabva-da-se-saberat-tramp-putin-i-si-d-668733.html", "text": "Тайфун взе 27 жертви във Виетнам, разруши напълно над 600 къщи, а частично - повече от 40 000, предизвика наводнения и свлачища. Сред най-тежко пострадалите от стихията Дамрей е град Дананг. Именно там трябва да се съберат държавните ръководители на САЩ, Русия и Китай - Доналд Тръмп, Владимир Путин и Си Дзинпин.В Дананг утре започва срещата на върха на организацията Азиатско-Тихоокеанско икономическо сътрудничество (АТИС). Тръмп трябва да пристигне на 10 ноември. Там трябва да са и руският президент Владимир Путин, и председателят на Китайската народна република Си Дзипин. Очакват се държавни и правителствени ръководители на 21 страни, над 10 000 гости и делегати, включително видни политици, експерти и международни бизнес лидери.Дамрей достигна виетнамските брегове вчера с пориви на вятъра до 25 метра в секунда. Това е 12-ият мощен ураган, връхлетял страната тази година.Поройни дъждове валят над цял Виетнам. Освен 27-те жертви, 22 души са изчезнали. Около 30 000 души са евакуирани. Службата за бедствени ситуации очаква наводнения в ниски крайбрежни райони, внезапни резки покачвания на реки и земни свличания в планинските райони на страната.Тропическата буря нанесе сериозни поражения и в Малайзия. Най-тежко пострада северната островна провинция Пенанг, която е популярна туристическа дестинация и важен индустриален район. От вчера над острова се изсипват поройни дъждове и вилнеят бурни ветрове, съобщи провинциалният шеф Лим Гуан Ен, цитиран от Асошиейтед прес. Според него извилата се над острова буря вероятно е свързана с тайфуна Дамрей, поразил Виетнам.Съобщава се за гибелта на трима души, а над 2000 са евакуирани. Приливни морски вълни, високи до 3,5 м. са залели ниско лежащи райони от острова, включително провинциалната столица Джорджтаун, който е обявен от ЮНЕСКО за паметник на световното културно наследство заради характерната си архитектура от времето на британското колониално владичество.Под вода е дори центърът на града, който очаква във вторник височайше посещение от британския принц Чарлз и съпругата му Камила.Според Лим засега не се налага обявяване на извънредно положение, защото ситуацията е под контрол.", "date": "2017.11.05", "title": "Тайфун помете града, в който трябва да се съберат Тръмп, Путин и Си Дзинпин"}
{"url": "https://offnews.bg/obshtestvo/trima-balgarski-uchenitci-s-medali-ot-olimpiada-po-astronomia-v-kitaj-668738.html", "text": "Трима български ученици се връщат с медали от 22-та международна олимпиада по астрономия, която се проведе от 27 октомври до 4 ноември в град Уейхай, Китай, съобщи Сдружението на българските олимпийски отбори по природни науки. Тримата са Васил Николов, Тодор Кюркчиев и Любомир Шойлев, те спечелиха бронзови медали.Участваха 58 ученици от 12 страни, включително България, Виетнам, Индия, Италия, Китай, Корея, Румъния, Русия, Тайланд, Украйна, Чехия, Шри Ланка. Те се състезаваха в две възрастови групи - младша възраст от 14 до 16 години и старша възраст от 16 до 18 години. Олимпиадата се проведе в три тура - теоретичен, практически и наблюдателен.Двама от медалистите ни се състезаваха в младша възраст - Васил Николов е осмокласник в ПЧМГ, а Тодор Кюркчиев - деветокласник в Американския колеж.Любомир Шойлев е единадесетокласник в ПМГ \"Никола Обрешков\", Бургас.Ръководители на националния отбор по астрономия тази година са д-р Ева Божурова от Националната астрономическа обсерватория - Варна, и Светлана Цекова от Обсерваторията в Ямбол.От 12 до 21 ноември предстои последната олимпиада за състезателен сезон 2017 г. - Международната по астрономия и астрофизика в Тайланд, където България ще има трима представители.", "date": "2017.11.05", "title": "Трима български ученици с медали от олимпиада по астрономия в Китай"}
{"url": "https://offnews.bg/sviat/tramp-ot-iaponia-sasht-i-saiuznitcite-sa-gotovi-da-zashtitiat-svoboda-668725.html", "text": "Американският президент засили острата си реторика спрямо Северна Корея още с пристигането си в Япония днес. Той заяви, че Съединените щати и съюзниците са подготвени да защитят свободата и че \"никой диктатор\" не трябва да подценява американската решителност, предаде \"Ройтерс\".Днес Тръмп започна 12-дневна азиатска обиколка, чрез която се стреми да осигури единен фронт с Япония срещу Северна Корея. Той се срещна с японския министър-председател Шиндзо Абе във време на голямо напрежение, предизвикано от ядрените тестове на Пхенян и изстреляните от тях ракети. На път за Азия той заяви пред пътуващите с него репортери, че Северна Корея ще бъде в центъра на разговорите. Той посочи и търговията, която по думите му била управлявана лошо в региона от години.Тръмп е шокирал някои от съюзниците си с обещанието да \"унищожи напълно\" Северна Корея, ако тя заплашва САЩ.Той заяви пред репортерите, че скоро ще бъде взето решение дали Северна Корея да бъде включена в списъка със страните, спонсориращи тероризма.Преди посещението японският премиер заяви, че то дава възможност за задълбочаване на приятелството и доверието между него и Тръмп. Надявам се, че ще имаме възможност да проведем разговор за международни проблеми, включително Северна Корея, заяви той.Планиран е обяд на двамата лидери, след което те ще играят голф.Освен с японския премиер, Тръмп планира да се срещне и с руския президент Владимир Путин по време на азиатската обиколка - най-дългата на американски държавен глава от 1992 г. насам. \"Очаква се да се срещнем. Искаме помощта на Путин за Северна Корея\", заяви Тръмп.В азиатската обиколка са планирани спирки и в Южна Корея (7 ноември) и разговор с президента, Китай (8 ноември), където ще има серия от срещи, включително с президента, Виетнам (10 и 11 ноември) и Филипините (12 и 13 ноември). След това предстоят срещи между американски, индийски и руски лидери.По пътя си към Япония Тръмп спря в Хаваи, където посети мемориала в Пърл Харбър - заливът, който Япония напада през 1941 г. и въвлича САЩ във Втората световна война.", "date": "2017.11.05", "title": "Тръмп от Япония: САЩ и съюзниците са готови да защитят свободата"}
{"url": "https://offnews.bg/liubov-i-seks/selena-gomes-i-dzhastijn-bijbar-otnovo-sa-zaedno-668741.html", "text": " и Джъстин Бийбър отново са заедно. Двойката започна да излиза, когато и двамата певци бяха тийнейджъри и след неколкократни скандали и събирания, решиха, че е най-добре да се разделят окончателно.Според източник на People, изпълнителят на Sorry чака Гомес да обяви официално, че отново са заедно.„Джъстин е толкова щастлив! Последната седмица е като сбъдната мечта за него. Сега \"топката\" е в Селена и той чака тя да обяви, че отново са заедно. Той знае какви грешки допусна в миналото и се старае да ги поправи. Знае, че Селена заслужава само добро”, обясни източникът, пожелал анонимност.Певецът имаше безразборни връзки през последните 3 години, докато Гомес излизаше само с изпълнителя The Weeknd, но преди няколко седмици двамата се разделиха.", "date": "2017.11.05", "title": "Селена Гомес и Джъстийн Бийбър отново са заедно"}
{"url": "https://offnews.bg/obshtestvo/vav-varna-otkrivat-vremenni-punktove-za-opasni-otpadatci-668748.html", "text": "Община Варна създава временни пунктове, където през ноември жителите на града могат да предадат по определен график опасни битови отпадъци, съобщава БНТ.Там ще се събират почистващи препарати, дезинфектанти, препарати за растителна защита и за борба с вредители, бои, лакове и лепила. В тази категория попадат също лекарства с изтекъл срок на годност, живачни термометри, опаковки, съдържащи остатъци от опасни вещества.На 8-ми ноември от 10 до 12.45 мобилният пункт ще бъде разположен на паркинга на улица „Цар Асен“ в района на пазар „Чаталджа“, а след това до 16.30 на паркинга до спирка „Марек“. На 9-ти ноември от 10 до 12.45 пунктът за опасни отпадъци ще бъде на крайбрежната алея в кв. „Аспарухово“, а от 13.45 до 16.30 на площад \"Лаврентий\" в район „Одесос“. На 10-ти ноември от 10.00 до 12.45 мобилният пунк ще бъде на паркинга на ул. „Вяра\", а от 13.45 до 16.30 на паркинга до бл. 207 в квартал „Кайсиева градина“.", "date": "2017.11.05", "title": "Във Варна откриват временни пунктове за опасни отпадъци"}
{"url": "https://offnews.bg/sviat/napadnaha-amerikanski-senator-v-doma-mu-668728.html", "text": "Американският сенатор и претендент за кандидатпрезидентска номинация на Републиканската партия през 2016 г. Ранд Пол е бил нападнат в дома си в град Боулинг Грийн, щата Кентъки. Получил е леки наранявания, предаде ТАСС.Случаят е от петък, но за него се разбра вчера.Нападателят е 59-годишният Рене Бучър, жител на същия град. Той е арестуван и срещу него са повдигнати обвинения.Причината за нападението е неясна.Бучър е анестезиолог и изобретател на жилетка за успокояване на болки в гърба.В заповедта за ареста му се казва, че Бучър нахлул в дома на Пол, нахвърлил се върху него и го повалил на пода. Според нея сенаторът има наранявания по лицето, увредено ребро и затруднено дишане.Говорител на полицията в Кентъки заяви, че сенаторът е познавал нападателя си.", "date": "2017.11.05", "title": "Нападнаха американски сенатор в дома му"}
{"url": "https://offnews.bg/112/bivsh-politcaj-ubi-mazh-prostrelia-zhena-mu-i-se-samoubi-668751.html", "text": "Жена е приета с две огнестрелни рани в краката, а мъжът й е убит на място в петричкото село Капатово, съобщава БГНЕС.Инцидентът е станал след съседска свада. Бивш полицай е извадил след спречкване пистолет и е убил съпруга, прострелва и жената, след което се самоубива.Инцидентът е станал в петричкото село Капатово около 14 ч. днес.На място работят следователи, както и специален екип криминалисти на ОДМВР Благоевград.", "date": "2017.11.05", "title": "Бивш полицай уби мъж, простреля жена му и се самоуби"}
{"url": "https://offnews.bg/sport/sportat-v-efir-na-5-noemvri-668731.html", "text": "Богата спортна програма предлага ефирът в неделния ден. Безспорно най-голям интерес предизвиква дербито на Първа лига между първия Лудогорец и втория в класирането ЦСКА.Разликата между двата тима е 5 точки и нова загуба на червените на практика ще ги откаже от титлата, защото дистанцията ще стане твърде голяма. Мачът е от 18 часа и тогава ще научим всички отговори.10:00 ч СКА – Арсенал  Mtel sport 113,00 ч \"Литекс\" - \"Несебър\"  Диема спорт13,30 ч \"Интер\" - \"Торино\" Ринг13,30 ч AДO - \"Фейенорд\" Mtel sport 114,00 ч \"Тотнъм\" - \"Кристал Пaлас\" Диема спорт 214,15 ч \"Мидълзбро\" - \"Съндърланд” Нова спорт15,30 ч \"Черно море\" - \"Верея\" Диема спорт15,30 ч \"Локомотив\" (М) - ЦСКА (М) Mtel sport 216,00 ч \"Фиорентина\" - \"Рома\" Ринг16,15 ч \"Манчестър С\" - \"Арсенал\" Диема спорт 216,30 ч \"Кьолн\" - \"Хофенхаим\" Евроспорт 217,15ч „Селта\" - \"Атлетик\" (Б) F+18,00 ч \"Лудогорец\" – ЦСКА Диема спорт18,00 ч д \"Спартак\" (М) - \"Уфа\" Mtel sport 218,00 ч \"Марсилия\" - \"Каен\" Нова спорт18,30 ч \"Челси\" - \"Манчестър Юнайтед\" Диема спорт 219,00 ч \"Волфсбург\" - \"Херта\" Евроспорт 219,30 ч \"Реал С\" - \"Ейбар\" F+21,15 ч \"Коринтианс\" - \"Палмейрас\" F+21,45 ч \"Реал (М) - \"Лае Палмас\" Sport+21,45 ч \"Сасуоло\" - \"Милан\" Ринг22,00 ч \"Сент Етиен\" - \"Лион\" Диема спорт22,00 ч MLS (плейофи) Евроспорт 11,00 ч MLS (плейофи) Евроспорт 1", "date": "2017.11.05", "title": "﻿ Спортът в ефир на 5 ноември"}
{"url": "https://offnews.bg/politika/dbg-s-nov-proekt-za-shiroki-obedinenia-za-mestnite-izbori-668744.html", "text": "Националният съвет на \"Движение България на гражданите\", който се провежда днес в София, взе решение да даде мандат на местните си структури да започнат политически консултации за създаване на широки обединения по места за местните избори. Обединенията ще се наричат Реформаторски общности за демокрация (РОД) и в основата им ще бъдат партиите от реформаторската общност по места.Консултациите ще се провеждат с местни коалиции, неправителствени организации, партии, активни на територията на дадената община, и активни в политическите дебати граждани.Общинските съветници и областните координатори на ДБГ бяха категорични, че разрушаването на монопола на ГЕРБ по места минава през широки обединения, надхвърлящи рамките на Реформаторския блок. Според тях трябва да се търси подкрепата на граждани, НПО и партии от дясно-център, но и с различен идеологически профил, доказали по места, че се противопоставят на корупционния модел, наложен на българските общини.Членовете на Националния съвет, в който участват ръководствата на местните структури на ДБГ, създадоха днес и Съвет за местни политики, който ще подготви стратегията за местните избори. Той беше оглавен от един от най-опитните общински съветници на партията адвокат Даниела Русева от Шумен.Пред медии Димитър Делчев коментира, че от обединенията РОД автоматично се изключват ГЕРБ, БСП, ДПС и Атака, но кои ще са политическите и граждански субекти в РОД по места, ще се реши след политическите консултации по общини, които Националният съвет даде мандат да започнат. Нашите структури настояват за широки обединения и са категорични, че не искат да подкрепят никакви сепаративни действия в дясното, те са готови да изграждат широки фронтове по места, за да може да бъде разбит корупционния модел и феоализацията на общините. На въпрос дали ДБГ ще подкрепи вота на недоверие за антикорупцията Делчев отговори, че Националният съвет предстои да вземе днес решение, което ще бъде обявено на пресконференцията утре.Националният съвет на ДБГ продължава и в момента. Решенията ще бъдат представени пред медиите утре, 6 ноември, от 13:00 ч. в центалата на ДБГ от председателя Димитър Делчев и новоизбрани членове на ИС.", "date": "2017.11.05", "title": "ДБГ с нов проект за широки обединения за местните избори"}
{"url": "https://offnews.bg/politika/karakachanov-prizova-za-obvinenia-sreshtu-mestan-zashtoto-iskal-tursk-668742.html", "text": "Вицепремиерът и министър на отбраната Красимир Каракачанов призова прокуратурата да се самосезира заради декларация на партия ДОСТ и да подведе лидера на партията Лютви Местан под наказателна отговорност. Причината е исканото от партията признаване на турско малцинство в страната. \"Аз се надявам прокуратурата да се самосезира от подобни изказвания и да подведе г-н Местан под наказателна отговорност. Той би следвало да е прочел Конституцията на Република България, в която много ясно пише, че България не познава колеткивни малцинствени права, а индивидуалните човеши права. В българската Конституция са регламентирани и гарантирани правата на всички български граждани без разлика от тяхната религиозна и етническа принадлежност, без разлика от пол и муществен ценз, това е поредната провокация\", заяви Каракачанов в интервю за БНР. Той обясни, че не може да се прави аналогия със Сърбия, чиято конституция признава съществуването на малцинствени групи.Каракачанов коментира и търканията с колегата му от Обединени патриоти Валери Симеонов. Двамата имат различни виждания за това трябва ли дас е отделят повече пари за отбрана. На последното заседание на правителството вицепремиерът Симеонов заяви, че предпочита тези пари да бъдат дадени за увеличение на заплатите в държавната администрация.\"Не смятам, че трява да се върши нещо, за сметка на друго нещо. Защото не можем да продължаваме да пренебрегаме нуждите на въоръжените ни сили и в с къщото време да искаме да имаме армия, която да защитава страната, особено във времената, в които живеем\", каза Каракачанов и допълни, че не може да не бъдат отделени допълнително средства за армията.Той коментира, че с Валери Симеонов са на различно мнение, защото \"в края на краищата сме от различни партии\". В новия бюджет има сто милиона за увеличаване на заплатите на военнослужещите. Средствата в бюджета са определен размер, няма как да ги направиш повече. Но не смятам, че трябва да пренебрегваме нуждите на въоръжените сили. Светът не става все по-опасен, има все повече предизвикателства за националната сигурност, допълни той. Той коментира и искания от БСП и ДПС вот на недоверие. \"Правителството беше подкрепено с гласовете на ГЕРБ и Обединените патриоти. В този смисъл позицията на БСП и ДПС не е нова. Те трудно приемат избора на българските граждани и смятат, че нещо априори им се полага. Работа на опозицията е да прави вотове на недоверие. Нейно право е. Това е заложено в конституцията на страната, както и в правилника на НС\", каза Каракачанов.", "date": "2017.11.05", "title": "Каракачанов призова за обвинения срещу Местан, защото искал турско малцинство у нас"}
{"url": "https://offnews.bg/ikonomika/otkriha-chetiri-ognishta-na-ptichi-grip-v-balgaria-668739.html", "text": "Четири огнища на птичи грип (инфлуенца по птиците) са открити на територията на страната, съобщи Българската агенция по безопасност на храните.Те са в областите Добрич, Хасково, Сливен и Ямбол.Последното е в животновъден обект за отглеждане на патици в село Зимница, община Стралджа. Там умъртвени близо 8 000 патици. За да не се разпространи болестта, се умъртвяват и възприемчивите животни в животновъден обект в непосредствена близост до огнището.В сливенското село Глушник и в хасковското Узунджово инфлуенца по птиците е констатирана в домашно стопанство.Първото огнище - в село Стефаново, община Добрич, е констатирано в средата на октомври в промишлен животновъден обект за отглеждане на патици.За ликвидиране на огнищата са взети всички мерки съгласно ветеринарномедицинското законодателство. Птиците в 3 километровата зона около констатираните огнища са умъртвени по хуманен начин. Извършват се постоянни клинични прегледи в 10 километровата зона около огнищата. Към момента е забранено населването на животновъдни обекти с новоизлюпени водоплаващи птици на територията на цялата страна.", "date": "2017.11.05", "title": "Откриха четири огнища на птичи грип в България"}
{"url": "https://offnews.bg/lajfstajl/kak-da-otkriete-naj-dobrite-namalenia-na-chernia-petak-668737.html", "text": "Черният петък е денят на най-големите намаления в САЩ, а вече и в Европа. Започва след вечеря в Деня на благодарността, когато компаниите свалят цените до -70%, а магазините са отворени 24 часа. Тази година \"лудото пазаруване\" се пада на 24 ноември.Независимо дали сте един от многото смели купувачи, които не се страхуват да се \"борят\" в магазините с другите, или сте решили пазарувате в интернет, има няколко неща, които трябва да знаете за добрите намаления.Най-добрите цени често са в кибер пространството. Онлайн търговци на дребно, като Amazon, обикновено правят отстъпки над -50% и ако сте редовен клиент, може да стигнете до намаленията първи първи. През 2015 година онлайн платформата пусна промоционалните си продукти 12 дни преди Черния петък. Много вероятно е тази година Амазон да направят впечатляващи намаления за собствените си марки, например за електронни четци за книги.За да намерите най-ниските цени, можете да използвате специални сайтове, които намират най-добрите сделки за вас, например , .Пазаруването е основно през нощта, но ако заспите - не се тревожете, има и Кибер понеделник, когато също може да пазарувате с големи отстъпки.В България Черният петък няма такава тежест, като има в САЩ и Великобритания. Въпреки това с наближаването му навсякъде започват да се рекламират огромни намаления - те често са привидни. Всъщност малко магазини наистина правят намаления до -70%. В голяма част от случаите намалението важи за 10% от цялата стока на магазина и е до 20%. Ако има големи отстъпки, те са за най-много 3 продукта от стари колекции.Затова за българите пазаруването през онлайн платформите като Amazon е много по-печелившо и много по-удобно, тъй като пазаруването за Черния петък съвпада с покупките за Коледа и по търговските центрове е изключително натоварено.Ако сте решили да пазарувате на този ден, по-добре обмислете внимателно от какво имате нужда и какво искате да закупите. Заради ниските цени често се сдобиваме с вещи, от които нямаме нужда.Важно е да се информирате за политиката за връщане на покупките от магазините, в които искате да пазарувате.", "date": "2017.11.05", "title": "Как да откриете най-добрите намаления на Черния петък"}
{"url": "https://offnews.bg/obshtestvo/slantce-nad-zapadna-balgaria-oblatci-nad-iztochna-gradusite-do-1-668702.html", "text": "По-слънчево над Западна България, по-облачно над Източна ще е времето днес, показва прогнозата на Националния институт по метеорология и хидрология при Българската академия на науките.Няма да вали. Максималните температури ще са предимно между 12 и 17 градуса, а минималните ще слязат до 2 над нулата.Атмосферното налягане ще се повиши и ще е по-високо от средното за месеца.Над планините ще преобладава слънчево време. Ще духа умерен, по високите и открити части – до силен вятър от север-североизток. Максималната температура на височина 1200 метра ще е около 7°, на 2000 метра – около 1°.Над Черноморието облачността ще е предимно значителна, ниска и слоеста, но само на отделни места ще преръми. Ще духа до умерен североизточен вятър. Максимални температури на въздуха ще са между 13° и 15°, близки до температурата на морската вода. Вълнението на морето ще бъде 2-3 бала.А ето и прогнозата за предстоящата седмица:", "date": "2017.11.05", "title": "Слънце над Западна България, облаци - над Източна. Градусите - до 17"}
{"url": "https://offnews.bg/bojni/diontej-uajldar-zashtiti-titlata-si-i-obiavi-vojna-na-dzhoshua-668722.html", "text": "Американецът Дионтей Уайлдър защити със стил титлата си в тежката категория във версия Световен боксов съвет (WBC).Непобеденият нокаутьор просна претендента Бърмейн Стивърн една секунда преди края на първия рунд. Уайлдър започна вихрено мача, като обсипа с удари Стивърн, който на два пъти беше пратен в нокдаун, но при третото падане на ринга не успя да се изправи.След мача Уайлдър призова носителят на три от поясите в тежката категория Антъни Джошуа да спре да се крие от него, а да уговарят бързо дата за среща помежду си.“Джошуа, обвявявам ти война. Приемаш ли моето предизвикателство? Вече чакам толкова дълго, аз знам, че съм истинският шампион, защото съм най-добрият. Готов ли си да го провериш? Светът иска Джошуа - Уайлдър. Без повече криеници и извинения. Дай дата, не се чуди”, каза още Уайлдър, който вече има 39 победи като професионалист, като само една не е постигната с нокаут. Любопитното е, че тя е отново срещу Стивърн.“Никой не удря като него. Ще прати Джошуа да си легне бързо като Стивърн”, прогнозира промоутърът Лу ди Бела.", "date": "2017.11.05", "title": "Дионтей Уайлдър защити титлата си и обяви война на Джошуа"}
{"url": "https://offnews.bg/112/nameriha-martav-mazh-v-apartamenta-mu-v-pavlovo-mvr-kri-edin-den-ubij-668740.html", "text": "Мъж е бил намерен мъртъв в кв. Павлово в София, съобщи МВР.Намерен е с много порезно-прободни рани в жилището си.Полицаите отишли на адреса към 13:10 ч. вчера, след като негов приятел подал сигнал - чакал го напразно в продължение на часове за среща, по информация на БНР.За убийството бе съобщено едва днес. Защо полицията е мълчала за случая до днес не е ясно.Жертвата е на 51 години. Не се съобщават подробности за самоличността му.Образувано е досъдебно производство.Една от версиите е, че до убийството се е стигнало при битов инцидент.", "date": "2017.11.05", "title": "Намериха мъртъв мъж в апартамента му в Павлово. МВР кри един ден убийството"}
{"url": "https://offnews.bg/sviat/tajno-dosie-na-fbr-ulichava-martin-lutar-king-v-uchastia-v-orgii-i-vra-668730.html", "text": "Тайно досие на ФБР за водача на движението за граждански права Мартин Лутър Кинг излезе с масива разсекретени в края на октомври документи, свързани с убийството на 35-ия американски президент Джон Кенеди. В него се твърди, че той е имал редица връзки и други \"сексуални отклонения\", както и връзки с Комунистическата партия, пише Би Би Си.Документът е с дата само три седмици преди убийството на д-р Кинг през април 1968 г.Президентът Кенеди не се споменава в документа. Не е ясно защо той е бил пазен в тайна близо 50 години.Няма и доказателства, че твърденията са били потвърдени.Корицата показва, че е документите са били преглеждани през 1994 г. от работна група на ФБР във връзка с убийството на Кенеди и че тя е заключила, че досието не трябва да бъде разсекретено.Много от обвиненията в доклада изглежда са отправени на база лични разговори между други хора, докладвани са от трети лица.Според едно от тях Кинг е имал любовница в Калифорния, от която е имал дете - то е отправено от \"много отговорен човек от Лос Анджелис, който заема позиция, на която би могъл да знае\".Сред другите обвинения са, че е бил заобиколен от съветници, свързани силно с Комунистическата партия в САЩ, както и че изявленията му винаги са били подкрепяни от симпатизанти на комунистите. Твърди се още, че е бил таен привърженик на комунизма, \"истински марксист\". Сред обвиненията има и твърдение, че е участвал оргии, например в двудневна пиянска оргия с проститутки във Вашингтон през януари 1964 г., че е принуждавал млади жени да участват, че е имал любовни афери с четири жени, включително фолк певицата Джоун Байез.Списъкът с твърденията вероятно би бил много проблемен за лидера и борец за граждански права, ако бе огласен през 1968 г., пише Би Би Си.Голяма част от документите обрисуват Кинг като инструмент на комунистическата партия. Те представят в изключително лоша светлина Нобеловия лауреат за мир със сериозен принос за приемането на Закона за гражданските права 4 години по-рано.Не е напълно ясно защо досието е създадено, но няколко от общо 20-те страници се отнасят до проекта на Кинг \"Вашингтонска пролет\", представен месеци след съставянето на досието.Въпреки репутацията на Кинг като прекрасен говорител, в досието се твърди, че всичко, което е казвал, е било одобрявано предварително от съветници.\"Кинг мисли толкова бавно, обикновено не е подготвен да направи изявление без помощта на някой друг\", пише в документ.По отношение на комунизма се казва: \"Кинг е искрен марксист, който го е изучавал (марксизма), вярва в него и се съгласява с него, но заради това, че е религиозен служител, не смее да го каже публично\".Твърденията за сексуалния живот на Кинг, основани на слухове, са събрани в последните две страници. ", "date": "2017.11.05", "title": "Тайно досие на ФБР уличава Мартин Лутър Кинг в участия в оргии и връзки с комунистите"}
