{"url": "https://offnews.bg/obshtestvo/za-parvi-pat-ot-nad-polovin-vek-otsluzhiha-liturgia-v-potopenata-tcark-708636.html", "text": "На седмата неделя след Петдесетница, Негово Високопреосвещенство Старозагорският митрополит Киприан отслужи Божествена св. Литургия в църквата „Св. Йоан Рилски Чудотворец“, по-известна като Потопената църква, предаде БГНЕС.Църквата е съградена през 1891 година в село Запалня, което се заличава с указ през 1965 г., заради строежа на язовир „Жребчево“. Последната служба там е на 28 април 1963 година, когато се венчава синът на поп Драган Стойков, Стойко Стойков, който днес не скри вълненията си, че храмът оживява след 56 години.„Ние дължим огромна благодарност и поклон пред паметта на всички онези хора, които положиха душата си за този храм, които дадоха своята мъдрост и живот, на енорийския последен свещеник, който обслужваше това село, което вече е запустяло. Много от тях вече са покойници, но са и много тези, които все още помнят извършеното за защита на православната ни вяра. Как да я съхраним? Само тогава, когато ние я съхраняваме в себе си, може да я предаваме на идното поколение, което ще продължи делата на нашите предци, в устоите на вярата, надеждата и най-вече в любовта. Така, както този храм толкова години не се поддаде на водите, беше ожитворен от хора и от богослужение, нека нашата вяра бъде толкова силна и вдъхновяваща, та да ни укрепва, да бъдем ревностни православни християни, пазейки своя бит, своята вяра, съхранявайки народа ни като православен. Бъдете благословени!“, каза на стотиците миряни митрополит Киприан.Той благодари на всички, които помогнаха това историческо събитие да се случи.На въпрос дали службите в Потопената църква ще бъдат традиция владиката сподели, че се надява това да продължава да се случва с Божията помощ и подкрепата на св. Йоан Рилски.„Процесът е дълъг, за собствеността на църквата, за нейната реставрация, евентуално за проект, по който може да се кандидатства. Обетът, който съм дал пред себе си и пред св. Йоан Рилски е всяка година, на този ден, на седмата неделя след Петдесетница, да отслужваме св. Божествена Литургия, в този прекрасен храм, който остава спомен на нашите вяра и българщина, съхранени през вековете“, каза старозагорският митрополит.", "date": "2019.08.04", "title": "За първи път от над половин век отслужиха Литургия в Потопената църква"}
{"url": "https://offnews.bg/sviat/dvama-alpinisti-zaginaha-pri-padane-v-alpite-708639.html", "text": "Двама алпинисти от Германия са загинали, докато са изкачвали връх Дент Бланш в Швейцарските Алпи, предаде АФП.Те са паднали от склон близо до площадката за лагеруване на 4357 метра надморска височина.Не са ясни причините за падането все още, уточняват властите.Спасителен хеликоптер открил телата на двамата мъже, след като техни приятели уведомили полицията в югозападния кантон Вале за тяхното изчезване.", "date": "2019.08.04", "title": "Двама алпинисти загинаха при падане в Алпите"}
{"url": "https://offnews.bg/dw/dobre-doshli-v-balgaria-darzhavata-na-loialnite-708640.html", "text": "Лоялността е лично, асиметрично отношение, при което едната страна обещава вярност на другата. Лоялността е морално неутрална – ако сте лоялен към добри хора, тя може да е нещо добро. И обратното – ако сте лоялен към мафиотски бос, ставате част от мафията. Нещо повече - лоялността рядко е безкористна: обикновено лоялистът очаква конкретни материални облаги от силните на деня.Повечето от събитията през последните месеци са необясними, без да бъде отчетен принципът на личната лоялност към ядрото на властта у нас: ГЕРБ и БСП, и по-специално Борисов и политико-икономическата върхушка на ДПС.Няколко примера1) Пламен Георгиев изгуби състезанието по лоялност спрямо Иван Гешев и беше отстранен. Вторият доста искрено сподели, че той може да прави неща, които другите само обещават. Лоялността на Гешев беше тествана в делото КТБ, както и в множество други чувствителни за властта казуси;2) Цветан Цветанов влезе в групата на кадрите с разклатена партийна лоялност и бе отстранен. Най-вероятно той стана потенциална заплаха за авторитета на Борисов, което в една система на лични лоялности е архипрегрешение;3) Кристалина Георгиева не получи българската подкрепа за висш пост в Еврокомисията – на нашите управляващи явно не им трябват хора, които са самостоятелни играчи, а зависими лоялисти;4) В СЕМ попадна човек, завършил с 3,89 аграрна специалност. Причината за този подбор едва ли е нещо друго освен лоялността на този експерт към силните на деня;5) БНТ получи още по-лоялен към властимащите директор;6) Всички прокурори спонтанно подкрепиха избора на началника си и заместник-началника си за нов главен прокурор. Подобна “подкрепа” е просто заявление за лоялност и подчинение от нискостоящия към висшестоящия;7) Ректорът на УНСС също заяви своята лоялност към властимащите като одобри изцяло техния избор за главен прокурор. С подобни изявления излязоха и кадри на бившето ДС и “библиотекарския”;8) Проправителствените (кафяви и по-светли) медии се впуснаха в състезание по лоялност с подкрепата си за нов главен прокурор, като славеха качествата на кандидата на властта и громяха неговите опоненти. Отличи се една медия, която организира контрапротест в полза на кандидата: макар и скромен, той със сигурност е направил впечатление на когото трябва;9) Нелоялността сама по себе си беше дефинирана като престъпление. В разследването на хакването на НАП, прокуратурата пусна информация, че хакерите “искали да свалят властта”. Изобщо, опасното не е пробива в личните данни, а заявената нелоялност към “властта”.10) Традиционните нелоялни – Демократична България, Биволъ, Капитал и други пък вкупом бяха посочени като “врагове” от кандидата за нов главен прокурор. Един след друг за тези “врагове” биват пускани инсинуации, че са “свързани” с престъплението с данните от НАП. Изводът, който се натрапва, е че нелоялните към силните на деня са потенциални или реални престъпници.Това губи лоялната държаваДържавата на лоялните обаче страда от следните тежки проблеми:- Неефекивност: тъй като обществените поръчки често се дават не заради реални качества и умения, а заради лоялност, “Граф Игнатиев” изглежда като правен в час по трудово (както би казал д-р Тони Филипов). Като цяло България се развива по-бавно от преките си конкуренти в Източна Европа, като Румъния, например;- Липса на независими органи: когато принципът на лоялността е водещ, независимите органи и регулатори спират да функционират и се превръщат в допълнителен инструмент на властимащите. КПКОНПИ се занимава с неудобните, а обявява най-лоялните за “кристално чисти или имащи много добри адвокати”. Прокуратурата гони основно нелоялните. Банкови надзори, КФН и т.н. “проспиват” фалита на КТБ. СЕМ развива аграрна експертиза. Общият резултат е, че т.нар. независими органи стават 100% зависими от силните на деня. Очевиден е примерът с ВСС и прокурорската му колегия. Тя се състои в момента от едно мнозинство, избрано на казармен принцип от прокурори и следователи: в армията при избори винаги се избира генералът. Малцинството пък е от партийни лоялисти на ГЕРБ и ДПС, допълнени от кандидати на една беззъба по отношение на такива въпроси БСП. И докато в чужбина изпращаме авторитетни юристи от ранга на проф. Евгени Танчев и Йонко Грозев (защото ако не са такива ни ги връщат), в ключови важни органи в страната попадат хора, известни основно с лоялността си към този или онзи;- Феодализация: лоялните получават ленове, тимари и вакъфи, които им носят доходи, в размяна на своята вярност и подкрепа при нужда. Един получава медиен кавазимонопол, друг става притежател на голяма телевизия. Трети получава електроцентрала и студен резерв. Ортакът му пък се сдобива с “вторично разграбеното от КТБ”. И т.н. до най-дребните феодали, които получават малка телевизийка, фабричка за тролове или проправителствено сайтче, в което да изразяват любовта си към вожда. При фалита на КТБ тези вериги от феодални зависимости лъснаха и вакъфи като ТВ7 трябваше да затворят. Сега основните им кадри вече са в БНТ и Нова. И в средновековието се е получавало така: като някой лоялен васал загуби феода си в битка за сюзерена, той често е получавал друг в замяна;- Обратна селекция: работата с лоялността е тънка, обаче, защото сюзеренът трябва да има реални доказателства за верността на васала. В средните векове често васалите са давали децата си за отглеждане при императора, като залог за вярност. Днес това не е съвсем възможно и затова се търсят хора с други зависимости. И така - вместо честните и добри професионалисти - напред редовно излизат хора с тъмно минало. Това тъмно минало е техният капитал: ако властимащият го знае, той “държи” в ръцете си новоназначения, който трябва да му е верен до гроб. Примери едва ли са нужни – просто човек трябва да се огледа.Искаме ли да сме нечии васали?Надежда в тази нерадостна ситуация има. Тя е свързана с натрупаното възмущение на огромното мнозинство от хора, които не са обвързани с веригите на лични лоялности и които разбират, че създадените политико-икономически мрежи са пречка както за тяхното професионално развитие, така и за просперитета на страната. Тези хора са мнозинството и от съдиите и прокурорите, от журналистите, и разбира се - от бизнеса и работниците. Те знаят, че бъдещето на васали не е най-доброто, за което са мечтали.В последните месеци държавата на лоялността започва да добива завършен вид. Тя вече е видима за всички. Нейната видимост е нейната ахилесова пета обаче. Средновековието все пак е отминало и по-добре е то да не се връща.", "date": "2019.08.04", "title": "Добре дошли в България – държавата на лоялните"}
{"url": "https://offnews.bg/futbol/berbatov-za-dibala-toj-e-dreben-i-ne-znam-dali-shte-pasne-na-futbola-708645.html", "text": "Бившият нападател на Манчестър Юнайтед Димитър Бербатов бе потърсен от \"Метро\" да коментира евентуалния трансфер на Пауло Дибала на \"Олд Трафорд\". Българинът призна, че харесва качествата на аржентинеца, но не е сигурен дали стилът му на игра ще пасне на футбола, който се практикува в Англия.\"Аз съм фен на Дибала. Вижда се, че той притежава футболен интелект. Мисленето му, пасовете му, играта му с ляв крак, изпълнението на фаулове, всичко ми харесва. Единственото нещо, което ме притеснява е, че той не е едър, а е дребен. Дали ще пасне на стила на игра в Премиър лийг, който е по-физически?\", чуди се Бербатов.\"От друга страна, в Англия има и други играчи с неговите характеристики - например Давид Силва - той е легенда. За Дибала ще е важно да вземе пример от тези играчи, ако трансферът стане факт\", допълни благоевградчанинът.Ювентус и Манчестър Юнайтед все още преговарят за размяната на играчи, като Дибала трябва да поеме към \"Олд Трафорд\", а в обратна посока ще замине Ромелу Лукаку.\"Всичко зависи от мениджърите. Ако Маурицио Сари иска играч като Лукаку и смята, че Ювентус ще има полза от него, а в същото време Оле Гунар Солскяер смята, че Дибала е точният човек и не се нуждае от традиционна деветка, значи размяната е добра и за двете страни. Остава да видим дали двата клуба ще се разберат. Какво ще стане, ако Дибала реши, че иска да остане в Италия и не желае да си тръгва? Доста съм изненадан, защото в Ювентус имат Игуаин, Манджукич, Роналдо. Аз много харесвам Игуаин и смятам, че критиките към него са неоснователни. Той е много интелигентен и ми харесва как се движи по терена. Все пак съм изненадан, защото Юве има много нападатели. Но във футбола роля играят и агентите. Те са много важни в днешно време, защото понякога могат да договарят сделки, които самите играчи не желаят\", смята Берба.", "date": "2019.08.04", "title": "Бербатов за Дибала: Той е дребен и не знам дали ще пасне на футбола в Англия"}
{"url": "https://offnews.bg/turizam/rumania-e-razocharovana-i-iznenadana-che-borisov-se-oplakva-ot-horata-708644.html", "text": "Румънското външно министерство публикува съобщение във Фейсбук, с което изразява \"изненада и разочарование от начина, по който българският премиер се отнася към румънските туристи, допринасящи за растежа на българския Брутен вътрешен продукт“.Реакцията е по повод думите на Бойко Борисов отпреди два дни, когато беше в Пазарджишко, за да провери ситуацията с чумата по свинете:\"С румънските туристи дойде, аз съм убеден. Те ядат по пътищата, хвърлят остатъците, минават после птици, прасета диви, изяждат. Ей сега чистим, чистим, чистим. То е огромен поток…“.Румъния ще предостави на българските власти техническа информация от своите национални служби по санитарно-ветеринарен контрол и по сигурност на храните.", "date": "2019.08.04", "title": "Румъния е разочарована и изненадана, че Борисов се оплаква от хората ѝ"}
{"url": "https://offnews.bg/futbol/vladimir-gadzhev-podpisa-s-hebar-708638.html", "text": "Владимир Гаджев вече е футболист на Хебър (Пазарджик), съобщава Sportal.bg. Xалфът е постигнал договорка с члена на Управителния съвет на клуба Иван Папазов и ще носи екипа на Хебър до края на сезона. 32-годишният футболист идва като свободен агент, след като договорът му с Берое изтече през лятото и не бе подновен.Гаджев все още лекува контузия и няма да може да играе за новия си клуб в следващите два месеца. Очаква се от вторник той да започне занимания под наблюдението на лекарския щаб на Хебър. Въпреки това треньорът Николай Митов вярва, че опитният футболист ще бъде от голяма полза за неговия отбор в битката за промоция в елита.\"Радвам се, че привлякохме толкова добър и опитен играч, какъвто безспорно е Влади. Сега най-важното е да се възстанови на 100%, за да може да бъде готов за тежките битки, които ни предстоят през този сезон. Неговият опит ще бъде много важен за нас\", сподели Митов .", "date": "2019.08.04", "title": "Владимир Гаджев подписа с Хебър"}
{"url": "https://offnews.bg/obshtestvo/slabo-zemetresenie-udari-do-sofia-708648.html", "text": "Слаб трус с магнитуд 2,5 е регистриран в 17:11 часа в района на Софийско, съобщи Националният институт по геофизика, геодезия и географи към БАН. Трусът е бил на дълбочина 16 км. Няма данни за щети и пострадали.", "date": "2019.08.04", "title": "Слабо земетресение удари до София"}
{"url": "https://offnews.bg/tenis/dzhulia-terzijska-zagubi-na-finala-v-el-espinar-708649.html", "text": "Джулия Терзийска загуби финала на турнира по тенис в Ел Еспинар (Испания). В мача за титлата българката отстъпи с 4:6, 1:6 срещу поставената под номер 1 в схемата Аранча Рус.В десетия гейм от първия сет 23-годишната софиянка допусна решителен пробив и изостана в резултата.Във втората част на срещата холандката поведе с 3:0 и след това покачи аванса си на 5:1, за да сервира успешно за спечелване на мача, продължил 82 минути.", "date": "2019.08.04", "title": "Джулия Терзийска загуби на финала в Ел Еспинар"}
{"url": "https://offnews.bg/sviat/niama-danni-za-postradali-balgarski-grazhdani-pri-strelbata-v-dejtan-708643.html", "text": "Няма данни за пострадали български граждани при стрелбата в американския град Дейтън, щата Охайо, съобщава Външно министерство. Българското генерално консулство в Чикаго е в постоянен контакт с местните власти.По-рано днес там стрелец уби 9 и рани други 26 души, които са хоспитализирани.Стрелецът се казва Нийл Мур и е на 59 години. В момента той се намира в затвора на окръг Монтгомъри. Обвинения ще му бъдат повдигнати утре - за углавни престъпления, включително нападение с огнестрелно оръжие.Нападателят е бил задържан от охраната на болница „Добрия самарянин“, където отишъл да търси психиатрична помощ след инцидента.Мотивът на мъжа да стреля по ранения Пол Бърнсайд все още не е ясен. Местни медии цитират разговори между полицаи, според които стрелецът дошъл в болницата търсейки някого, когото не открил и тогава открил огън. Нападателят казал, че съжалява за случилото се. \"Съжалявам за това, което направих. Аз не исках\", казал Мур.", "date": "2019.08.04", "title": "Няма данни за пострадали български граждани  при стрелбата в Дейтън"}
{"url": "https://offnews.bg/futbol/manchestar-siti-specheli-kamiuniti-shijld-sled-duzpi-708650.html", "text": "Шампионът на Англия Манчестър Сити спечели първия си трофея за сезона. \"Гражданите\" победиха Ливърпул на финала за \"Къмюнити шийлд\" след изпълнение на дузпи. В редовното време на \"Уембли\" двата тима не излъчиха победител, като срещата завърши 1:1 с голове на Рахим Стърлинг (12) за Сити и на Жоел Матип (77) за мърсисайдци. При дузпите играчите на Джосеп Гуардиола показаха по-здрави нерви и с 5:4 точни удара стигнаха до победата.Първата ситуация в мача бе за Ливърпул, като в 8-ата минута опасен удар на Мохамед Салах бе спасен от Клаудио Браво. Само четири минути по-късно обаче Сити откри резултата. Зинченко получи отляво, подаде към Давид Силва, а той продължи към Рахим Стърлинг, който отблизо промуши топката под плонжа на Алисон, който не се намеси по най-добрия начин.След това Манчестър Сити имаше още една възможност в 17-ата минута, но този път ударът на Стърлинг бе отразен от Алисон.Второто полувреме предложи доста повече вълнения. Още в 48-ата минута Стърлинг бе изведен на голова позиция, но нацели гредата.След това обаче Ливърпул взе инициативата и зареди атака след атака. В 57-ата минута Върджил ван Дайк стреля към вратата, топката се отби от напречната греда и тупна на голлинията. Две минути след това и Мохамед Салах нацели греда.В 61-ата минута пък Стърлинг пропусна прекрасен шанс да вкара втори гол за Ман Сити, но останал очи в очи с Алисон се засуети и буквално му подари топката, без дори да отправи удар.Мърсисайдци обаче засилваха натиска и в 77-ата минута падна и изравнителният гол. При едно центриране от фаул топката стигна до Ван Дайк, който я насочи успоредно на голлинията към Жоел Матип и той с глава бе точен за 1:1.До края червените опитаха да потърсят и победен гол, но Салах направи няколко пропуска, най-фрапантен от които бе в 90-ата минута, когато първо негов удар по земя бе спасен от вратаря, а при добавката египтянинът стреля с глава към опразнената врата, но Кайл Уокър притича и изби пред голлинията.Така победителят трябваше да бъде определен с дузпи. Там играчите на Манчестър Сити бяха безгрешни и отбелязаха и при петте си опита от бялата точка. Жоржиньо Вайналдум обаче се оказа грешникът за Ливърпул, като пропусна втората дузпа за своя тим и така с 5:4 \"Гражданите\" се поздравиха с победата.", "date": "2019.08.04", "title": "Манчестър Сити спечели \"Къмюнити шийлд\" след дузпи"}
{"url": "https://offnews.bg/sviat/31-zaginali-vav-filipinite-sled-preobrashtane-na-feriboti-708641.html", "text": "3 ферибота се преобърнаха заради лошото време във Филипините вчера, като днес бе съобщено, че броят на загиналите е 31 души, пише \"Ройтерс\".Претърсването на водите за още трима души продължава. Останалите хора от екипажите и пътниците са спасени.Фериботите с дървени корпуси са превозвали общо 96 души - пасажери и екипаж, - когато ураганен вятър и силно вълнение става причина за преобръщането им между бреговете на провинциите Гимарас и Илоило.Всяка година десетки хора загиват при злополуки с фериботи на Филипините, архипелаг от 7100 острова с ниски стандарти за безопасност в корабоплаването.", "date": "2019.08.04", "title": "31 загинали във Филипините след преобръщане на фериботи"}
{"url": "https://offnews.bg/politika/kandidatat-za-kmet-ot-spasi-sofia-stroitelstvoto-na-metroto-e-izkliuc-708613.html", "text": "Строителството на метрото е скъпо, след завършването на Третата метролиния и предвидените отклонения към \"Люлин\" и \"Слатина\", развитието му трябва да спре. Това казва кандидатът за кмет на столицата от \"Спаси София\" Борис Бонев пред Дневник. По думите му градът ни не е толкова голям, за да има метро до всички квартали. Инфраструктурата е тежка, а голям пътникопоток няма навсякъде в столицата, смята Бонев. На този етап трябва да се фокусираме върху изграждането на обособени бързи трамвайни трасета, обяснява кандидатът за кмет. Той смята, че проблемите със застрояването на София могат да се решат чрез концепцията за изцяло нов квартал над Враждебна, където има общински земи. Може да се изгради пътна инфраструктура, имотът да бъде парцелиран и готов за строителство. След това общината да преговаря с инвеститорите на терени в презастроените квартали на София за размяна на имотите, е идеята на Борис Бонов.Целта е да се спасят междублоковите пространства, за да има зелени площи там, а инвестиционният интерес да се премести към северните квартали на София. ", "date": "2019.08.04", "title": "Кандидатът за кмет от Спаси София: Строителството на метрото е изключително скъпо, да се фокусираме върху трамвайните трасета"}
{"url": "https://offnews.bg/zvezdi/aktrisata-an-hatauej-chaka-vtoro-dete-708051.html", "text": "Актрисата от „Дневниците на принцесата“ Ан Хатауей обяви, че ще става майка за втори път. Тя сподели новината със снимка в своя „Инстаграм“, където предупреди последователите си, че не участва във филм.Дори напротив, в поста си тя изразява подкрепата си към всички двойки, които имат проблем със зачеването, като казва, че пътят към нито една от бременностите й не е бил лесен.Хатауей и съпругът й Адам Шулман, които сключиха брак през 2012 година, станаха родители за пръв път през 2016 година, когато се роди синът им Джонатан.Актрисата успешно съчетава личния живот с работата си. През май тя получи своята звезда на Алеята на славата в Лос Анджелис, а последният й филм бе комедията комедията \"Мошенички от класа\", където си партнира с Ребъл Уилсън.", "date": "2019.08.04", "title": "Актрисата Ан Хатауей чака второ дете"}
{"url": "https://offnews.bg/futbol/balakov-sreshtu-anglia-shte-e-trudno-708617.html", "text": "Националният селекционер на България Красимир Балъков изгледа на живо вчерашната среща между Етър и Ботев (Пловдив) (2:2) във Велико Търново. Специалистът отказа коментира видяното на терена на \"Ивайло\", като не пожела да сподели и кои играчи е харесал за предстоящата евроквалификация срещу Англия. \"Лъвовете\" гостуват на \"Уембли на 7 септември, а Бала очаква това да бъде доста труден мач.\"Самия мач няма да коментирам, аз съм тук, за да гледам състезателите – кой се представя добре и дали мога да го извикам в националния отбор. Мненията за мача нека дават треньорите. Не мога да ви отговоря дали Дани Младенов дава заявка с головете си за националния отбор. Няма как да давам в публичното пространство имена\", каза Балъков.\"Вчера бях на мача Витоша – Арда, утре ще гледам двубоя на ЦСКА. Искам да изгледам всички отбори и да видя в какво състояние са футболистите. Никога не бих коментирал конкретни имена, за да няма после спекулации\", допълни специалистът.\"Честно казано, в началото на първенството отборите още не са влезли в добра форма. Но и в топ форма да са футболистите, срещу Англия ще ни бъде много трудно. Но има още доста време, ще се опитаме да направим всичко възможно, доколкото силите и възможностите ни позволяват, а само Господ може да каже какво ще стане\", завърши Бала.", "date": "2019.08.04", "title": "Балъков: Срещу Англия ще е труднo"}
{"url": "https://offnews.bg/futbol/milan-privleche-chetvarti-nov-708642.html", "text": "Милан привлече четвърти нов играч през това лято. Това е халфът Исмаел Бенасер от Емполи. 21-годишният алжирец подписа договор за 5 години, като заплатата му ще бъде 1,5 милиона на сезона. От Милан пък са платили 16 милиона за правата му, а цената може да набъбне още под формата на бонуси в зависимост от представянето на играча.Бенасер направи силен сезон с екипа на Емполи, като записа 37 мача и направи 3 асистенции в Серия \"А\".Той блесна и с екипа на Алжир по време на Купата на африканските нации, където бе избран за Най-добър играч на турнира и помогна много на тима си да спечели титлата.Интерес към Бенасер имаше и от други клубове, но той още преди време бе дал дума на Милан и изпълни обещанието си да поеме в посока \"Сан Сиро\".", "date": "2019.08.04", "title": "Милан привлече четвърти нов"}
{"url": "https://offnews.bg/tenis/grigor-shte-sformira-tandem-na-dvojki-s-nishikori-708620.html", "text": "Първата ракета на България в мъжкия тенис Григор Димитров ще сформира тандем на двойки с японската звезда Кей Нишикори. Двамата ще се включат на \"Мастърс\"-а в Монреал. Те ще стартират участието си в турнира срещу поставените под №5 в схемата Хария Текау (Румъния) и Жан-Жулиен Ройер (Холандия). Ако стигнат до победа в този мач, Гришо и Кей ще имат среща с победителя от сблъсъка между Джейми Мъри/Нийл Скупски и Раджийв Рам/Джо Салсбъри.Димитров и Нишикори и друг път са играли заедно на двойки. Това се случи на два пъти на турнира от АТР 250 в Бризбън през 2010 и 2016 година. Тандемът им се представи доста успешно и при двете си участия, като достигна до полуфинал.Сега българинът и японецът са в долната половина на схемата в Монреал и ако запишат две победи, в третия кръг ще имат шанс да се изправят срещу Анди Мъри и Фелисиано Лопес. Британецът и испанецът обаче преди това ще имат доста тежко препятсвие, тъй като още на старта срещат поставените под №2 в схемата Марсело Мело и Лукаш Кубот.", "date": "2019.08.04", "title": "Григор ще сформира тандем на двойки с Нишикори"}
{"url": "https://offnews.bg/sviat/chasove-sled-tragediata-v-teksas-9-zhertvi-sled-strelba-v-ohajo-708621.html", "text": "Девет души са убити при стрелбата, случила се град Дейтън, щата Охайо, съобщиха от местната полиция, предава AFP.„Стрелецът е неутрализиран. Други девет души също са мъртви. Най-малко още 16 са настанени в местни лечебни заведения с огнестрелни рани“, заявиха от правоохранителните органи.По-рано бе съобщено, че полицията в града е получила сигнал за стрелба в центъра на населеното място, но не бе дадена повече информация.Изясняват се мотивите на нападателя.Това е втората стрелба в САЩ за изминалото денонощие. Двайсет души загинаха, а 26 са ранени, след като млад мъж откри огън в магазин \"Уолмарт\" в Ел Пасо, Тексас.", "date": "2019.08.04", "title": "Часове след трагедията в Тексас: 9 жертви след стрелба в Охайо"}
{"url": "https://offnews.bg/112/dve-zhertvi-i-mnogo-raneni-pri-verizhna-katastrofa-na-am-trakia-708619.html", "text": "Двама души починаха, а 8 бяха ранени при верижна катастрофа на АМ \"Тракия\" един час след полунощ в посока Бургас, съобщи БНР.Първо се ударили два леки автомобила в района на 154-ти км между Белозем и Първомай. Шофьорът на единия, който е на 62 години, умира в болницата. Пътничката с него и мъж от другата кола са настанени в болницата.Веднага след първото произшествие е последвал втори удар. БМВ, намалило скоростта, е било ударено от Пежо, в което на място е починала 56 годишна жена, а други двама пътници са ранени. С опасност за живота са водачът на БМВ-то и спътничката му.В тапата, която се е образувала, настъпва и третото произшествие между два Фолксвагена. При удара са пострадали 4-ма.За изминалото денонощие са регистрирани общо 25 пътни инцидента, 32-ма души са ранени.", "date": "2019.08.04", "title": "Две жертви и много ранени при верижна катастрофа на АМ 'Тракия'"}
{"url": "https://offnews.bg/turizam/200-ruski-turisti-blokirani-na-letishteto-v-burgas-prenasochiha-gi-ka-708623.html", "text": "Руски туристи са били пренасочени от летището в Бургас на аеропорта във Варна вчера. Очаква се те да излетят днес около 13 часа за родината си, съобщиха за БТА от пресцентъра на летище \"Варна\".От там обясниха, че туристите са били блокирани в Бургас и част от тях са били пренасочени към варненското летище.„Авиокомпанията Bulgaria Air вероятно няма достатъчно самолети, тъй като дори повреда в колесник може да промени времето на излитането, особено след като резервните части за самолети отнемат толкова време да се доставят“, заяви генералният консул Владимир Климанов, цитиран от Агенция \"Фокус\". „Именно това е причината за задържането на такъв голям брой руснаци, чийто самолет в събота сутринта не е успял да излети. Надяваме се, че в близките часове авиокомпанията ще изпълни своите задължения и прати туристите по домовете им чрез други полети от летището в Бургас или във Варна“, допълни още той, пояснявайки, че става въпрос за два самолета и съответно два различни полета.", "date": "2019.08.04", "title": "200 руски туристи блокирани на летището в Бургас, пренасочиха ги към Варна"}
{"url": "https://offnews.bg/tenis/diego-shvartcman-specheli-titlata-v-los-kabos-708624.html", "text": "Аржентинецът Диего Шварцман спечели титлата на турнира от АTР 250 в град Лос Кабос, Мексико. Поставеният под №3 в схемата се наложи на финала над петия поставен Тейлър Фриц в два сета - 7:6 (6), 6:3 за точно 100 минути.26-годишният Шварцман показа здрави нерви в първия сет, когато спаси три сетбола при резултат 6:5 в полза на Фриц. Аржентинецът вкара мача в тайбрек, а там също бе по-стабилен от своя американски съперник и се наложи с 8:6 точки.Във втория сет аржентинецът пое контрол над събитията на корта и успя на два пъти да пробие начания удар на Фриц, като така стигна и до крайния успех с 6:3 гейма.Това е трета титла в кариерата на Шварцман след успехите му в Истанбул през 2016 година и в Рио де Жанейро през 2018 г.В турнира в Лос Кабос участие взе и българинът Григор Димитров. Хасковлията обаче приключи бързо участието си, като отпадна още във втория кръг от Гуидо Пея (4:6, 2:6).", "date": "2019.08.04", "title": "Диего Шварцман спечели титлата в Лос Кабос"}
{"url": "https://offnews.bg/futbol/tcska-kartotekira-braziletc-za-machovete-sas-zoria-708625.html", "text": "Крилото на ЦСКА-София Енрике Рафаел е близо до завръщане на терена и се очаква да бъде картотекиран за 3-ия кръг на Лига Европа, в който \"армейците\" се изправят срещу Зоря (Луганск), пише \"Тема спорт\". Бразилецът се готви на пълни обороти, като води и допълнителни занимания във фитнеса, за да навакса в кондиционно отношение. Енрике се контузи в началото на месец юли по време на лятната подготовка. Впоследствие носи шина и ходеше с патерици, а от клуба съобщиха на 2 юли, че ще му е нужен колко месец да се възстанови.Извън картотеките на \"червените\" за ЛЕ остана Стойчо Атанасов, който беше изваден от списъка още преди мачовете с Осиек. Не е ясно как ще се процедира с десния бек, който бе освиркан при загубата от Черно море и заменен още преди почивката. Оттогава Атанасов не е попадал в групата.Централният защитник Пламен Гълъбов пък отново е желан под наем от Етър.", "date": "2019.08.04", "title": "ЦСКА картотекира бразилец за мачовете със Зоря"}
{"url": "https://offnews.bg/bojni/otlichno-predstaviane-na-zhenite-i-klasitcite-na-turnir-po-borba-v-rum-708637.html", "text": "Жените, както и класиците станаха първи в отборното класиране на турнира в Румъния. А мъжете в свободния стил са трети.Надпреварата е подготовка за световното през септември в Казахстан, първа олимпийска квалификация за Токио 2020.Жените оглавиха отборното класиране със 150 точки. След тях се наредиха домакините със 145 т., а трети са молдовките със 75 т.Националките спечелиха 4 титли. В категория до 62 кг Тайбе Юсеин, световна и европейска шампионка за 2018-а, срази на финала Чердивара (Молдова) с 8:7, при 53-килограмовите Евелина Николова в решителната схватка тушира в последните секунди молдовката Леорда, след като губеше в резултата.При тежките до 76 кг Мария Оряшкова спечели първи медал в борбата, и то златен. Четирикратната световна и 9-кратна европейска шампионка по самбо записа 3 победи – срещу две румънки, като едната победи с туш, а на финала се справи и с молдовка – 8:6.Злато взе и София Георгиева (68 кг).„Направиха качествени борби, и от Евелина и от Мария съм много доволен също“, каза старши треньорът Петър Касабов.От вторни, 6 август, националките започват лагер на Белмекен, където ще останат до 24 август.Класиците също се отчетоха с отборна титла и 7 златни медала. Момчетата, водени от Бисер Георгиев и Илиян Георгиев, събраха 185 точки, следвани от Румъния със 107 т. и Турция с 87 т. Четвърти са грузинците с 80 т.В българския финал Дейвид Димитров (67) се наложи над Константин Стас с 3:1. Убедителен бе бронзовият медалист от световно и европейско първенство Айк Мнацаканян (72), който след три победи над грузинци, на финала срази с технически туш 10:0 и представител на Турция.Световният и европейски вицешампион Кирил Милов (97 кг) записа 4 успеха и също ликува с титлата. Първи станаха още Иво Ангелов (60), който на финала победи с технически туш унгарец, Руман Савчев (63) след 3:1 над румънец, Даниел Александров (82) пък се справи с молдовец – 6:0, а в тежка категория до 130 кг ликува Милослав Методиев. С бронз се окичиха Светослав Николов (82) и Делян Алишахи (130 кг).При 87-килограмовите еврошампионът от 2017-а Тарек Абделслам записа победа и загуба, а в среща за бронза, не излезе. Все още националът не е на 100-процента възстановен след прекарани две операции и треньорският щаб реши да не рискува за момента.„Доволни сме от момчетата, имаха силни срещи срещу класни съперници – заяви треньорът Бисер Георгиев. - Направихме си една сверка за моментното им състояние на подготовка и засега всичко върви по план.“От 14 до 27 август тимът ще е лагер в Грузия.В свободния стил националите взеха две титли, сребро и три бронза, а в отборното са трети след Румъния и Молдова.Злато взе Георги Вангелов (57) след три победи с технически туш, както и Али Умарпашаев (70) също с три успеха с технически туш. При 86-килограмовите Ахмед Магамаев победи трима съперника, а на финала срещу молдовеца Яноров получи травма в коляното и бе спрян от участие, което му отреди второ място. Бронз взеха Михаил Георгиев (65), който направи дебют в новата олимпийска категория, Светослав Димитров (86) и юношата Божидар Тодоров (92).“Реално отборът ни е от шестима състезатели и за момента това са ни възможностите“, каза старши треньорът Валентин Ангелов.Следващият лагер на тима е в Беларус от 13 до 24 август. Преди това, на 8 август старши треньорът ще заведе трима от националите на турнир „Александър Медвед“ - Али Умарпашаев (70), Светослав Димитров (86) и Ахмед Магамаев (86).", "date": "2019.08.04", "title": "Отлично представяне на жените и класиците на турнир по борба в Румъния"}
{"url": "https://offnews.bg/kultura/dokumentalistat-don-alan-penebejkar-e-pochinal-na-94-godishna-vazrast-708626.html", "text": "Американският режисьор на документални филми и носител на \"Оскар\" Дон Алън Пенебейкър е починал на 94-годишна възраст, съобщава БТА, които се позовават се на сина му.Пенебейкър е починал от естествена смърт в дома си в Лонг айлънд на 1 август.Сред най-известните творби на режисьора, чиято кариера продължава над половин век, са документални филми за именити музиканти - Боб Дилън, Алис Купър, Дейвид Боуи, Джими Хендрикс, \"Депеш мод\".Дон Алън Пенебейкър е снимал и филми за предизборните кампании на президенти като Джон Кенеди и Бил Клинтън. През 2013 г. Пенебейкър е удостоен с почетен \"Оскар\".", "date": "2019.08.04", "title": "Документалистът Дон Алън Пенебейкър е починал на 94-годишна възраст"}
{"url": "https://offnews.bg/tenis/donski-zagubi-finala-v-telavi-708629.html", "text": "Българският тенисист Александър Донски не успя да спечели титлата на турнира в Телави (Грузия) с награден фонд от 15 хиляди долара. На финала българинът загуби с 4:6, 0:6 срещу Ян Бондаревски (Русия).Донски поведе с 4:1 в първия сет, но до края на двубоя не успя да спечели нито един гейм и допусна поражение след 75 минути игра.В събота българският тенисист и американският му партньор Максим Тихомиров спечелиха турнира в Телави на двойки.", "date": "2019.08.04", "title": "Донски загуби финала в Телави"}
{"url": "https://offnews.bg/zdrave/uvolniha-distciplinarno-maia-ilieva-organizirala-protestite-na-meditc-708628.html", "text": "Организаторът на протестите на медицинските специалисти, Мая Илиева, публикува в социалните мрежи позиция по повод на дисциплинарното си уволнение:\"От днес съм вече безработна медицинска сестра. Вчера, събота, в 18:30 ч. ме уволниха дисциплинарно от Acibadem City Clinic Болница Токуда.Защо? Защото вместо да се решават проблеми в тази болница, те решават да се отърват от неудобната – от оная „лудата“, дето си позволява да им нарушава спокойствието, като им предизвиква проверки от страна на различни институции и си позволява да изисква от работодателя да спазва българските закони. За съжаление – не без помощта и на тези, с които работя повече от 10 години, които на практика ме предадоха, за да може работодателят да се докопа до заветните „доказателства“.„Дали са им обещали нещо – не знам, те си знаят и нека да им тежи на съвестта“, задава въпрос Илиева и споделя, че уволнението ѝ е станало факт не без помощта синдикатите.„И най-важното – не без помощта на синдиката (Конфедерация на независимите синдикати в България – КНСБ – CITUB), защото се оказах неудобна и за тях и не играя по ничии правила. Защото не можаха да ми затворят „голямата уста“ (цитирам д-р Иван Кокалов), който, след като разбра за организирания от мен първи протест в социалните мрежи, ми се обади по телефона и каза: „Затваряй си голямата уста, че лично аз ще се погрижа да не работиш повече в Токуда“. И се погрижи, удържа на обещанието си.„Парадоксът в случая е, че аз съм председател на синдикална организация към КНСБ в Acibadem City Clinic Болница Токуда от 2012 г. и като такава имам имунитет по чл. 330 от КТ, т.е. защита от уволнение. Но синдикатът (КНСБ) и работодателят са си стиснали ръцете и д-р Кокалов и КНСБ са дали своята благословия на работодателя да ми отреже главата като са свалили имунитета ми. Забележете – без да поискат от мен каквото и да е обяснение и без да ме изслушат като страна, без да ме уведомят за взетото решение и мотивите за това, но продължавайки да събират членския ми внос.Питам аз: чии интереси защитават синдикатите в България – тези на работниците или тези на работодателя? Неудобна съм за КНСБ, защото си позволих да направя петиция, с която да искам оставката на д-р Кокалов заради непристойното му поведение и за абдикиране от синдикалните му задълженияИзводите остават за вас, но мисля, че на всички ви е ясна каква е картинката в България. Това, разбира се, нито ще ми затвори „голямата уста“, нито ще ме постави на колене.Напротив – още по-убедена съм, че има нужда от синдикат на медицинските специалисти и тогава да се надяваме работодателите да разберат, че законите в страната важат за всички и не правят разлика между държавна и частна собственост.\"„За вас остава правото да избирате дали да плащате на синдикати, които не работят за вас и са винаги готови да ви предадат и къде и при кого да кандидатствате за работа. Разбира се, че ще има съдебно дело, може и две. Ще ви обявя дата, заповядайте! Гледат се на отворени врати. Продължаваме напред, мили хора и да става каквото ще“, завършва Мая Илиева.", "date": "2019.08.04", "title": "Уволниха дисциплинарно Мая Илиева, организирала протестите на медицинските специалисти"}
{"url": "https://offnews.bg/obshtestvo/babh-stopanite-umartvili-prevantivno-domashnite-si-praseta-shte-pol-708630.html", "text": "Хората, които са заклали превантивно домашните си прасета, ще получат обещаните от правителството 300 лева, за да дезинфекцират стопанствата си - това каза д-р Дамян Денев от Агенцията по храните пред протестиращите от село Мрамор срещу унищожаването на животни заради чумата, съобщава БНР.  Уточнението беше направено в отговор на изразени съмнения, че парите ще се насочат към фирми, които ще правят дезинфекция, а не към самите стопани. Д-р Денев каза още, че тепърва ще се изработят правила за получаване на тези пари, защото са възможни спекулации, тъй като домашните прасета не са регистрирани и е трудно да се докаже техният брой:\"Има недобросъвестни хора. От кметовете трябва да се водят регистри кой какви животни отглежда. Отделно трябва и регистриран ветеринарен лекар, който също обслужва, специален ветеринарен лекар, така че доста са институциите, които трябва да знаят кои хора отглеждат животни и ще бъдат разписани ясно правилата как точно ще се доказва всичко това нещо, за да няма спекулации и да може наистина всеки, който е усвоил и е спазил тази мярка, да получи необходимото обезщетение\".Малоброен протест се провежда в софийското село Мрамор срещу заповедта за унищожаване на прасета в селото. Оратори на протеста са хора, които не са от селото, а се представят като граждани, дошли да подкрепят местните стопани.Хората, твърдят, че вече нямат прасета, защото са ги заклали в изпълнение на заповедта за санитарната зона. В района няма огнища на африканска чума, но селото попада в 20-километровата зона около свинефермата в Петърч и се налага избиване на животните - като превантивна мярка.Протестиращите от селото се въздържаха от коментари. Неофициално обаче заявиха пред репортер на \"Хоризонт\", че кметът на Мрамор е от БСП и организацията на протеста е негова инициатива. Кметът Ивайло Иванов отрече той да е организатор на протеста, но добави: \"Дори и да съм аз, няма лошо. Смятам, че прасетата се избиват без основание\".Около десетина прасета са се отглеждали в село Мрамор. Почти всички от тях вече са заклани в изпълнение на заповедта. Каза Ивайло Иванов, според когото в селото е останала една свиня-майка и лично той ще заведе ветеринарните власти, за да види дали някой ще си позволи да я убие.Единствената местна жена, която потвърди пред медиите, че е заклала двете си прасета, отглеждани в задния двор, каза, че подкрепя мярката с принудителното клане, която е превантивна мярка.Голяма част от протестиращите не са от селото и твърдят, че няма чума и че са жертва на опит за завладяване на българските пазари на свинско месо. Според тези протестиращи, които са познати лица от протестите срещу \"Топлофикация\" и Комисията за енергийно и водно регулиране, срещу чумата по овцете в Южна България, срещу Истанбулската конвенция и Стратегията за детето, хората не трябва да спазват указанията на ветеринарните власти, да не ги допускат до задните си дворове и не трябва да унищожават прасетата си.\"Властта вече е в ръцете на хората и те ще се самоуправляват\" - каза основният оратор на протеста в село Мрамор, представила се като Мадлен Кирчева, гражданин.Хората в селото продължават да чакат ветеринарните власти в лицето на Агенцията по храните да дойдат и да говорят с тях. На протеста е поканена и омбудсманът Мая Манолова.", "date": "2019.08.04", "title": "БАБХ: Стопаните, умъртвили превантивно домашните си прасета, ще получат обещаните 300 лева"}
{"url": "https://offnews.bg/kultura/dnes-se-otkriva-mezhdunarodnia-festival-dni-na-kuklite-v-burgas-pro-708627.html", "text": "Любимият фестивал на малчуганите в Бургас „Дни на куклите“ започва днес от 19.00 часа на сцена „Охлюва“.Своеобразен семеен албум от своята 65-годишна история представя Държавен куклен театър – Бургас. Емоционалната изложба събира най-вълнуващите спомени на театъра в 24 фотоса. Проявата е част от VII – то издание на фестивала „Дни на куклите“ и вече радва минувачите пред алеята на Културен център „Морско казино“.Експозицията „65-години Държавен куклен театър – Бургас“ показва вълнуващи моменти от творческия процес по създаването на един спектакъл, задгранични и национални турнета на трупата през годините, участия в интересни фестивали и емоционални моменти на сцената. Изложбата включва почти всички представления поставяни през последните 25 години, както и няколко заглавия от по-далечното минало оставили трайна следа в историята на бургаския куклен театър.До 11 август на открита сцена „Охлюва“ започват най-чаканите летни дни – „Дни на куклите“. Ще бъдат представени любими детски приказки – „Снежанка и седемте джуджета“, „Дъщерята на самурая“, „Котаракът в чизми“, „Рибарят и златната рибка“ „Принцесите и змеят“ и „Чудните готвачи“. Във фестивала ще се включат и театри от Англия, Испания и Естония . В афиша на събитието са включени чуждестранните постановки „Куклен цирк“ на театър „Notsy Oyster“, „Изгубеното време“ на театър „PLUS“ и „Умка – полярното мече“ на театър „Проект“.Всички постановки са с вход свободен.", "date": "2019.08.04", "title": "Днес се открива Международния фестивал 'Дни на куклите' в Бургас (програма)"}
{"url": "https://offnews.bg/zvezdi/hbo-puska-dokumentalen-film-za-ralf-loran-prez-noemvri-708062.html", "text": "На 12 ноември HBO ще зарадва всичко свои фенове с нов пълнометражен документален филм, посветен на Ралф Лорън и многомилиардната му империя, предава “Esquire”.Режисьор на продукцията ще бъде Сюзън Лейси, заснела филма \"Jane Fonda in Five Acts\".Документалният филм ще разказва повече за развитието на бранда и личната история на дизайнера. Предстои да има много архивни материали от 50-годишната история на бранда – интервюта с колеги на дизайнера, със семейството му и със знаменитостите, които носят дрехите му десетилетия наред. Сред тях са Карл Лагерфелд, Хилъри Клинтън, Наоми Кембъл, Джесика Частейн и Даян фон Фюрстенберг.Наскоро дизайнерът получи рицарско звание от Обединеното кралство, което му бе присъдено от кралица Елизабет II. Ралф го прие от принц Чарлз в Бъкингамския дворец, където се състоя частна церемония.", "date": "2019.08.04", "title": "HBO пуска документален филм за Ралф Лорън през ноември"}
{"url": "https://offnews.bg/politika/ekaterina-zaharieva-izprati-saboleznovatelna-telegrama-do-majk-pompeo-708618.html", "text": "Вицепреимерът и министър на външните работи Екатерина Захариева изпрати съболезнователна телеграма до държавния секретар на САЩ Майк Помпео във връзка със стрелбата в тексаския град Ел Паис, при която загинаха най-малко 20 души, а други 26 бяха ранени.„С голямо прискърбие научих за масовата стрелба в търговски център в Ел Пасо, Тексас, при която са ранени и са загинали десетки граждани. Няма причина, която би могла да оправдае този ужасяващ акт на насилие, отнел живота на невинни хора“, се казва в телеграмата.Първият ни дипломат изразява искрените си съболезнованията към държавния секретар и към семействата на загиналите и ранените в трагичния инцидент.", "date": "2019.08.04", "title": "Екатерина Захариева изпрати съболезнователна телеграма до Майк Помпео"}
{"url": "https://offnews.bg/ikonomika/kristalina-georgieva-s-trogatelna-izpoved-v-twitter-sled-nominatciata-708622.html", "text": "От село в България до шеф на Световната банка - ето как изглежда възможността! Това написа Кристалина Георгиева в профила си в Twitter часове, след като беше номинирана за поста управляващ директор на МВФ, съобщава Нова телевизия.„Бабите и дядовците ми са с много ниско образование. Родители ми са завършили само гимназия. Аз съм първата в семейството, която има висше образование. От село в България до шеф на Световната банка - ето как изглежда възможността!”.Това написа Кристалина Георгиева в профила си в Twitter часове, след като беше номинирана за поста управляващ директор на Международния валутен фонд. Посланието й бе придружено от следната семейна черно-бяла снимка:В друг туит 65-годишната Георгиева благодари на българското правителство за подкрепата при издигането на кандидатурата ѝ.\"Благодаря на българското правителство и специално на премиера Бойко Борисов за доверието и подкрепата за моята номинация като кандидат за длъжността управляващ директор на Международния валутен фонд\", написа Георгиева.Тя спечели подкрепата на повече от 28-те държави членки на ЕС на 2 август, след два кръга на гласуване. Зад нейната кандидатура застана Франция, докато зад тази на опонента ѝ - Германия.", "date": "2019.08.04", "title": "Кристалина Георгиева с трогателна изповед в Twitter след номинацията ѝ за шеф на МВФ"}
{"url": "https://offnews.bg/volejbol/balgaria-ostana-na-kosam-ot-pobedata-sreshtu-sasht-708597.html", "text": "Българският национален отбор по волейбол за жени бе много близо до това да направи огромна крачка към класиране на Олимпийските игри в Токио 2020. Тази нощ \"Лъвиците\" изиграха втория си мач от група \"С\" на олимпийската квалификация срещу домакина САЩ и бяха на косъм от сензационна победа. Малко обаче не им достигна и те загубиха с 2:3 гейма (25:21, 18:25, 25:21, 20:25, 10:15).Възпитаничките на треньора Иван Петков на два пъти повеждаха в мача. Те спечелиха първия и третия гейм, но американките и в двата случая успяваха да възстановят равенството, а в решаващия тайбрек показаха по-здрави нерви и се наложиха с 15:10 и така спечелиха и мача.Най-резултатна от българките бе звездата на тима Елица Василева, която наниза 24 точки в мача. Мирослава Паскова също се представи много силно и се отчете с 21 точки, а Гергана Димитрова завърши с 14.За домакините най-резултатна бе Джордан Ларсон с 23 точки, Джордан Томпсън добави още 19, а Кимбърли Хил Завърши със 17.Това е втора победа за САЩ в групата, като тимът вече има 5 точки и се нуждае от още един успех, за да си гарантира първото място и директно класиране за Токио 2020.България пък допусна първа загуба след успеха си в първия мач срещу Аржентина (3:1). Сега нашите момичета ще трябва задължително да победят Казахстан в последния си мач и да се надяват САЩ да загуби от Аржентина, за да имат шанс да изместят американките от първата позиция.", "date": "2019.08.04", "title": "България остана на косъм от победата срещу САЩ"}
{"url": "https://offnews.bg/obshtestvo/zasnemane-na-film-promenia-dvizhenieto-v-sofia-708596.html", "text": "Въвежда се временна организация на движението във връзка със заснемането на филма „Архитектът”, съобщиха от Столична община.Забраняват се престоят и паркирането на пътни превозни средства, с изключение на автомобилите на снимачния екип и извън местата в режим на паркиране „служебен абонамент“, както следва:От 08.00 до 20.00 часа днес 2019 г. на ул. „Методи Андонов“ , ж.к. „Мусагеница“, при бл. 52, вх. 2 – 6 /шест/ паркоместа;От 08.00 до 17.00 часа на 05 август 2019 г. на ул. „Незабравка“ между ул. „Латинка“ и ул. „Фредерик Жолио Кюри“ - 6 /шест/ паркоместа.", "date": "2019.08.04", "title": "Заснемане на филм променя движението в София"}
{"url": "https://offnews.bg/futbol/tcska-se-vkliuchva-v-blagotvoritelna-initciativa-708633.html", "text": "ЦСКА се включи в благотворителна инициатива в помощ на малък фен на тима. 12-годишният Александър Недков е болен от левкeмия и спешно се нуждае от средства за лечението му. По този повод \"червените\" ще организират търг за фланелката на Евандро, с която той игра в първия мач от Лига Европа срещу Осиек и отбеляза единствения гол в мача (1:0).Дарителска сметка в Райфайзен банк:IBAN BG96RZBB91551082921088Титуляр: Оля Любомирова Георгиева-Недкова", "date": "2019.08.04", "title": "ЦСКА се включва в благотворителна инициатива"}
{"url": "https://offnews.bg/futbol/borusia-dortmund-specheli-superkupata-na-germania-708602.html", "text": "Борусия (Дортмунд) е новият носител на Суперкупата на Германия! Снощи възпитаниците на Люсиен Фавър победиха с 2:0 големия враг Байерн (Мюнхен) на финала, игран на \"Сигнал Идуна Парк\". Това е шесто такова отличие в колекцията на дортмундци, докато Байерн е със 7.И двата гола в мача паднаха през второто полувреме. Резултатът за Борусия откри Пако Алкасер в 48-ата минута. Испанецът се разписа с изстрел по земя от границата на наказателното поле след подаване на Джейдън Санчо.Самият Санчо пък реализира втория гол за своя тим. В 69-ата минута той направи страхотен рейд по дясното крило и стреля във вратата за крайното 2:0.Това бе генерална репетиция за двата гранда преди началото на сезона в Първа Бундеслига, който започва на 16 август. Тогава Байерн приема Херта на \"Алианц Арена\" в Мюнхен. Ден по-късно е и първият двубой на Борусия срещу Аугсбург.", "date": "2019.08.04", "title": "Борусия (Дортмунд) спечели Суперкупата на Германия"}
{"url": "https://offnews.bg/kultura/operi-na-vagner-zvuchaha-v-peshterata-magura-708601.html", "text": "Вагнер - в три действия и в три части на пещерата „Магура”, прикова дъха на публиката през изминалата нощ, съобщава Нова телевизия. Това бе последният от серията уникални оперни спектакли под земя.Подземието на пещерата връща с 15 милиона години назад. Мястото, където шампанското зрее при естествени условия, се оказа и най-добрият естествен декор за заключителните представления на трупата. Тематично, между откъсите от опери на Вагнер, е и фрагмент от „Пещерата на Венера“.Софийската опера избра пещерата \"Магура\" за заключителното си представление, защото тя крие голямо богатство. В нея се намира най-голямото находище на скални рисунки в Европа. А в дълбините й се произвежда единственото у нас шампанизирано вино, което отлежава 3 години при естествени условия.Разположена е в Северозападна България, на 20 км от Белоградчик, близо до с. Рабиша. \"Магура\" крие още една изненада за своите посетители. В царството й се намира най-големият сталагмит, открит у нас - падналият бор със своите 11 метра дължина.", "date": "2019.08.04", "title": "Опери на Вагнер звучаха в пещерата 'Магура'"}
{"url": "https://offnews.bg/kultura/dve-210-metrovi-platna-s-imenata-na-60-evropejski-stolitci-na-kulturat-708646.html", "text": "60 европейски столици на културата са заедно на Главната в Пловдив. Имената им са изписани на български и английски език език върху две полупрозрачни 210 метрови платна, разпънати като успоредни тенти между стълбите на Каменица и Римския стадион, предава БНР.Така със сигурност разходката по най-дългата пешеходна улица в Европа за пловдивчани и гостите на града ще е сенчеста, но и опознавателна. Освен двете столици за 2019-та - Пловдив и италианския град Матера - върху платната са изписани всички останали минали културни столици, както и градовете, които ще поемат щафетата през 2020-та.Инсталацията напомня дългата маса, която бе изградена от картонени плоскости в същия пешеходен участък, когато градът спечели надпреварата да бъде европейска столица на културата. Сега тя ознаменува 1 година от избора.", "date": "2019.08.04", "title": "Две 210-метрови платна с имената на 60 европейски столици на културата красят Пловдив"}
{"url": "https://offnews.bg/obshtestvo/vse-poveche-slantce-dazhdat-otstapva-708591.html", "text": "Ще преобладава слънчево време, с временни увеличения на облачността и само на отделни места, главно в източните ипланинските райони ще превали краткотрайно. Северозападният вятър навсякъде ще отслабне до умерен.Максималните температури ще бъдат между 24° и 29°.Над Черноморието ще преобладава слънчево време с временни увеличения на облачността, но без същественивалежи. Максимални температури на въздуха: 26°-27°. Температурата на морската вода е 26°- 28°.Вълнението на морето ще бъде 2-3 бала.Атмосферното налягане слабо ще се повиши, но ще остане по-ниско от средното за август.", "date": "2019.08.04", "title": "Все повече слънце, дъждът отстъпва"}
{"url": "https://offnews.bg/kultura/baletat-mozhe-da-e-sarkastichen-komichen-no-i-satirichen-the-bingo-707805.html", "text": "„Балетът може да е саркастичен, комичен, но и сатиричен“ - твърди китаристът от Bingo Symphony Orchestra Георги Маринов за спектакъла The Bingo Project. Невижданото досега представление изненадва публиката със смесица от изкуства и емоции. Вихрушка от музикални и танцови стилове отнася сцената и изправя зрителите на крака всеки път. Чрез осъвременяване на класиката, танцовото шоу разкрива хумористичния прочит на сериозни теми, които ангажират обществото в момента.Действието се развива в неопределено бъдеще, в антиутопична действителност, диктувана от бюрокрацията и корупцията и пострадала от глобалното затопляне. Героите се намират в Швейцария, която се е превърнала в островна държава и оцеляването им зависи от спечелването на проекти, които биват финансирани от бюрократичните кръгове.Действието се завихря около проекта, който поставя героите в комични и неочаквани ситуации, като сватба, погребение и телевизионно предаване, одухотворени от многонаграждавания балет „Арабеск“. Сюжетът се диктува от Чиновника, в чиято кожа влиза актьорът Ники Станоев. Представлението се разиграва на фона на малкия, но мощен оркестър Bingo Symphony Orchestra, който е специално сформиран за представлението и представя интерпретации на класики от Стравински, Шостакович, Прокофиев, Барток, Чайковски и пр., латино и брейк през призмата на джаза и рока.Музиката отговаря на изискванията на ситуацията във всеки един момент. Лебедово езеро и Лешникотрошачката преминават в латино ритми и брейк танци от Electric Force Crew. Хореографията на спектакъла е взаимодействие между музика, актьорско майсторство и модерни танцови техники, които впечатляват със своята визуална приемственост.Историята дори събужда Дявола от балета на Стравински и го провокира да се включи в реалното действие. Той се явява носител на устрема, на желанието на хората да разрушат статуквото. Без да издаваме много, само ще споменем, че накрая Дяволът бива освободен. Танцовото шоу предлага модерен и забавен прочит на вечно променящите се бюрократични проблеми чрез микса от изкуства и подредения хаос на сцената. Героите успяват да създадат стилен и хуманистичен образ и да докажат, че въпреки обстоятелствата, хората си остават хора и музиката и любовта дават смисъл на живота. Спектакълът тръгва на турне през лятото.Можете да го гледате на 3 август във Варна, на 4 август в Добрич, на 5 август в Русе и на 6 август във Велико Търново.Побързайте да закупите своите билети от всяка каса на EasyPay или онлайн на , а ние обещаваме, че ще бъдете изненадани, шокирани, впечатлени и ще напуснете залата с усмивка до ушите.", "date": "2019.08.04", "title": "Балетът може да е саркастичен, комичен, но и сатиричен. The Bingo Project го доказва"}
{"url": "https://offnews.bg/obshtestvo/vtora-nosht-be-zatvoren-patiat-sliven-iambol-ot-protestirashti-sre-708598.html", "text": "Втора нощ бе затворен главният път Сливен – Ямбол от протестиращи срещу заповедта за ликвидиране на прасетата тип \"заден двор\" като превенция срещу африканска чума по свинете (АЧС). Нощта е преминала спокойно, съобщи организаторът на протеста Валентина Василева пред БНР. Не е имало опити за провокации.Близо 40 души са нощували на пътя в знак на протест срещу взетите мерки за ограничаване на африканската чума по свинете, съобщи Василева. Според нея Крушаре е станала знакова точка в борбата с правителствените мерки и на място са пристигнали хора от цялата страна.\"В момента тук има хора от Ямбол, има хора от Търговище, има хора от Бургас. Очакват се да дойдат още протестиращи. Днес в Ямбол също ще има протести\".Тя отново припомни основното искане на протестиращите.\"Това е отмяната на евтаназиране на свинете в стопанствата, което трябваше да се случи до вчера\".Пътят Сливен – Ямбол продължава да бъде затворен и в двете посоки. Обходният маршрут е през селата Камен, Жельо войвода, Кабиле.", "date": "2019.08.04", "title": "Втора нощ бе затворен пътят Сливен – Ямбол от протестиращи срещу избиването на домашни прасета"}
{"url": "https://offnews.bg/drugi/dizela-popadnal-v-tcentara-na-gramotevichna-buria-708607.html", "text": "Екстремният бегач Кирил Николов - Дизела беше принуден да прекрати опита си за рекорд на българския участък на международния маршрут Е4, който преминава през 5 планини: Витоша, Верила, Рила, Пирин и Славянка.Целта му беше да преодолее дистанцията от 240 км за под 48 часа.Километри преди финала 32-годишният русенец беше принуден да спре заради лошото време.В профила си във Фейсбук той разкрива драматичните подробности, довели до вземането на това тежко решение.\"От топло и приятно августовско време в планината, точно за 5 минути всичко се преобърна с главата надолу. Аз и Антония (б.р. Антония Григорова) се озовахме в центъра на огромна гръмотевична буря.Бяхме на \"най-подходящото\" място, на което може да ти се случи подобно нещо.Имах късмета, че в този етап точно Антония беше с мен и беше подготвена с фолио и дъждобран - един брой. Облякохме всички налични дрехи, скрихме се до един клек, увихме се във фолиото, нахлузихме дъждобрана и изгасихме челниците.Съвсем случайно си бяхме купили билети за 1-ви ред за \"спектакъла на природата\".Това, което не знаехме, е, че ще бъде 5D\", пише Дизела, който благодари на всички свързани с организацията на опита и особено на съпругата си, която приема щурите му приключения.\"Беше диво и красиво\", обобщава преживяното Кирил Николов.По време на бягането на Дизела се тества и най-новото мобилно приложение за сигурност в планината – E-SOS.Апликацията е съвместна разработка на VIVACOM, ДЗИ и Сирма Груп Холдинг.Прогресът му се проследи и от доброволците от OFFRoad България форум, които отразяваха от различни пунктове по маршрута напредъка.", "date": "2019.08.04", "title": "Дизела попаднал в центъра на гръмотевична буря"}
{"url": "https://offnews.bg/sviat/iaponia-zakri-izlozhba-na-iuzhnokorejska-statuia-zaradi-otpraveni-zapl-708606.html", "text": "В Япония бе закрита изложбата на южнокорейско произведение на изкуството, посветено на темата за сексуалните робини на японската имперска армия, заради отправени заплахи, предаде Франс прес, цитиран от БТА.Япония и Южна Корея си наложиха в петък реципрочни търговски ограничения в контекста на напрежението, породено от спорове, наследени от периода на японската колонизация на Корея.Изложбата, която е част от голям артфестивал в централната част на Япония, бе закрита в събота, само три дни след откриването й. Творбата представлява статуя на момиче в традиционно корейско облекло, седнало на стол - символ на страданията на жените, подложени на сексуално робство от японската армия през Втората световна война.Губернаторът на префектурата Айчи заяви, че заради творбата организаторите на фестивала са получили много заплахи по телефон, имейл и факс. \"Взехме това решение, защото не можем да гарантираме пълна сигурност за изложбата\", добави той.", "date": "2019.08.04", "title": "Япония закри изложба на южнокорейска статуя заради отправени заплахи"}
{"url": "https://offnews.bg/futbol/berbatov-fargiusan-sbarka-che-ne-me-vze-na-finala-sreshtu-barselona-708609.html", "text": "Бившият нападател на Манчестър Юнайтед Димитър Бербатов все още си спомня с тъга за финала в Шампионската лига срещу Барселона. Тогава българинът изненадващо бе оставен извън състава от сър Алекс Фъргюсън за двубоя на на \"Уембли\", а впоследствие \"Червените дяволи\" загубиха с 1:3. Берба обаче гледа философски на нещата и вече е простил на Фърги.\"Бях много разочарован в продължение на дни. Но вече съм по-възрастен и се примирих със случилото се. Фъргюсън призна, че е сбъркал. Аз съм на същото мнение. Това бе най-силната ми година. Чувствах се толкова уверен, направо вярвах, че мога да отбележа от центъра. Разочарованието бе голямо, но пък спечелихме титлата в Премиър лийг и като цяло годината бе добра за нас\" сподели Бербатов пред \"Експрес\".", "date": "2019.08.04", "title": "Бербатов: Фъргюсън сбърка, че не ме взе на финала срещу Барселона"}
{"url": "https://offnews.bg/sviat/nad-30-gorski-pozhara-sa-zagaseni-v-rusia-za-poslednoto-denonoshtie-708608.html", "text": "Над 30 горски пожара са загасени в Русия за последното денонощие, съобщава агенция Новости, цитирана от БНР. Преди това беше съобщено за справянето с 22 пожара на обща площ около 3000 хектара.Незапомнените горски пожари в източните райони на Русия заемат общо 3 млн. хектара. Най-сложна е обстановката в Иркутска област, Красноярския край, Бурятия и Якутия, където е обявено извънредно положение. Активно се работи по потушаването на 174 пожара на над 130 000 хектара.В гасенето участват 10 000 души, 2800 машини, 70 самолета и хеликоптера. Включи се и авиация на Министерството на отбраната. Шест самолета Ил-86 излитат 20 пъти в денонощието от летището на Красноярск.Води се мониторинг за пределно допустимите концентрации на вредни вещества в атмосферния въздух, над 600 населени места в Сибир и Далечния изток остават задимени.", "date": "2019.08.04", "title": "Над 30 горски пожара са загасени в Русия за последното денонощие"}
{"url": "https://offnews.bg/sviat/iaponka-e-izsledvana-za-ebola-708612.html", "text": "Японка на над 70 години е била изследвана за евентуално заразяване с ебола, пише вестник \"Джапан таймс\", позовавайки се на министерството на здравеопазването.Жената е от префектура Саитама, разположена близо до Токио. Тя се е завърнала в сряда от Конго и късно вчера вдигнала температура от 39,2 градуса.Министерството подчертава, че изследването е предпазна мярка, като резултатът ще бъде оповестен при първа възможност. Жената твърди, че не е имала контакти с болни от ебола по време на престоя си в Конго.В четвъртък се навърши една година от избухването на епидемията от ебола в Конго, която бе втората най-тежка в регистрите. Тя доведе до над 1800 смъртни случая в страната, съобщава БТА.", "date": "2019.08.04", "title": "Японка е изследвана за ебола"}
{"url": "https://offnews.bg/sviat/arestuvaha-piani-piloti-v-shotlandia-minuti-predi-polet-708605.html", "text": "Полицията на летището на шотландския град Глазгоу арестува двама пилоти на авиокомпания „Юнайтед еърлайнс“, които се готвели да изпълнят полет до Ню Йорк в нетрезво състояние, съобщава БГНЕС.\"Двамата мъже, на 35 и 45 години, са задържани в полицейски участък във връзка с нарушаване на закона за безопасност в транспорта“, съобщиха местните власти.На пилотите не са повдигнати обвинения, но остават в ареста и се очаква да се явят пред шерифския съд следващата седмица.", "date": "2019.08.04", "title": "Арестуваха пияни пилоти в Шотландия минути преди полет"}
{"url": "https://offnews.bg/112/planinski-spasiteli-izdirvat-74-godishen-mazh-v-rajona-na-selo-tceretc-708611.html", "text": "Планински спасители от отряд „Лакатник“ издирват 74-годишен мъж в района на село Церецел. Това съобщиха от Планинската спасителна служба (ПСС) към Българския червен кръст (БЧК) пред Агенция \"Фокус\".В спасителната акция участват и двама полицаи.Мъжът се издирва от вчера вечерта.Акцията по издирване е подновена сутринта в 05.30 часа", "date": "2019.08.04", "title": "Планински спасители издирват 74-годишен мъж в района на село Церецел"}
{"url": "https://offnews.bg/politika/premierat-izprati-saboleznovatelna-telegrama-do-amerikanskia-prezident-708616.html", "text": "Министър-председателят Бойко Борисов изпрати съболезнователна телеграма до президента на Съединените американски щати Доналд Тръмп по повод масовата стрелба в търговски център в Ел Пасо, Тексас, при която загинаха десетки невинни хора и много са ранени. Това съобщиха от правителствената информационна служба.„Бих искал от мое име и от името на българското правителство да изкажа най-искрени и дълбоки съболезнования на Вас и на семействата на загиналите и ранените в трагичния инцидент. Ние осъждаме този безсмислен акт на насилие, отнел живота на много невинни граждани“, отбелязва премиерът Борисов.„В този тъжен за цялата Ви страна ден нашите мисли са с Вас и с всички американски граждани”, пише още министър-председателят Бойко Борисов в съболезнователната телеграма до американския президент.Вицепреимерът и министър на външните работи Екатерина Захариева също изпрати съболезнователна телеграма до държавния секретар на САЩ Майк Помпео във връзка със стрелбата в тексаския град Ел Паис, при която загинаха най-малко 20 души, а други 26 бяха ранени.„С голямо прискърбие научих за масовата стрелба в търговски център в Ел Пасо, Тексас, при която са ранени и са загинали десетки граждани. Няма причина, която би могла да оправдае този ужасяващ акт на насилие, отнел живота на невинни хора“, се казва в телеграмата.Първият ни дипломат изразява искрените си съболезнованията към държавния секретар и към семействата на загиналите и ранените в трагичния инцидент", "date": "2019.08.04", "title": "Премиерът изпрати съболезнователна телеграма до американския президент Доналд Тръмп"}
{"url": "https://offnews.bg/obshtestvo/plamen-georgiev-ne-podadoh-ostavka-kato-predsedatel-na-kpkonpi-zaradi-708603.html", "text": " „Имам охрана от повече от пет месеца, защото имаше анонимни заплахи за живота ми. Те дойдоха преди скандала „Апартаментгейт” и бяха оценени като много сериозни от компетентните органи. По случая се води досъдебно производство”. Това каза вече бившият председател на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев в ефира на „Събуди се”, в първото телевизионно интервю, което дава след оттеглянето си от поста.Георгиев бе категоричен, че не заплахите са причината да подаде оставка. Като основна такава той посочи „уникалния тормоз”, на който било подложено семейството му в последните месеци.  „Първата причина за оставката беше семейството ми, което беше подложено на уникален тормоз. Измисленият скандал навреди на моята лична репутация. Скандалът се приписва и върху имиджа на Комисията“, добави той относно причините за оставката му.„Проверките на НАП много сериозни. Анализираха се разходите ми във всеки един ден за последните шест години. Изчаках да приключи ревизията, за да подам оставка. Исках да изляза чист пред хората. Но все пак, след целия този скандал, не можех да продължа да бъда председател на комисията”, каза Георгиев.Той заяви още, че „Апартаментгейт” е „измислен скандал”. „Изговориха се куп лъжи, които нямаше как да оборвам сутрин, обед и вечер. Една от тях е, че цената на жилището ми е ниска. Това изобщо не е така. Апартаментът ми струва повече от 300 000 лева и имам да изплащам още 160 000 лева кредит от банка”, обясни Георгиев.Той подчерта, че през последните години КПКОНПИ е отнела 40 млн. лева и така е засегнала интересите на много хора. „Внесени са искове за още над 3 млрд. и според мен те ще издържат в съда”, подчерта Георгиев. Той отказа да назове имена на засегнати от дейността на комисията хора. „Без да имам доказателства, това би било клевета”, поясни Георгиев.Той коментира и избора на бъдещия нов главен прокурор. „Трябва да бъде решителен човек, който да продължи да надгражда, защото към момента има успехи във всяко едно от начинанията ни”, заяви Георгиев. След оттеглянето си от КПКОНПИ той подаде молба да бъде възстановен на работа като обвинител в Спецпрокуратурата.", "date": "2019.08.04", "title": "Пламен Георгиев: Не подадох оставка като председател на КПКОНПИ заради заплахите за живота ми"}
{"url": "https://offnews.bg/sviat/niama-danni-za-postradali-balgarski-grazhdani-pri-strelbata-v-teksas-708600.html", "text": "Няма данни за пострадали български граждани при вчерашната стрелба в търговски център в тексаския град Ел Пасо, съобщават от МВнР.Българското посолство във Вашингтон е в постоянен контакт с местните власти, които засега съобщават за поне 20 загинали, но данните не са окончателни.При необходимост от съдействие сънародниците ни могат да се обадят на спешния номер 911 в САЩ, както и на телефоните на посолството във Вашингтон: (202) 387 0174; (202) 299 0273; (202) 483 1386.Стрелбата беше открита от въоръжен с пушка мъж откри огън в магазин „Уолмарт“ в Ел Пасо, Тексас в събота. Нападателят уби 20 души и рани още 26 други, преди да се предаде на полицията", "date": "2019.08.04", "title": "Няма данни за пострадали български граждани  при стрелбата в Тексас"}
{"url": "https://offnews.bg/112/pss-prekrati-tarseneto-na-74-godishnia-mazh-v-rajona-na-lakatnik-poli-708631.html", "text": "Прекратява се акцията по издирване на 74-годишния мъж в района на Лакатник. Полицията го обявява за издирване. Това съобщиха от Планинската спасителна служба (ПСС) към Българския червен кръст (БЧК), предаде Агенция „Фокус“.Мъжът се издирва от снощи, като търсенето му бе прекратено през нощта. Акцията бе възобновена тази сутрин в 5.30 ч. и продължи близо 7 часа. Екипи на ПСС, заедно с служители на полицията и местни ловци са обходили няколко пъти района, но няма следа от изчезналия мъж.На този етап търсенето от страна на ПСС се прекратява и групите от спасители слизат от планината.От полицията ще обявят мъжа за издирване, а ПСС са готови да им съдействат, ако имат нужда от използване на кучета.", "date": "2019.08.04", "title": "ПСС прекрати търсенето на 74-годишния мъж в района на Лакатник, полицията обявява издирване"}
{"url": "https://offnews.bg/obshtestvo/plamen-georgiev-do-btv-vash-ekip-preseche-patia-na-avtomobila-na-nso-708635.html", "text": "Бившият председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев твърди, че репортер на Би Ти Ви за малко не е предизвикал инцидент с охранителите му от Национална служба за охрана (НСО):.Би Ти Ви обяви по-рано днес, че камарата на архитектите иска да направи независима експертна проверка на сградата, където е имотът на вече бившия шеф на КПКОНПИ Пламен Георгиев. Собствениците са получили писма от общината, за да дадат съгласие да бъдат предоставени строителните книжа за апартаментите им.Констатациите на община „Слатина” са, че около 60 квадрата от навесите на терасата на Пламен Георгиев са незаконни и трябва да бъдат премахнати.В момента тече втора проверка, след като първите заключения на районните инспектори бяха обезсилени шефа на столичния строителен надзор Влади Калинов, след което той се раздели с поста си.Според писмата от кмета на „Слатина”, за да се извърши независимата проверка е нужно изричното съгласие на всеки собственик.Именно това е била причината екип на Би Ти Ви да потърси Георгиев с въпрос дали ще даде подобно съгласие.Според главния архитект на София Здравко Здравков вече освободеният Влади Калинов е предпочел да обърне внимание на твърденията на бившите собственици на имота вместо на официалната документация.„Представени са допълнително доказателства, че тази тераса и тези покривите на въпросната тераса са изградени преди предаването на сградата. В екзекутивната документация това липсва. Екзекутивът да преведа на български това е документът, който удостоверява как е изглеждала сградата във времето на завършването”, коментира Георгиев.До момента от Камарата на архитектите не са получили достъп до строителните книжа на сградата.", "date": "2019.08.04", "title": "Пламен Георгиев до бТВ: Ваш екип пресече пътя на автомобила на НСО, едва не предизвика инцидент"}
{"url": "https://offnews.bg/obshtestvo/mrrb-s-kampania-pokazhi-kak-promeniame-tvoia-grad-708634.html", "text": "Покажете в снимка как променихме Вашия град, защо се гордеете с него и го подкрепете, за да има по-добро бъдеще. Нека заедно представим как модернизираме градовете и те стават по-добри места за живеене и туризъм и защо инвестициите са важни за техните жители.С тази кампания Министерството на регионалното развитие и благоустройството (МРРБ) и Управляващият орган на Оперативна програма „Региони в растеж“ 2014-2020 г. приканват чрез снимки заедно да дадем възможност на обществото да види проектите, допринесли най-много за промяната на българските градове.Нека покажем кой от тях е най, най, най - с обновените паркове и площади, междублокови пространства, детски градини, училища, жилищни и обществени сгради, спортни площадки и центрове, рехабилитирани пътища, културни и туристически обекти, реновирани здравни заведения, обществен транспорт и внедрени интелигентни решения за управление на населените места.Големината на снимките трябва да е между 2 MB и 6 MB. Задължително е при изпращането им да бъдат посочени име и адрес на автора, телефон, възраст, както и описание на мястото, където е направена снимката и мнение защо този обект Ви впечатлява. МРРБ очаква снимките на имейл:  до 30 септември 2019 г.Най-добрите кадри и посланията към тях ще бъдат включени в календар за 2020 г., а 12 участника ще получат атрактивни награди. Фотосите ще бъдат публикувани в социалните мрежи. ", "date": "2019.08.04", "title": "МРРБ с кампания: Покажи как променяме твоя град"}
{"url": "https://offnews.bg/bojni/edmon-nazarian-shte-se-bori-za-bronz-na-svetovnoto-parvenstvo-po-borba-708604.html", "text": "Едмонд Назарян не успя срещу иранеца Саед Лейвиси, като загуби с 0:9 и днес ще се бори за бронза при 51-килограмовите на световното по борба, класически стил за кадети в зала \"Арена Армеец\".Финалните срещи са от 18 часа.До репешажите достигнаха Мирослам Емилов при 45-килограмовите, който ще спори с украинеца Владислав Куркурин.Все още шансове има и Емилиян Лазаров (92), чийто унгарски съперник, от когото загуби по-рано, ще се бори на полуфиналите.", "date": "2019.08.04", "title": "Едмон Назарян ще се бори за бронз на световното първенство по борба за кадети"}
{"url": "https://offnews.bg/bojni/nazarian-specheli-bronza-s-tush-za-po-malko-ot-3-minuti-708653.html", "text": "Едмонд Назарян грабна бронз на световното по борба за кадети в „Арена Армеец“. В малкия финал при 51-килограмовите на класическия стил талантът победи с технически туш за по-малко от 3 минути индиеца Аршад Аршад. Иранецът Сеид Лейвеси, от когото нашият загуби в полуфинала, ликува с титлата.Назарян е двукратен еврошампион, трети от Мондиал 2018 и европейските младежки олимпийски игри, но в кат. до 45 кг. А сега направи дебют при по-тежките.В ъгъла на младия ни талант бе неговият баща Армен Назарян, двукратен олимпийск шампион.Другият ни представител днес Мирослав Емилов загуби в репешажите от Владислав Куркурин (Украйна) с 0:8.", "date": "2019.08.04", "title": "Назарян спечели бронза с туш за по-малко от 3 минути"}
{"url": "https://offnews.bg/zvezdi/sled-13-godini-barbra-strejzand-se-zavarna-v-medisan-skuear-gardan-se-708632.html", "text": "Завръщането на Барбра Стрейзанд в \"Медисън скуеър гардън\" в Ню Йорк след 13 години привлече известни личности, средкоито Бил и Хилари Клинтън, предаде Асошиейтед прес, цитиран от БТА.Стрейзанд нееднократно беше аплодирана въодушевено от присъстващите, сред които бяха също певицата Марая Кери,бившият градоначалник на Ню Йорк Дейвид Динкинс, пастор Ал Шарптън.Барбра Стрейзанд - известна поддръжничка на Демократическата партия, не пропусна да благодари на присъстващите политически фигури за усилията им, както и да \"жегне\" президента Тръмп с ремикс на парчето \"Send in the Clowns\".Седемдесет и седемгодишната Стрейзанд също така сподели, че се е надявала да пее на церемония по встъпване в длъжност на Хилари Клинтън, както е направила за Бил Клинтън през 1993 г.", "date": "2019.08.04", "title": "След 13 години Барбра Стрейзанд се завърна в Медисън скуеър гардън, семейство Клинтън я аплодира"}
{"url": "https://offnews.bg/futbol/tcska-s-trudna-pobeda-nad-botev-vratca-708654.html", "text": "ЦСКА продължава с неубедителното си представяне в efbet Лига от началото на сезона. \"Червените\" изиграха слаб мач, но все пак измъкнаха много трудна победа с 1:0 над Ботев (Враца) в среща от 4-ия кръг на \"Българска армия\". Отново герой за домакините бе Евандро, който отбеляза единствения гол в 72-ата минута.През първото полувреме положенията пред двете врати бяха малко, а гостите дори могат да съжаляват, че техен гол бе отменен заради засада на Даниел Генов.Второто полувреме бе малко по-добро. ЦСКА вдигна оборотите и успя да се добере до победата. Това стана в 72-ата минута, когато Тиаго центрира отляво и сложи топката на главата на Евандро, който отблизо бе точен за 1:0.Гостите пък завършиха мача в намален състав, след като в 85-ата минута Филип Ждрелич извърши фаул срещу Тиаго и получи втори жълт и червен картон.Това бе втора победа за ЦСКА от началото на сезона, като \"червените\" се изкачиха до 6-ото място във временното класиране с 7 спечелени точки. Ботев (Враца) пък допусна трета загуба и заема 11-ото място с 3 точки.", "date": "2019.08.04", "title": "ЦСКА с трудна победа над Ботев (Враца)"}
{"url": "https://offnews.bg/obshtestvo/50-zlatni-i-40-srebarni-medala-za-nashi-uchenitci-ot-haga-708651.html", "text": "Български ученици се завърнаха с 50 златни и 40 сребърни медали, спечелени във всички категории по време на състезание по дебати, което се проведе в Хага.Учениците трябваше да покажат отлични учения в няколко области: ораторско майсторство, дебатиране, писане на креативно есе, работа в екип, предава БНР.7 ученически отбора по дебати от Международно училище \"Свети Георги\", получиха квалификация за финала на \"Купата на световния учен\" в САЩ (The Champions' Tournament). Това е престижно световно съревнование за ученици от целия свят разделени в две девизи - Junior от 11 до 14 г., и Senior от 15 до 18 г. По традиция се провежда в Йейл през месец ноември, тази година от 8 до 13 ноември. Състезанието и дебатите за световната купа се следи с внимание от професори и изявени учени, както от университета в Йейл, така и от политици и преподаватели от целия свят.За да стигнат до там, нашите таланти се пребориха преди дни в Хага на квалификационен кръг - The World Scholar's Cup, Global Round, The Hague 2019. От 21 до 26 юли българчетата се състезаваха с общо 5000 ученици от над 50 държави от всички континенти.Учениците преминаха през следните области: ораторско майсторство, дебатиране, писане на креативно есе, работа в екип.Те защитаваха на перфектен английски език различни тези, като например - \"Трябва ли да се засели Марс с бездомните от Земята?\". Обсъждаха предизвикателни теми за ролите на половете и има ли нужда от квоти за жени за лидерски позиции, трябва ли да можем да сменяме расата си, \"за\" и \"против\" липсата на интерес към политическа принадлежност, изкуствения интелект и работните места, технологиите, променящи етичността, политическата коректност при дебати, въпросът за авторското право в литературата през личността и творчеството на Шекспир и др.Световната купа за ученици е глобална благотворителна инициатива за насърчаване развитието на академични и социални умения на деца от училищата от цял свят.", "date": "2019.08.04", "title": "50 златни и 40 сребърни медала за наши ученици от Хага"}
{"url": "https://offnews.bg/futbol/levski-bez-tiam-za-derbito-s-tcska-708614.html", "text": "Халфът на Левски Кали Тиам почти сигурно ще пропусне дербито с ЦСКА, което е на 1 септември, съобщава \"Меридиан Мач\".Сенегалецът, който е много важен елемент във формацията на \"сините\", получи контузия по време на реванша с АЕК Ларнака за Лига Европа.От \"Герена\" обявиха, че той има мускулна травма в бедрото и уточниха, че Тиам ще премине допълнителни изследвания на ядрено-магнитен резонанс, от които ще се установи степента на травмата и ще му бъде назначено съответното лечение и възстановяване.На 99% обаче е сигурно, че африканецът ще бъде аут от терените поне около месец и няма да бъде на разположение за битката с \"червените\".", "date": "2019.08.04", "title": "Левски без Тиам за дербито с ЦСКА"}
{"url": "https://offnews.bg/sviat/iran-zadarzha-oshte-edin-chuzhdestranen-petrolen-tanker-708652.html", "text": "Отново напрежение в Персийския залив - иранските власти задържаха чуждестранен танкер и арестуваха седемчленния му екипаж, предава БНТ.Твърди се, че танкерът е транспортирал 700 хил. литра контрабандно гориво за няколко арабски страни. Не се съобщава под какъв флаг е или каква е националността на екипажа. До момента нито една страна не подала сигнал за липсващ неин танкер.Преди месец Иран задържа два британски кораба в Ормузкия проток, а Вашингтон обвини Техеран за две нападения срещу американски танкери.", "date": "2019.08.04", "title": "Иран задържа още един чуждестранен петролен танкер"}
{"url": "https://offnews.bg/obshtestvo/babh-zapochva-proverki-na-lichnite-stopanstva-na-zhivotnovadi-v-plovdi-708615.html", "text": "От утре служителите на Агенцията по безопасност на храните в Пловдив започват проверки в личните стопанства на хората в областта. Целта е да се установи дали стопаните са умъртвили доброволно домашните си прасета. Срокът за това изтече в петък.Първо ще се проверяват селата около Индустриалната зона на Раковски, Стряма и Белозем. Живите прасета ще бъдат маркирани с трайна маркировка и до 24 часа трябва да бъдат заклани.Ако това не се случи в този срок, от агенцията ще пристъпят към принудително конфискуване и евтаназиране на животните.Животновъди от района поискаха специална защита за заплодените вече свине майки и те да не бъдат принудително умъртвени.", "date": "2019.08.04", "title": "БАБХ започва проверки на личните стопанства на животновъди в Пловдивско"}
