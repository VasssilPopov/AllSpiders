{"url": "https://offnews.bg/liubov-i-seks/kejti-peri-i-orlando-blum-se-sgodiha-697758.html", "text": "Свети Валентин донесе щастлива новина за мегазвездите Кейти Пери и Орландо Блум.Двамата са сгодени, потвърди представител на певицата, предаде Си Ен Ен.И Пери, и Блум пуснаха в Инстаграм снимки, загатвайки за годежа.\"Животи\", написа към снимката с пръстен звездата от \"Властелинът на пръстените\" и \"Карибски пирати\".\"Пълен разцвет\" (full bloom) - добавя певицата.42-годишният Орландо Блум вече е бил женен за Миранда Кър, с която имат тригодишен брак и развод през 2013-а, както и един син.По същото време Кейти бе женена за Ръсел Бранд.", "date": "2019.02.16", "title": "Кейти Пери и Орландо Блум се сгодиха"}
{"url": "https://offnews.bg/zimni/germania-s-dvojna-pobeda-v-presledvaneto-vitotci-svali-virer-ot-varha-697768.html", "text": "С двойна победа за Германия и рокада на върха във временното генерално класиране ще се запомни преследването на 10 км за Световната купа при жените в Солт Лейк Сити.Победата грабна Денизе Херман, която тръгна от седма позиция и финишира за 28:03.4 минути, като завъртя две наказателни обиколки. Втора, на 4,2 секунди остана сънародничката й Франциска Хилдебранд, която направи една грешка и водеше след последната стрелба, но беше изпреварена в последните 600 метра. Третото място зае финландката Кайса Макарайнен с изоставане от 16,5 секунди и три грешки в стрелбата.За Херман това беше трета победа в кариерата, докато Хилдебранд попадна на подиума за девети път. Макарайнен пък се качва за 84-и път на почетната стълбичка. Четвъртото място се определи с фотофиниш между норвежката Марте Олсбю Рьозеланд и състезаващата се за Словакия рускиня Анастасия Кузмина, които завършиха с по 4 наказателни обиколки на 27 секунди зад Херман.Италианката Лиза Витоци финишира шеста на 55,6 секунди с две грешки и излезе временно начело в генералното класиране за СК за първи път в кариерата си. Витоци се възползва от провала на досегашната лидерка и нейна сънародничка Доротея Вирер, която остана едва 20-а и сдаде върха. Вирер имаше кошмарна стрелба, като сбърка осем пъти и завърши на повече от 2 минути зад победителката.\"Това е нещо, за което мечтая от дете. Ако някой ми беше казал, че ще изляза лидер в класирането още тази година, нямаше да му повярвам\", коментира щастливата Витоци, която събра 713 точки, докато Вирер върви втора със 706.Българките Десислава Стоянова и Даниела Кадева, които трябваше да започнат с 57-ми и 59-и номер в днешното състезание, не стартираха.", "date": "2019.02.16", "title": "Германия с двойна победа в преследването, Витоци свали Вирер от върха"}
{"url": "https://offnews.bg/futbol/el-goleador-triabva-mi-vreme-da-promenia-tcska-697762.html", "text": "Треньорът на ЦСКА Любослав Пенев прие спокойно загубата с 0:2 от Черно море на \"Тича\" при подновяването на шампионата в Първа лига.\"В някои моменти бях недоволен, но в други се получи това, което трябва. Продължаваме да се готвим. Това е пътят, ще анализираме. Каквото и да правим, мачът е свършил вече. Нуждаем се от подобрение във всяко едно отношение. Трябва да сме подготвени да се защитаваме, да атакуваме...Опитвам новипнеща, правя ротации, и то редовно. Двама не бяха в групата - Смоленски и Мауридес.Всички футболисти пасват, но в някои мачове ще има промени. Колкото и да звучи банално, се готвим мач за мач. От една седмица съм треньор, запознавам се с всичко. Не мога да кажа колко време трябва, за да променя ЦСКА. Ние ще работим срещу времето.Всичко трябва да се оправи между мачовете. Момчетата разбират, но едно е да говорим, друго е да минем през много часове практика\", добави Ел Голеадор.\"Остават ни директни двубои, и не само. В никакъв случай не трябва да се отпускаме. Предупредил съм от първия момент - за ЦСКА няма маловажни мачове. Ще играем на 100 % от възможностите си\", завърши специалистът, който замени на пожар сърбина Нестор Ел Маестро след завръщането на отбора от подготовката в Испания.", "date": "2019.02.16", "title": "Ел Голеадор: Трябва ми време да променя ЦСКА"}
{"url": "https://offnews.bg/futbol/botev-plovdiv-nadigra-slavia-nedelev-otnovo-blesti-za-kanarchetata-697763.html", "text": "Ботев Пловдив победи с минималното 1:0 Славия в среща от 21-ия кръг на Първа лига. В герой за \"канарчетата\" отново се превърна Тодор Неделев. Халфът помогна с гениално отиграване при попадението, което реализира Антонио Вутов.Гостите доиграха последните няколко минути от мача с 10 души, след като червен картон получи Емануеле Джерия. На негово място под рамките на вратата се появи Георги Петков, а заради забавянето на играта реферът продължи мача с цели 6 минути.\"Канарчетата\" вече заемат 4-о място във временното класиране, като са на две точки пред Берое и на три зад Левски, преди мача на \"сините\" от текущия кръг. \"Белите\" са в долната половина на таблицата и имат минимални шансове за място в Топ 6.", "date": "2019.02.16", "title": "Ботев Пловдив надигра Славия, Неделев отново блести за 'канарчетата'"}
{"url": "https://offnews.bg/sviat/nadraskaha-nadgrobnia-pametnik-na-marks-v-london-697769.html", "text": "Мемориалният паметник на Карл Маркс в северен Лондон стана обект на вандализъм за втори път този месец, съобщиха британските медии.Върху монумента в гробищния парк \"Хайгейт\" с червена боя са изписани фразите \"Доктрина на омразата\", \"Мемориал на болшевишки Холокост\" и \"Архитект на геноцида\".Случилото се идва, след като на 4 февруати паметникът бе атакуван в чук и лошо увреден.Засега няма арестувани във връзка с вандалските прояви.Гробът на автора на \"Капиталът\" привлича много посетители и е най-посещаваният в \"Хайгейт\".", "date": "2019.02.16", "title": "Надраскаха надгробния паметник на Маркс в Лондон"}
{"url": "https://offnews.bg/sviat/sruti-se-chast-ot-tehnicheskia-universitet-v-sankt-peterburg-697759.html", "text": "Част от сградата на Университета по информационни технологии, механика и оптика в Санкт Петербург се срути. Няма жертви, съобщи Russia Today.Заради инцидента 86 студенти и преподаватели са били евакуирани.Първоначално местните власти алармираха, че е възможно 21 души да се намират под срутената конструкция. След спасителната акция обаче бе съобщено, че всички са изведени успешно и няма данни за затрупани хора.Инцидентът е станал в ранния следобед, когато в университета все още се провеждали учебни занятия.Причината за срутването е пропадане на покрива по време на ремонт на два от етажите.", "date": "2019.02.16", "title": "Срути се част от техническия университет в Санкт Петербург"}
{"url": "https://offnews.bg/politika/vitceto-na-tramp-idva-u-nas-do-kraia-na-godinata-saobshti-bojko-boris-697750.html", "text": "Вицепрезидентът на САЩ Майкъл Пенс ще посети България в края на годината, съобщи премиерът Бойко Борисов след среща с Пенс по време на Мюнхенската конференция по сигурността, която се провежда в момента.Вицето на Доналд Тръмп благодарил на България за това, че е изключителен партньор, разказа Борисов, цитиран от агенция \"Фокус\". Двамата разговаряха по актуални политически въпроси.\"Говорихме си много за международни отношения. За Венецуела, за региона, за успешното ни европредседателство. За F-16 единственото, което си говорихме, е че неговият син е летял на F-35. На тема F-16 ще разговаряме официално, имаме мандат от парламента\", добави министър-председателят след срещата.\"По никакъв начин не сме говорили нито срещу Русия, нито срещу която и да е друга държава. Говорихме за търговските отношения. Двойно по-големи са американскиъте инвестиции в България, прекрасно работят всички наши структури. Искаше да изрази уважението и одобрението си за всичко, което нашата страна прави на всички нива\", разказа Борисов.\"Поръча на неговия екип, изрично два пъти, до края на годината на дойде в България и заедно да отидем и да посетим някоя от базите, в които има американски войници\", разкри премиерът.Преди това Борисов се срещна с премиера на Бавария Маркус Зьодер.Изключително сме впечатлени как пазите външната граница на ЕС. Бих искал съвсем скоро да посетя България и да се уверя лично в това, което са ми разказвали мои колеги, заявил Зьодер, цитиран от правителствената пресслужба.Страната ни доказа, че може да защити външната граница ЕС, включително в условията на безпрецедентен миграционен натиск, е изтъкнал на свой ред Бойко Борисов. Дължим ви не само морално, но и финансово признание, защото вие охранявате Европа, добавил Зьодер в контекста на разговора за миграцията. \"Маркус Зьодер определи като впечатляващи и икономическите показатели на страната ни, с които премиерът Борисов го запозна. Българският министър-председател изтъкна, че сме сред страните, които спазват напълно маастрихтските критерии. Премиерът Борисов отбеляза ниския външен дълг, икономическия ръст и фискална дисциплина, слабата безработица и нулевата инфлация\", информира още правителствената пресслужба.", "date": "2019.02.16", "title": "Вицето на Тръмп идва у нас до края на годината, съобщи Бойко Борисов"}
{"url": "https://offnews.bg/obshtestvo/lukovmarsh-se-provezhda-v-sofia-video-697761.html", "text": "Десетки хора се събраха в центъра на столицата за тазгодишния Луковмарш, който отбелязва годишнината от смъртта на спорната за историята личност на генерал Христо Луков. Маршът започна въпреки забраната за провеждане на шествие. За поредна година столичният кмет Йорданка Фандъкова не позволи организирането на проявата, за да се избегнат сблъсъци с хора с притивоположни възгледи. Позволено бе единствено поставянето на цветя пред паметната плоча на генерал Луков.Демонстрантите с факли и тъмни дрехи пресякоха кръстовището при ул. \"Г. С. Раковски\" и \"Цар Освободител\" в дълга колона.Според тях ген. Луков е национален герой. Участниците в марша отричат антиеврейските му нагласи.За мнозина обаче генералът е проводник на политиката на фашистка Германия у нас.По традиция честванията в памет на ген. Христо Луков носят силен неонацистки заряд. Освен герой от Първата световна война и военен министър, той е лидер на крайнодясната националистическа формация \"Български национални легиони\" и често е обвиняван в антисемитизъм.Луков е убит е пред вратата на дома си от наказателна група на БКП.Маршът днес ще завърши на мястото на гибелта му - неговия дом на ул. \"Тракия\" 1, където ще бъдат положени цветя.По обяд в София се състоя и контрапротест срещу Луковмарш. Мирното шествие тръгна от градинката пред Централната баня. За кратко беше блокирано кръстовището на булевард \"Княгина Мария Луиза\" и улица \"Екзарх Йосиф\".", "date": "2019.02.16", "title": "Луковмарш се провежда в София (видео)"}
{"url": "https://offnews.bg/112/sobstvenikat-na-derajliralia-vlak-schupena-strelka-e-prichina-za-intc-697766.html", "text": "Счупена стрелка е причината за дерайлирането на влаковата композиция тази сутрин на гара Пловдив. Това е категоричният извод на участвалите в огледа, в това число и представители на компанията собственик „Булмаркет Рейл Карго\", съобщиха чрез пиар агенция от самата фирма.Според изпратената до медиите информация на местопроизшествието следователите и вещите лица са намерили счупения език на стрелката, както и множество липсващи скрепителни елементи. От \"Булмаркет Рейл Карго\" прилагат и снимки:Междувременно проверката на прокуратурата установи, че локомотивът на дерайлиралия днес влак е същият, който е теглил влака при смъртоносния взрив гара Хитрино през декември 2016 г.", "date": "2019.02.16", "title": "Собственикът на дерайлиралия влак: Счупена стрелка е причина за инцидента (снимки)"}
{"url": "https://offnews.bg/obshtestvo/blagoevgrad-8-patcienti-sa-s-uslozhnenia-ot-morbili-697753.html", "text": "Осем души са с усложнения от морбили в благоевградската болница, съобщи .9-годишно дете и мъж на 27 години са били приети по спешност в реанимацията на здравното заведение. Състоянието на мъжа вече се е подобрило, но детето продължава да е с дихателна недостатъчност.Някои от останалите заболели деца са развили пневмонии. При едно от тях, което е било настанено в инфекциозното отделение в петък, много бързо са се развили симптомите на болестта. Настъпила е дихателна недостатъчност и се е наложило детето да бъде преместено в реанимация. То вече е стабилизирано.Едно от децата с пневмония е на 2 години. При големите болестта протича по-леко, като единият е приведен в ОАИЛ също беше с тежка дихателна недостатъчност, но се подобрява”, заяви пред Нова тв д-р Елена Лазарова от Инфекциозно отделение – Благоевград.От болницата в Благоевград увериха, че разполагат с достатъчно база да приемат пациенти от региона на Разлог, след като .Все още се издирват контактни лица, за които се предполага, че може да са заболели от морбили.", "date": "2019.02.16", "title": "Благоевград: 8 пациенти са с усложнения от морбили"}
{"url": "https://offnews.bg/zimni/fenomenalnata-mikaela-shifrin-stana-parvata-zhena-s-4-poredni-titli-v-697752.html", "text": "Зведата в алпийските ски Микаела Шифрин продължава продължава да жъне феноменални успехи! Американката стана първата жена в историята с 4 поредни световни титли в слалома.Тя триумфира на световното първенство в Оре след страхотен втори манш. 23-годишната състезателка даде общо време 1:57:05 минута, с което не остави шансове на конкурентките си.Шифрин бе трета след първото спускане, като бе на 15 стотни спрямо лидерката Уенди Холденер. С 59:82 секунди във втория манш обаче американката зае първото място.Втора от първото спускане бе Ана Свен Ларсон, която се оказа и единствената, доближила се до Шифрин. Времето на шведката бе второто най-добро и във втория манш, а в общото класиране тя остана на 58 стотни спрямо 23-годишната шампионка.Трета се нареди чехкинята Петра Влъхова, която прибави днешния си бронзов медал към златното си отличие в гигантския слалом и среброто в комбинацията. Влъхова бе пета след първия манш, но във втория направи страхотно спускане и намери място на призовата тройка с изоставане от 1.03 секунда от Шифрин.За Шифрин пък това е първо световно първенство, на което печели два златни медала. Тя триумфира и в супергигантския слалом, с което общо златните ѝ медали от Световни първенства са пет.", "date": "2019.02.16", "title": "Феноменалната Микаела Шифрин стана първата жена с 4 поредни титли в слалома"}
{"url": "https://offnews.bg/futbol/cherno-more-pisa-dvojka-na-tcska-v-debiuta-na-liubo-penev-697754.html", "text": "Черно море победи ЦСКА с 2:0 насред Варна и вгорчи дебюта на новия треньор на \"червените\" Любослав Пенев. Успехът за \"моряците\" дойде напълно закономерно, имайки предвид, че домакините контролираха мача почти през изцяло.Аристот Ндонгала даде аванс на варненци в 7-та минута, а след час игра Радослав Василев удвои. В 80-та минута Васил Панайотов получи втори жълт картон и бе изгонен.Заради официални предупреждения пък Божидар Чорбаджийски и Жанио Бикел няма да играят за \"армейците\" срещу Ботев Враца във вторник, а Петър Витанов и Пламен Димов са аут за гостуването на варненци на Славия също във вторник.Така Черно море прекъсна серията си от три поредни загуби от ЦСКА на \"Тича\". Варненци остават на 6-о място с 34 точки, след Ботев Пловдив (35) и Берое (36), които имат мач по-малко.ЦСКА пък не се възползва от издънката на Лудогорец срещу Верея (0:0) и вече изостава на 7 точки от лидера в класирането.", "date": "2019.02.16", "title": "Черно море писа двойка на ЦСКА в дебюта на Любо Пенев"}
{"url": "https://offnews.bg/obshtestvo/vmro-sofia-nominira-dzhambazki-za-vodach-na-evrolistata-697756.html", "text": "Ангел Джамбазки бе номиниран за водач на листата за евроизборите от ВМРО по врема на областната конференция на партията в София.Номинирани за включване в листата са още Карлос Контрера и Владимир Митов под номер 2 и 3.По повод скандалното, според ВМРО, гласуване на промените в Изборния кодекс, евродепутатът Ангел Джамбазки е заявил, че това гласуване е направило времето наистина разделно, съобщава пресцентърът на партията. \"Това е попълване на листата с послушковци. По този начин се отнема завоюваното право на избирателя\", е заявил Джамбазки.\"Ние отиваме на тези избори като убедени български националисти. Това са избори за бъдещето на Европа\", допълнил Джамбазки, цитиран в съобщението.От ВМРО припомнят, че до момента номинации да бъде водач на листата за евроизборите Ангел Джамбазки е получил от структурите на ВМРО от Врачанско, Ямбол, Шумен, Стара Загора, Пловдив, Пазарджик, Кюстендил, Карлово, Сливен, Тервел, Хасково, Кърджали и Благоевград. Преди седмици пък общественици, интелектуалци, учени подкрепиха Джамбазки за следващ мандат в Европарламента и издигнаха кандидатурата му, допълват от партията.Все още няма яснота дали ВМРО ще се яви самостоятелно или в коалиция на евровота.", "date": "2019.02.16", "title": "ВМРО-София номинира Джамбазки за водач на евролистата"}
{"url": "https://offnews.bg/temida/mitio-ochite-obvinen-che-sabiral-po-150-leva-taksa-spokojstie-za-vs-697749.html", "text": "Единственото, за което се притеснявам, е здравето ми. Обвиненията към мен са несериозни. Сега обвиняват и дъщеря ми, как може такова нещо? Тя е майка.Това коментира задържаният в Турция Димитър Желязков - Митьо Очите, който на 15 февруари бе екстрадиран по молба на българските власти с полет от Истанбул. Днес съдът гледа мярката му за неотклонение. Обвинението срещу него е за ръководене на престъпна група.Желязков каза, че здравословното му състояние е влошено, в Турция всъщност отишъл на лекар и дори бил опериран там. По думите му, преди да замине зад граница не се явил пред българския съд, защото не бил получил призовка.Арестантът е с 98% инвалидност от ТЕЛК, съобщи неговият адвокат Илиян Василев на заседанието на Специализирания наказателен съд. Самото заседание бе отложено за 17:30 ч., след като Желязков обяви, че кърви и се наложи на място да бъде повикана Спешна помощ. Прокуратурата, от своя страна, твърди, че снощи той е бил прегледан в ареста.Прокурорът Калин Близнаков обяви, че Димитър Желязков е обвиняем заради това, че е завладял целия погребален бизнес в област Бургас, а престъпната група, за чийто тартор е сочен той, се занимавала с палежи, разпространение на наркотици, нанасяне на леки и тежки телесни повреди, изнудвания, принуда за плащане на \"такса спокойствие\" на търговци в Бургас, Слънчев бряг и Ямбол. В продължение на 3 години от погребалните агенции е събирана \"такса спокойствие\" по 150 лева на погребение.В крайна сметка Специализираният наказателен съд остави Митьо Очите в ареста.", "date": "2019.02.16", "title": "Митьо Очите обвинен, че събирал по 150 лева 'такса спокойстие' за всяко погребение в Бургаско"}
{"url": "https://offnews.bg/politika/premierat-borisov-v-miunhen-iskame-da-sme-ambitciozni-togava-ni-e-697740.html", "text": "Министър-председателят Бойко Борисов проведе двустранна среща с еврокомисаря по бюджет и човешки ресурси Гюнтер Йотингер в рамките на Мюнхенската конференция по сигурността. Във фокуса на разговора им бяха преговорите по Многогодишната финансова рамка (МФР) за периода 2021-2027 г.Премиерът Борисов посочи, че България подкрепя аргументите и позицията на ЕК за приключване на преговорите по МФР до октомври 2019 г. „Надявам се, че ще можем да постигнем споразумение навреме, за да няма забавяне в програмите, да отговорим на очакванията и да си върнем доверието на нашите граждани“, каза министър-председателят Борисов. Той посочи пред Йотингер, че от нас се изисква да намерим баланса между политиката за растеж и новите приоритети.Той бе категоричен, че за страната ни кохезионната политика и общата селскостопанска политика са от приоритетно значение и са доказали своята добавена стойност за целия ЕС.Българският министър-председател и еврокомисарят се обединиха около позицията, че балансирано постижение по МФР, отчитащо нуждите на държавите членки, е постижима цел.", "date": "2019.02.16", "title": "Премиерът Борисов в Мюнхен: Искаме да сме амбициозни – тогава ни е необходим и амбициозен бюджет на ЕС"}
{"url": "https://offnews.bg/112/tir-i-kola-se-udariha-kraj-botevgrad-ima-zaginal-697757.html", "text": "Тир и лек автомобил се удариха челно край ботевградското село Новачене, съобщи .Загинал е шофьорът на колата, а спътничката му е откарана по спешност в болницата в Ботевград.Заради пътния инцидент по главен път Е-79 са се образували километрични колони. Движението се осъществява в едната лента.", "date": "2019.02.16", "title": "Тир и кола се удариха край Ботевград, има загинал"}
{"url": "https://offnews.bg/tenis/sesil-karatancheva-otstrani-chilijka-i-e-na-krachka-ot-final-v-arizona-697742.html", "text": "Тенисистката Сесил Каратанчева се класира за полуфиналите на турнира в Съпрайз в щата Аризона (САЩ) с награден фонд от 25 хиляди долара.Българката записа две победи в рамките на няколко часа. Първо Каратанчева победи мексиканката Джулиана Олмос с 6:2, 2:6, 14-12 за 1:49 часа.След това на четвъртфиналите 29-годишната софиянка се разправи с Даниела Сегел от Чили с 6:2, 6:0 за 75 минути. Така за място на финала Каратанчева ще играе срещу представителката на домакините Али Кийк (САЩ).Сесил вече заработи 18 точки за световната ранглиста и 1162 долара.", "date": "2019.02.16", "title": "Сесил Каратанчева отстрани чилийка и е на крачка от финал в Аризона"}
{"url": "https://offnews.bg/medii/18-silni-harakteri-i-iziaveni-individualisti-vlizat-vav-vtoria-sezon-n-697743.html", "text": "85% от мъжете в новия сезон на Hell’s Kitchen България са неженени, високи атлети с изявени мъжки интереси като лов, дрифт, футбол, и екстремни пътешествия, докато повечето от дамите в шоуто са със семейства и деца. Сред мъжете изключение от необвързаните прави екзотичният като произход и хоби участник, родом от Египет, който е баща на 5 деца и колекционира екзотични птици.Всички участници имат завиден професионален опит като готвачи в престижни заведения в България и по света, като един от тях е готвил персонално за Джордж Буш и фамилията му, друг е работил рамо до рамо с Гордън Рамзи, а почти всеки от тях има за редовни клиенти български звезди - от Павел и Венци, през Папи Ханс и Фики Стораро до Васил Найденов и Калин Врачански.Сред най-интересните ястия, приготвяни от участниците в ресторантите, за които са работили, са емулсия от суджук, биск от боб, бекон в кори от баница и тайландски сладолед с горгондзола. За сметка на това персоналните предпочитания на готвачите са твърдо свързани с българската кухня и простите, но сготвени с чувство ястия като мусака, пълнени чушки, свинско с праз и телешко варено.След няколко дни интензивна подготовка, впечатленията на участниците от колегите им са полярни и варират от “трудни характери” и “изявени индивидуалисти” до “ние сме най-готиния екип, много по-добри от предишните”.Това дава ясна заявка, че сезонът определено ще е драматичен, наситен с обрати и битки на характери, а работата на шеф Ангелов да създаде сплотени екипи с изявени лидери никак няма да е лесна.100% от участниците определят шеф Ангелов като страхотен, изпълва ги с респект и желание да научат нещо от него. Именно неговата личност е и основният им мотив да влязат в Кухнята на Ада.Другите два въпроса, на които дават единодушен отговор е, че за всички професионалната им мечта е да отворят собствен ресторант, в който да могат да изявят индивидуалността си като шеф-готвачи и всички до един са дошли с идеята да победят.Сигурно обаче е, че победителят във втория сезон на Hell’s Kitchen България ще бъде само един, а надпреварата в адската кухня ще бъде истински гореща.Очаквайте новия сезон на Hell’s Kitchen България от 26 февруари в 21.00 ч. по NOVA", "date": "2019.02.16", "title": "18 силни характери и изявени индивидуалисти влизат във втория сезон на Hell’s Kitchen България"}
{"url": "https://offnews.bg/kultura/pochina-zvezdata-na-nemskoezichnoto-kino-bruno-gantc-izigral-hitler-697755.html", "text": "Актьорът от швейцарски произход Бруно Ганц - едно от големите имена в немскоезичното кино, почина на 68-годишна възраст.Най-популярната роля в биографията му е на Адолф Хитлер във филма \"Крахът на Третия райх\" (2004).В кариерата си роденият в Цюрих Ганц работи с велики режисьори като Вернер Херцог, Франсис Форд Копола, Вим Вендерс, Ерик Ромер, Тео Ангелопулос, Терънс Малик и Ларс фон Триер.Една от големите му роли е в \"Криле на желанието\" (1987) на Вим Вендерс, където играе ангел, а лентата печели няколко отличия в Кан. Сценарият има и популярна холивудска екранизация - \"Град на ангели\", като този път ролята на Ганц изиграва Никълъс Кейдж.Причината за смъртта на актьора е заболяване от рак.", "date": "2019.02.16", "title": "Почина звездата на немскоезичното кино Бруно Ганц, изиграл Хитлер"}
{"url": "https://offnews.bg/sviat/uvolnen-rabotnik-zastrelia-svoi-kolegi-i-rani-politcai-v-sasht-697724.html", "text": "Мъж застреля с пистолет петима свои колеги и рани шестима души - петима полицаи и един цивилен в индустриална зона на град Аурора, щата Илинойс.Стрелецът е 45-годишният Гари Мартин, който в продължение на 15 години работил в производствения сектор на компанията.Отначало той открил огън на самата среща, а след това продължил стрелбата на територията на предприятието. Впоследствие той е бил ликвидиран.Полицията уточнява дали престъплението е планирано или е извършено спонтанно. Засега състоянието на простреляните униформени остава стабилно.Президентът Доналд Тръмп изрази съболезнованията си на родните на загиналите. \"Америка е с вас\", написа държавният глава на профила си в социалната мрежа.", "date": "2019.02.16", "title": "Уволнен работник застреля свои колеги и рани полицаи в САЩ"}
{"url": "https://offnews.bg/politika/vitceprimierat-tomislav-donchev-podkrepata-ot-dps-e-fakt-697726.html", "text": ", заяви вицепремиерът Томислав Дончев пред bTV.През 2015 година имаше опити за намеса в българските избори, както и опити за саботиране. Това беше поредица от злонамерени хакерски атаки на сайтовете на външно министерство, ЦИК и други. Това, в което не мога да съм толкова категоричен – кой стои зад тези атаки. Мога само да дам предположения, мога да имам хипотези, но съм сериозен човек, който работи с документи. \"Беше направено доста, за да се локализира източникът. Има данни кои хакерски групировки стоят зад атаката, но с коя държава са свързани те, не мога да кажа. Ние полагаме усилия всеки изборен процес да сме по-подготвени и по-защитени\", каза още той.\"За мен победата в едни избори зависи от участието на качествени и стойностни кандидати, зависи от посланието\", допълни Дончев.", "date": "2019.02.16", "title": "Вицепримиерът Томислав Дончев: Подкрепата от ДПС е факт"}
{"url": "https://offnews.bg/nashite-avtori/sled-nego-dojde-led-razkaz-s-prodalzhenie-ot-zdravka-evtimova-697661.html", "text": "Баща му хем кашляше, хем го боляха гърдите, като си поемеше въздух. Лежеше вкъщи, фелдшерът по телефона му обясни да се маже с мед и нишадър, но мазилото не помагаше и Мария, майката на Васко, се обра до голо откъм пари и тича до три различни аптеки. Мъжът лежеше и мълчеше.- Как си бе? – питаше го Мария. Васко беше спокоен. Лицето ѝ не се тревожеше, че баща му ще умре. Човекът мълчеше. Ако се оплачеше, тя щеше да му се скара: – „Ще търпиш!“.И той търпеше. Не охваше, защото беше мъж, който не пухти и гледа да е тихо и кротко около него. Васко и сестрите му, двете близначки, ходеха на пръсти, носеха му чай, дори майката на Васил донесе едно шише ракия и я сложи на стол пред мъжа си. След половин час ракията в шишето не беше намаляла и майка му изведнъж така погледна Васко, че сърцето на момчето се стегна сякаш някой го хвърли във вряща вода.- Тате – прошепна момчето. – Защо не пиеш? Виж, ракия!Баща му поклати глава. Той имаше само едно момче - Васил, което носеше името на дядо си Васил, най-прочут акордеонист в Радомирско, Пернишко, Кюстендилско и навсякъде, където има акордеони в България. По едно време баща му махна с ръка. Това беше лоша работа. Така бе махнал, когато Васко го попита как е мама. Мама Мария тъкмо бе родила двете близначки, всяка тежка колкото един хляб. Голям зор видяха, докато тези две хлебчета станат деца като мене и тебе и проходят. Колко мед им купуваха и колко желязо продадоха на скрап. Няколко месеца мислеха, че в главата на едната има тумор.Тогава баща му пак не искаше да пие ракия и гледаше през прозореца, като че на пътя имаше ров, пълен с отрова. Добре че Господ беше наблизо и рече: – „Това дете няма никакъв тумор, само дето му се съмнявате. Давайте му мляко всеки ден и ще стане по-яко от мене“.Какво търсене на скрап беше! Васко какво свирене на акордеон изсвири – а главата му беше зелена като зелен домат - ни умееше музика да изкара, ни да пее. Той беше най-некадърното дете измежду всичките братовчеди в родата и си викаше – „Защо съм толкоз негоден бе!“. Нямаха избор. Сестрите му, всички по-дребни от него, отидоха да метат площада за шепа стотинки. „Какви хубави деца“ - казваше майка им. „Дори онова с тумора е толкоз хубаво. Другото ще го изучим за началник в „Чистотата“ или за певица.“Добре че Господ е жалостив и добър, че обадил на Васковата майка:- Жено, стига глупости! Детето няма тумор, а глисти и не в мозъка, а в корема. Ходи при Елена билкарката. Тя ще ти даде лек и тази щерка ще стане най-дебелото и най-хубавото измежду трите ти деца.Така и стана.- Дай, Елено, билка срещу глисти. Господ ми каза, че няма тумор – майката на Васко рекла на Елена.- Ти на скенер води ли я Яничка? – попитала билкарката.- Не, но Господ сам ми го каза.- Ти я води на скенер - запънала се Елена.- Елено, с тебе досега сме се разбирали. Ти си улава и твърдоглава като чука, с който ковем пирони в оградата, но аз съм по-улава и по-твърдоглава от тебе, жено. Като ти казвам, че Боже мой ми каза, значи ми го е казал. Дай ми трева срещу глисти с добро.Тогава Елена бръкнала в едно чекмедже, после в още едно и така ровила в общо шест чекмеджета и все измъквала треволяк. После бръкнала в пазвата си и извадила пари.- На ти, Марийо, вземи. Води детето на скенер, па тогава ще ти дам тия треви срещу глистите.Няма какво да пишем повече по тоя въпрос. Скенерът казал:- Детето няма никакъв тумор. Има глисти и не в мозъка, а в коремчето – точно както бе обяснил Господ на Васковата майка преди четири дни.Язък за парите, дето потрошиха за скенер. Оттам Васил вече завинаги повярва, че Господ знае много повече от скенера и се обажда на майка му. Обаче сега що Господ не вземе да им обади какво да правят с болежката на баща му? Стана ясно защо – след два дни ракията в шишето до леглото бе изчезнала и изкъркана до капка, значи баща му полека идваше на себе си и щеше да оздравее. Доста се измъчи обаче.Сигурно Господ се беше запил някъде и затова не се бе обадил. Васил го разбираше. Горе на небето няма такива добри пиячи като баща му, а сам да пиеш е все едно някой да ти нареже с нож акордеона от три страни. Нито можеш да свириш, нито можеш пари да изкараш – язък че носиш името на дядо ти Васко. Дядо му като подкара граовското хоро, не само народът, камъните в Пернишко, Радомирско, Кюстендилско и Благоевградско скачаха да играят.- Господ свири по-добре от мене – отсичаше дядо му. - Някой път му се спи и тогава аз му свиря, но той е много по-кадърен от мене.- Откъде знаеш бе, дядо? – попита го веднъж Васил.- Чувам го как свири – отвърна дядо му. – Всеки ден го чувам. Нови песни ми свири в главата, аз само ги повтарям след него. Но ти като се роди, Васе, сине, само тогава не го бях чул какво свири и сам си го измислих. Честен кръст. Викам му – Боже, роди ми се внук и моето име носи, Господи! Благодаря ти! Сега ще свиря тъй, щото момчето да е яко и да се научи като мене да те чува, та да радва народа на сватба, на кръщене, на рожден ден и да утешава народа на погребение, на развод, на смърт и на раздяла. Ти за всичко си дал песен, Господи. Голям си - да знаеш! Откъде ти идват на ум тия песни и тия звукове, направо си ме смаял. Небето е твое, земята и ние сме твои. И хубостта край няма. Даде ми такъв красив внук – хубаво дете и силно. Не го бива да пее никак, но ще го науча да те чува, Господи, та като мене да успокоява жени и народ при любов и яд. Браво, че позна за внучката ми, Боже! Няма тумор, а глисти. По-натам можеш да ме оставиш. Имаме една шашава билкарка, Елена се казва.Треви ходи да пасе и събира. Сигурно както аз чувам как ти свириш, така тя чува кои треви събираш да ни лекуваш. Затуй търчи и суши билки като тебе. Много е проклета, да го знаеш от мен. Ако беше моя жена, Господи, можеше да я заколя и голям грях щях да сложа не само върху себе си, ами върху цял Радомир. Нямаше кой да чува при какъв треволяк ходиш ти. Мерси много, Господи, за внучката. Оная, улавата Елена, сега ще я изцери от глистите.Моля те, Господи - ще ти свиря още двайсет години. И пиян да съм - ще ти свиря, и да умирам, пак ще ти свиря. Пази улавата Елена. Да е здрава. Да е жива. Тя ни даде парите за скенера и скенера им се скарал: – „Марш оттук! Детето си е наред.“ Жив и здрав да си, Боже. Благодарско.- Елено, детето има глисти както ми беше казал Исус – рекла Васковата майка. – Как да ти върна парите за скенера, жено? Ако ти давам по два лева на седмица, трябва сто години да ти ги давам, а аз толкоз дълго няма да живея. Мразя да копая градини, Елено. Ако ти окопая градината и я мразя през цялото време, всичко в нея ще изсъхне.- Ще връщаш, когато можеш.- Това значи никога - прекъснала я майката на Васко.- Щом значи „никога”, значи никога – потвърдила Елена. – Но кажи на мъжа ти да не ми вика пред хората „улавата Елена”. Ти знаеш, че акълът ми е на мястото си.- Не става. Ще ти вика „улавата Елена“. Така разправяше – „Господи, дай здраве на улавата Елена!“. Чух го как се молеше за тебе.Елена пак започнала да рови в едно чекмедже, във второ, в трето и така до шест.– Да ти откраднем един мобилен телефон, какво ще кажеш? – предложила майката Васко, обаче още плюнката не била изсъхнала в устата ѝ и улавата Елена започнала да връща треволяка – две сушени листа в едното чекмедже, другите две във второто и така до шест.- Какво правиш! – викнала Мария, Васковата майка, много изненадана.- Не ща краден телефон – казала Елена и това също било черно на бяло доказателство, че умът ѝ се преместил там, дето не трябва.- Добре, нищо няма да ти даваме и нищо няма да ти крадем. Дай ми треволяка срещу глистите.Елена, каквато е дълга и тънка като вилица, се засмяла. Това при нея много рядко става, да я видиш да се смее е все едно да спечелиш десет хиляди лева от лотарията.- Аз ще ти направя отварата, дето трябва да пие детето. Ще ти кажа колко пъти да я пие – подхванала Елена. – Обаче има две тънкости…- Тъни ги колко искаш – съгласила се Мария. – Кога да дойда да взема бъркоча?- Ще уври след час и половина.- Слушай какво сега, Елено. Ще ходя да сваря супа от картофи и пиле и ще ти донеса. Ти няма кога да готвиш. Още нещо ще направя. Ще кажа на моя да не ти вика „улава,“ но не разчитай много. Сигурно няма да стане. Ще направя на твоя син Христо едно такова нещо, че да му потръгне в любовта. Снаха ти го проби на решето, да знаеш. Като искаме да се подиграем на някой мъж, викаме: – „Мацките и тебе така ще усукват, както жената на Христо го прави на две стотинки.“Не знам какво точно се случило тогава. Сигурно Елена пак е взела да прибира билките по чекмеджетата, защото на това място майката на Васко казала:– Ти па сега да не се докачи нещо, Елено? Аз ти го казвам честно. Ще гледам да направя нещо за твоето момче. Дано любовта се махне от главата му и да дойде в ръцете му.… След два часа майката на Васко донесе варивото за сестра му. Васко само го помириса и без малко щеше да повърне. Добре че не си хвърли стомаха навън, защото беше ял луканка. Толкова му се беше прияло, щото ходи на гара на Радомир и както му беше зелена главата като зелена ряпа, захвана да пее. Не само пя, ами пробва да свири. Един дърт човек му извика:- Момче, я спри, че срамиш свирнята на дядо си. Първо нека те научи, па тогава се изправяй пред народа. Васко се засегна, но какво като се засегна – не засвири по-хубаво, само още по-голямо излагане направи. Запя. Знаеше две песни – едната „Аз съм Сънчо“ и другата - „Джелем Джелем“ на майка му. Не потръгна.Започна да се изправя на ръце, на глава, на рамо – така се играело брейк, а брейкът беше най-хубавото нещо, което бе измислил Господ. Васко си мислеше, че чува как Господ играе брейк – на глава, на една ръка, на рамо - и той самият взе да прави така.Народът - и стар, и млад - му мяташе стотинки в паничката. Васко имаше тройка по математика и се бореше за четворка, но четворката беше много далече оттук, чак до гара Перник, където хората ти хвърлят двайсет стотинки, не две и една. Но той се бореше, за да може да преброи колко пари са се струпали в паничката, докато се учеше да играе брейк като Господа. След това трябваше да сметне колко грама сирене да поиска от продавачката. Имаше добри продавачки - сипе им в ръката стотинките и те му решат задачата: толкоз и толкоз сирене. Но имаше гадни, които му крясваха: – „Сам си го изчисли, неграмотнико!”. Затова Васко взе да внимава в часовете по математика.- Абе Марче, това дете да не е някое друго дете? – запита баща му, след като оздравя. – Аз докато сметна 22 плюс 29 на колко е равно, вдигам температура. Той шестица по математика донесе. Има нещо съмнително. Не може да пее, мучи, народът ми се подиграва. Свири все едно някой му е отразял ръцете.- Отрязал друг път! – скочи дядото на Васил. Той беше луд в цялата си глава и ако някой обидеше внука му, налиташе веднага на бокс. – Ти, Пешко, нито пееше, нито свиреше. По математика повече от две така и не изкара, па не те хвърлихме да мреш – заяви дядо му. – Това момче моето име носи. Да го знаете и си го заровите в простите мозъци: който носи името Васко в тоя род, чува как Господ пее и даже понякога да не чува как Господ пее, понеже се случва човек да се напие, акордеонът му слуша! Песента ходи с името и ако някой каже нещо против внука ми Васко, ще му строша акордеона от главата. Ясно ли е?Васко се засрами. С танцуване изкара за луканка – толкова хубава и апетитна, че яде, яде, яде, но по едно време се спря. Остави половината и реши – ще я даде на едно момиче, чиито сълзи беше изпил – Даме Дамянка. Господ нали беше казал: - „Ти, Васко, едно другарче ще имаш, което превръща глада в топла питка. Това момиче може от вятър да изплете пуловер, когато вали сняг. Вари ти лекарство от треволяци, ако кашляш.“Васко запази най-хубавата половинка, не точно половинка, по-малко беше, даже доста по-малко от половинка - и тръгна да я носи на Даме Дамянка. Беше студено, но не валеше.Небето най-после се беше осъзнало и бе спряло с глупостите, но откъм Голо Бърдо се промъкна вятър. След него върху земята поникна лед.", "date": "2019.02.16", "title": "След него дойде лед: разказ с продължение от Здравка Евтимова"}
{"url": "https://offnews.bg/112/avtobus-ot-gradskia-transport-v-stolitcata-se-udari-v-stalb-697751.html", "text": "Автобус на столичния градски транспорт се удари в уличен стълб, съобщи .Инцидентът е станал с автобус по линия 108 на „Илиенско шосе”. Пострадали няма.Причината е, че на 52-годишния шофьор му прилошало и загубил управлението. Той е прегледан на място от екип на Спешна помощ и е освободен за домашно лечение.", "date": "2019.02.16", "title": "Автобус от градския транспорт в столицата се удари в стълб"}
{"url": "https://offnews.bg/politika/manifest-sreshtu-ezika-na-omrazata-podpisaha-diplomati-i-intelektualtc-697765.html", "text": "Манифест \"Заедно срещу езика на омразата\" бе подписан днес в Министерския съвет от представители на дипломатическите мисии на държавите членки на Международния алианс за възпоменание на Холокоста и хора от академичните среди.Посланието на манифеста е да се запази свободна от омраза и нетолерантност среда.\"Обединени, ние дефинираме нови правила, сред които няма място за расизъм, за ксенофобия и нетолерантност. Това е тежка битка, която се води всеки ден и не трябва да се отказваме\", заяви Ирит Лилиан, посланик на Държавата Израел в България, цитирана от БТА.\"Вероятно знаете нашата поговорка, че някой, който спаси една душа, спасява целия свят\", отбеляза посланик Лилиан и попита: \"Ние можем ли да бъдем спасени, може ли нашите национални и индивидуални души да бъдат спасени, да запазим общи ценности?\".По думите на посланика трябва да научим децата си, че са уникални човеци, че в миналото никога не е имало деца като тях. Да ги научим да не вредят на друг уникален също като тях човек.\"Тези, които се опитват да ни накарат да мразим, са лоши. Тези, които се опитват да направят обратното, трябва да бъдат приветствани\", каза посланикът на САЩ Ерик Рубин.Той допълни, че омразата не може да породи друго освен омраза, любовта може. „Специални благодарности към кмета на София Фандъкова и заместника ѝ Чобанов, които направиха всичко по силите си в отговор на злощастното събитие, планирано за днес ( - б.р.). Те са пример за позитивно управление с позитивни цели пред лицето на омразата”, коментира от своя страна посланикът на САЩ у нас Ерик Рубин.На събитието бяха оповестени данни от изследване на Евробарометър, според което повече от половината граждани на ЕС не знаят нищо за Холокоста, не е малка и тази част, които отричат съществуването на Холокост. Като положително беше отбелязано, че страната ни официално прие дефиниция срещу антисемитизма и има национален координатор за борба с антисемитизма - Георг Георгиев - заместник-министър на външните работи.Според присъстващите на днешния форум е много притеснително, че има Луковмарш, но смятат, че е добре, че има и анти Луковмарш, което показва, че има баланс в обществото.Георгиев смята, че омразата не може да бъде борена с друга омраза. Според него българският народ, макар преживял и мрачни времена, е запазил в себе си оная искра на разбиране защо трябва да бъде толерантен. Грозно маргинални елементи се появяват и мърсят нашата среда, но те са тук, за да ни напомнят къде не трябва да се връщаме, допълни националният координатор за борба с антисемитизма.Няма как с езика на омраза да вървим напред – нито в личния си път, нито в историята. Затова политическата битка на днешното време е битката на истината. Затова казваме „не” на омразата, „не” на ксенофобията, „не” на антисемитизма - защото те ни пречат да вървим напред”, каза Румяна Бъчварова, началник на политическия кабинет на министър-председателя.", "date": "2019.02.16", "title": "Манифест срещу езика на омразата подписаха дипломати и интелектуалци"}
{"url": "https://offnews.bg/obshtestvo/ot-dnes-dokumentite-za-grazhdansko-sastoianie-shte-se-priznavat-v-tcel-697728.html", "text": "От днес влиза в сила нов европейски регламент, който опростява изискванията за официални документи за гражданско състояние между държавите-членки на Европейския съюз.По думите му, вместо досегашната заверка, документите в обхвата на регламента ще бъдат придружавани от многоезични стандартни формуляри и по този начин ще се призвават за автентични. „Това ще доведе и до драстично намаляване на разходите за преводи. Такива биха могли да бъдат изисквани само в изключителни случаи. Времето, необходимо на едно лице да предостави искания му официален документ, също значително ще намалее. Ще се облекчи и самият бюрократичен процес”, увери евродепутатът от ГЕРБ/ЕНП.Той допълни, че в новия регламент са предвидени защитни мерки, които при съмнения за измама дават възможност на получаващия документа орган да направи проверка в съответната институция на дадена държава от ЕС чрез съществуваща платформа – Информационната система за вътрешния пазар.", "date": "2019.02.16", "title": "От днес документите за гражданско състояние ще се признават в целия ЕС, без да се налага заверка и апостил"}
{"url": "https://offnews.bg/politika/kornelia-ninova-tcvetanov-opovesti-istinata-za-nova-upravliavashta-ko-697727.html", "text": "\"Днес лъсна истината за нова управляваща коалиция ГЕРБ, ДПС и ОП. Тя беше оповестена от г-н Цветанов\". Това написа председателят на БСП Корнелия Нинова във Facebooк. Тя цитира изказване на Цветанов, според което ГЕРБ се съгласили да отпаднат преференциите при гласуването по искане на ДПС.\"Но забележете защо: \"в името на запазване на стабилността на управлението.\" Вече е ясно кой крепи правителството на Борисов. Само и само да останат на власт с подкрепата на ДПС, посегнаха на правото ви да избирате личности, като размествате партийните листи\", подчерта тя.Според нея е интересно и изречението на Цветанов: \"съгласих се от името на ГЕРБ.\" \"Да не би ГЕРБ да са свалили Борисов от лидерския пост и да са избрали Цветанов и да не сме разбрали?\", попита Нинова.", "date": "2019.02.16", "title": "Корнелия Нинова: Цветанов оповести истината за нова управляваща коалиция ГЕРБ, ДПС, ОП"}
{"url": "https://offnews.bg/politika/premierat-bojko-borisov-se-sreshtna-s-izpalnitelnia-direktor-na-evropo-697732.html", "text": "Премиерът Бойко Борисов проведе среща с изпълнителния директор на Европол Катрин де Бол в Мюнхен. Двамата обсъдиха доброто сътрудничество между европейската служба за борба с престъпността и българските служби за сигурност.Във фокуса на разговора бяха борбата с тероризма, разкриването на организирани престъпни групи, както и киберпрестъпността. \"България ще продължи да укрепва сътрудничеството си с Европол. Службата винаги е била надежден партньор на страната ни в борбата с миграционния натиск, с контрабандата на горива и цигари и при злоупотребата с разплащателни средства\", подчерта министър-председателят.Изпълнителният директор на европейската служба за борба с престъпността Катрин де Бол заяви, че високо оценява работата на българските служби за сигурност. Тя подчерта и че Европол винаги си сътрудничи отлично с тях.Министър-председателят Бойко Борисов и изпълнителният директор на Европол Катрин де Бол разговаряха в рамките на Мюнхенската конференция по сигурността", "date": "2019.02.16", "title": "Премиерът Бойко Борисов се срещна с изпълнителния директор на Европол Катрин де Бол"}
{"url": "https://offnews.bg/obshtestvo/izvestni-sa-pobeditelite-v-konkursa-naj-dobar-biznes-plan-na-npo-za-697741.html", "text": "На 16 февруари 2019 г. в Сердика Център се проведе тазгодишната церемония по награждаване на победителите в конкурса „Най-добър бизнес план на НПО“.Събитието е част от програмата  2018/2019 на Български център за нестопанско право, реализирана с подкрепата на Фондация „Америка за България\", в партньорство с УниКредит Булбанк и Telus International Europe.Програмата се организира за осма поредна година с цел да оказва подкрепа на гражданските организации при развитието на свързана с мисията им стопанска дейност – за да бъдат по-устойчиви и независими и да постигат по-добро въздействие чрез работата си.Церемонията се провежда в рамките на двудневния базар на социалните предприятия  (16 и 17 февруари) в търговския център. В него участват социални предприятия от София и страната, някои от тях подкрепени в предходни издания на програмата. И конкурсът, и базарът са ежегодни инициативи на Български център за нестопанско право, насочени към създаването на стимулираща среда за предприемачество у нестопанските организации и, едновременно с това, към осигуряването на пространство, което да направи смисъла от тяхната дейност по-разпознаваем от хората.Членовете на журито тази година бяха:• Виктория Блажева (УниКредит Булбанк) • Георги Бресковски (Микрофонд АД)• Димитър Колев (Аксенчър България)• Диана Трифонова (Фондация „Америка за България“)• Кристина Иванова (Telus International Europe)• Надя Обретенова (БНТ)Всяка от отличените организации получи чек за 8 000 лв. А ето кои са те и с каква идея спечелиха сърцата на журито:- Фондация „Нашите недоносени деца“ –допълнително оборудване на Семеен център „Малки чудеса“ и увеличаване обхвата на услугите чрез осигуряване на постоянна трудова заетост на специалисти- Сдружение „Операция Плюшено Мече“ – брандиране и продажба на рекламни материали и стоки, приходите от които ще се инвестират в менторската програма на организацията за насърчаване развитието на талантливи деца и младежи. Стоките са брандирани с творби на участници в менторската програма.- Фондация \"Инициатива за социално израстване\" (ISE) – производство и продажба на билкови арт продукти от естествени материали, изработени от уязвими групи жени - станали жертва на трафик и насилие, с увреждания, от ромски произход или бежанки. Те преминават през обучения и получават необходимата подкрепа за овластяване и независимост.- WWF България - Разработване, дизайн, производство и разпространение на настолна игра, която освен интересна и занимателна, е и насърчаваща към устойчив начин на живот и бизнес.- Сдружение \"Бъдеще за децата\" – изработване и декорация на бутикови сладки и бисквити. В създаването им участват младежи с интелектуални затруднения под различни форми на обучения и заетост.Конкурсът е етап в цялостната програма „Предприемачество за нестопански организации“. В него участват организации, преминали специализирани обучения, чрез които са развили и надградили своите бизнес планове. Тази година за включване в програмата кандидатстваха 43 идеи за бизнес с кауза от цялата страна.", "date": "2019.02.16", "title": "Известни са победителите в конкурса 'Най-добър бизнес план на НПО' за 2019 година"}
{"url": "https://offnews.bg/bojni/uajldar-ne-pozna-biletite-za-dzhoshua-milar-se-prodavat-kato-topal-697735.html", "text": "Предстоящият сблъсък между световния шампион в тежката категория на професионалния бокс Антъни Джошуа и Джарел Милър счупи рекорда за най-бърза предварителна продажба на билети за този спорт в историята на легендарната зала \"Медисън Скуеър Гардън\".Британецът ще защитава титлите си от WBA (супер), IBF, WBO и IBO в тежка категория срещу Милър на 1 юни в Голямата ябълка.Припомняме, че преди няколко дни Шампионът на WBC Дионтей Уайлдър сподели, че предстоящата битка между Джошуа и Милър едва ли ще предизвика сериозен интерес сред американските фенове.Очевидно това не е така и и привържениците изпитват имат голям интерес да видят дебюта на британеца на американска земя, изкупувайки предварително пуснатите билети за два часа по време на продажбата.Основната продажба на пропуските ще започне на 19 февруари, като феновете се надяват да получат шанса да видят звездния двубой.", "date": "2019.02.16", "title": "Уайлдър не позна, билетите за Джошуа - Милър се продават като топъл хляб"}
{"url": "https://offnews.bg/politika/ministar-zaharieva-shte-uchastva-v-zasedanie-v-briuksel-na-koeto-shte-697730.html", "text": "Вицепремиерът и министър на външните работи Екатерина Захариева заминава за Брюксел, където ще участва в Съвет „Външни работи“.Сред темите на заседанието е ситуацията в Сирия с фокус върху последните събития на терен.По време на работен обяд външните министри от ЕС ще обсъдят Венецуела с оглед на последните събития там и първата среща на международната контактна група, проведена на 7 февруари в Монтевидео.Заседанието включва и дебат по Украйна с акцент върху предстоящите в страната избори, процеса на реформи и положението със сигурността.Накрая министрите ще проведат обмен на мнения относно Африканския рог, включващ страните Джибути, Еритрея, Етиопия и Сомалия.Преди началото на Съвета министрите ще обсъдят Украйна на работна закуска, в която участие ще вземе и министърът на външните работи на Украйна Павло Климкин", "date": "2019.02.16", "title": "Министър Захариева ще участва в заседание в Брюксел, на което ще бъдат обсъдени кризите във Венецуела и Сирия"}
{"url": "https://offnews.bg/zdrave/povreda-v-oborudvaneto-osueti-slozhni-operatcii-na-vodeshti-svetovni-h-697739.html", "text": "Повреда в специализираното оборудване осуети планираните за днес сложни операции на артериовенозни малформации (АВМ) в Клиниката по неврохирургия на УМБАЛ „Св. Иван Рилски”. По график проф. Шарбел Монайе, който е в Бълария по покана на университетската болница, и доц. Станимир Сираков трябваше да оперират две млади жени, използвайки ендоваскуларна емболизация - метод, който е иновативен не само за България, но и за света.При eндоваскуларната емболизация, достъпът до патологичните съдове се осъществява чрез артерия на крака. АВМ са вродени малформации, които представляват кълбо от абнормални или не добре формирани кръвоносни съдове (артерии и вени) с естествено предразположение към кървене. При тази техника лекарите се движат по съдовата система и след като достигнат до центъра на малформацията запълват патологичните съдове с т.нар. тъканно лепило. По този начин изолират съдовете от нормалното кръвообръщение и елеминират риска от по-нататъшно кървене.При тестването на оборудването преди операцията се оказва, че едното рамо на сложния апарат, чрез който се визуализира достъпът на лекарите в кръвоносните съдове на пациента, е изгоряло и няма как да бъде поправено днес.Двуплановият ангеографвски апарат, с който разполага УМБАЛ „Св. Иван Рилски”, е единствен по рода си в България. Благодарение на него в Клиниката по неврохирургия досега са направени 39 операции на АВМ като всички са преминали успешно. Оборудването обаче е на 15 години и по тази причина болницата кандидатства миналата година пред Министерство на здравеопазването за закупуване на ново.Вчера световноизвестният френски професор и доц. Станимир Сираков, който е ръководител на „Референтния център по мозъчно-съдови заболявания“ в УМБАЛ „Св. Иван Рилски“ – София, оперираха успешно две деца в Клиниката по неврохирургия на УМБАЛ „Св. Иван Рилски”.Първата операция беше на 4,5- годишно момиченце с пареза на дясната ръчичка и дясното краче, в следствие на сложна АВМ. Второто дете, 18-годишно момче, пък страда от тежка епилепсия, в следствие на АВМ.", "date": "2019.02.16", "title": "Повреда в оборудването осуети сложни операции на водещи световни хирурзи в УМБАЛ 'Св. Иван Рилски'"}
{"url": "https://offnews.bg/ikonomika/emil-harsev-izvodite-ot-situatciata-s-venetcuelskite-pari-sa-polozhit-697734.html", "text": "Положителни за правната и банковата система и надзор в България са изводите от ситуацията с венецуелските парични преводи. Това каза пред радио „Фокус“ финансистът Емил Хърсев.Той коментира, че по канален ред са постъпили парите от Венецуела, българските служби са знаели за трансфера преди повече от година.Той каза още, че информацията, изнесена от посланика на САЩ, гласи, че според американското правителство е извършено престъпление, обект на което са тези пари, като уточни, че българските власти не са знаели единствено тази част от информацията. Българската банка е изпълнила нареждането на прокуратурата, налагайки възбрана за разпореждане с паричните средства, добави той.Емил Хърсев заяви, че е оптимист за предстоящите стрес тестове на банките, които според него са пътната карта на България към еврозоната.", "date": "2019.02.16", "title": "Емил Хърсев: Изводите от ситуацията с венецуелските пари са положителни за банковата система в България"}
{"url": "https://offnews.bg/futbol/botev-vratca-startira-s-pobeda-nad-vitosha-bistritca-697747.html", "text": "Ботев Враца стартира с победа пролетния дял от сезона в Първа лига. Футболистите на треньора Сашо Ангелов стигнаха до минимален успех с 1:0 срещу гостуващия Витоша Бистрица.Домакините играха по-добре през по-голяма част от мача и заслужено стигнаха до трумфа, благодарение на Валери Домовчийски, който се разписа в 62-ата минута.Така Ботев Враца вече е с актив от 27 точки се изкачи на осмото място в класирането на Първа лига. Витоша Бистрица пък остава на 11-а позиция с 20 точки.По-късно днес ЦСКА ще се изправи срещу Черно море в друга срещата от 21-вия кръг на първенството.", "date": "2019.02.16", "title": "Ботев Враца стартира с победа над Витоша Бистрица"}
{"url": "https://offnews.bg/112/evakuiraha-zhilishten-blok-v-sofia-zaradi-pozhar-697738.html", "text": "Пожар е възникнал в апартамент в жк „Хиподрума“ в София. Сигналът е подаден малко преди 12.00 часа.По първоначални данни пожар е възникнал в апартамент на 5 етаж в жилищен блок. Веднага към мястото са изпратени 4 пожарни коли, стълба и линейка.От апартамента са евакуирани деца, които празнували рожден ден. Две от тях са вдишали дим и са откарани в \"Пирогов\". Предполага се, че огънят тръгнал от конфетата на тортата, чиито искри запалили тавана. Изгоряла е една от стаите в жилището и коридора.Пожарът е потушен.", "date": "2019.02.16", "title": "Евакуираха жилищен блок в София заради пожар"}
{"url": "https://offnews.bg/futbol/mecho-smenia-buki-v-levski-697737.html", "text": "Промените в Левски продължават да валят. Днес стана ясно, че \"сините\" са направили нова треньорска смяна. Става въпрос за Асен Букарев, който до този момент се водеше помощник на Георги Дерменджиев.Юношата на ЦСКА вече няма да работи за \"сините\", като на негово място идва Димитър Телкийски-Мечо, информира \"Спортал\".Букарев, който беше сред помощниците на Славиша Стоянович, стана такъв и на Дерменджиев след пристигането на специалиста в тима на 21 януари, но бе изритан от клуба часове преди домакинството на Локомотив Пловдив.Както е известно, преди година Асен отново напусна Левски, но тогава беше по собствено желание, след като подаде оставка от поста главен мениджър.", "date": "2019.02.16", "title": "Мечо сменя Буки в Левски"}
{"url": "https://offnews.bg/zimni/zatvariat-tri-ot-pistite-nad-bansko-zaradi-svetovnata-kupa-697719.html", "text": "Пистите \"Тодорка\", \"Томба\" и \"Стара котва\" в ски зона Банско ще бъдат затворени до 25 февруари заради подготовката за провеждането на кръг от Световната купа по ски при мъжете между 22 и 24 февруари, съобщи Иван Обрейков, маркетинг директор на ски зона Банско.Писта \"Томба\" в момента се обработва, а \"Тодорка\" вече е готова. Всички други писти се обработват най-редовно, но състоянието им както и броят на работещите лифтове и влекове зависи най-вече от метеорологичната обстановка в планината, поясни мениджърът.В момента ски сезона в Банско е в разгара си, а в предстоящия уикенд се очакват много нови гости, които да проследят стартовете на елитните скиори.", "date": "2019.02.16", "title": "Затварят три от пистите над Банско заради Световната купа"}
{"url": "https://offnews.bg/futbol/natrupani-kartoni-machat-levski-i-tcska-predi-derbito-697722.html", "text": "Драма с натрупани жълти картони на основни футболисти мъчи треньорите на Левски и ЦСКА преди дербито между двата отбора на 24 февруари.Трима играчи на ЦСКА - Божидар Чорбаджийски, Ангел Лясков и Жанио Бикел, вече имат по четири официални предупреждения и ако някой от тях получи картон днес срещу Черно море, то ще пропусне мача с Ботев (Враца) от междинния кръг идния вторник на \"Армията\". Тримата трябва да внимават да не получат червен, защото така ще рискуват участието си в мача с Левски.На \"Герена\" тревогите са свързани със сенегалския халф Хали Тиам. Той има натрупани осем жълти картона и при получаването на още един ще бъде наказан за два мача.Наставникът Георги Дерменджиев го е предупредил да действа много внимателно в предстоящите два мача с Локомотив Пловдив утре и Витоша Бистрица през седмицата, за да е на линия за неделното дерби.", "date": "2019.02.16", "title": "Натрупани картони мъчат Левски и ЦСКА преди дербито"}
{"url": "https://offnews.bg/zdrave/15-detca-ostavat-pod-nabliudenie-v-bolnitcata-v-razlog-zaradi-morbili-697748.html", "text": "15 деца остават под наблюдение в педиатричното отделение на болницата в Разлог, което се оказа огнище на заразата с морбили. Те са изолирани и не се допускат контакти на близките с тях. Преди два дни отделението беше затворено за прием на болни, докато не отшуми епидемичният взрив.Всички заразени с морбили деца са били приети и лекувани в детското отделение на общинската болница в Разлог, което според експертите от Районната здравна инспекция е отключило епидемичния взрив в района.Миналата година инфекциозното отделение там беше закрито поради липса на лекари специалисти. В момента се проверява медицинската документация и се разследват обстоятелствата, при които е тръгнала заразата.От вчера отделението е затворено, а петнайсетте деца, които са лекувани в него и са били в контакт със заразените, са изолирани и ще бъдат под наблюдение до края на месеца. Състоянието на малките пациенти е добро, каза управителят на болницата в Разлог д-р Божидар Велев пред БНР.От общо 19 приети в инфекциозните отделения на три болници,14 са показали положителни проби за морбили.", "date": "2019.02.16", "title": "15 деца остават под наблюдение в болницата в Разлог заради морбили"}
{"url": "https://offnews.bg/zdrave/kiril-ananiev-vaksinirajte-detcata-si-697723.html", "text": ", увери здравният министър Кирил Ананиев. Той посочи, че са изпратени подробни указания на районните здравни инспекции и са осигурени необходимите ваксини, ако се налага извънредна имунизация.Министър Ананиев призова родителите да ваксинират децата си.Вчера бяха потвърдени 21 случаи на морбили у нас. Повечето от тях са на деца от Благоевградска област, които не са били ваксинирани срещу болестта.", "date": "2019.02.16", "title": "Кирил Ананиев: Ваксинирайте децата си!"}
{"url": "https://offnews.bg/futbol/ventceslav-stefanov-se-iadosva-za-provalen-transfer-na-vratar-697720.html", "text": "Президентът на Славия Венцеслав Стефанов е бесен на решението на младия гръцки вратар на тима Антонис Стергиакис да не приеме офертата на елитния испаски Севиля. През зимата тимът от \"Овча купел\" усилено се опитваше да продаде или отдаде под наем гръцкия младежки национал, но удари на камък.Според Стефанов всичко е заради обкръжението на младока, което не мисли за бъдещето му. Така почти сигурно младежкият национал на Гърция ще остане на “Овча купел” и през пролетта. Той обаче ще бъде изваден от групата за предстоящите мачове, за да се поуспокои.“Вероятно Стергиакис ще остане в Славия през пролетта. Достатъчно му размътиха главата. Имаше три оферти за него. Обаче някой го лъжеше за Англия и той до последно държеше за там. Затвориха обаче пазара и “съветниците” му се скриха. Аз питах и майка му, и баща му сега какво правим? Ами нищо, ще си остане в Славия.На простия пари можеш да му дадеш, но акъл - не, са казали хората. Онези от Солун си мислят, че в един момент доларите и еврото ще почнат да падат от дърветата. Обяснявам им, че по-добрият вариант е Стергиакис да започне от по-ниско, за да стигне до голям клуб. Дадох им примера с Марио Кирев, че му предлагах да отиде в Грасхопър, а той отиде в Ювентус и така се загуби. Сега е в Косово”, сподели Стефанов пред “Тема Спорт”.“Ядосан съм, как да не съм. Но съм ядосан най-вече на родителите му и на тези, които му мътеха главата. Те не виждат какво е добре за развитието на детето, те виждат някакви милиони, които изведнъж ще паднат от небето. Те не знаят, че за това нещо трябва доста да се потрудиш и доста… Какво да ви кажа… Елементарни хора. А офертите за него бяха добри, и то най-вече за бъдещото му развитие. И Ден Бош, и Севиля, и Локомотива (Загреб). Говорим за клуб от елита на Испания. Всеки знае колко силна е вратарската школа там. А той и майка му искали в Англия да ходи.Ами аз отдавна искам да съм с Шарън Стоун, но тя не знае”, бесен бе Стефанов.", "date": "2019.02.16", "title": "Венцеслав Стефанов се ядосва за провален трансфер на вратар"}
{"url": "https://offnews.bg/futbol/zvezdite-na-iuventus-si-razmeniha-rolite-predi-sblasaka-s-atletiko-697725.html", "text": "По необичаен начин отпразнуваха попаденията си във вратата на Фрозиноне звездите на Ювентус Кристиано Роналдо и Пауло Дибала.\"Старата госпожа\" спечели с 3:0 генералната репетиция за предстоящия 1/8-финал в Шампионската лига срещу Атлетико в Мадрид. Първият гол отбеляза Дибала след асистенция на Роналдо. Младият аржентинец отпразнува попадението в стила на португалеца с висок подскок и заемане на героична поза. В отговор Роналдо имитира характерния жест на Дибала в стил маската на Зоро.Третият голмайстор за Ювентус Леонардо Бонучи, който се завърна след едногодишен неуспешен престой в Милан, пък показа с пръсти и своите и на съпругата си Мартина инициали. Защитникът не е правил това от 2017 година.Двубоят с Фрозиноне се игра на високо темпо до към 63-ата минута, когато Роналдо оформи крайния резултат преди да бъде сменен, след което темпото спадна и всички чакаха края.С поведението си Роналдо и Дибала дадоха ясен знак, че всичко помежду им е наред и отговориха на спекулациите за проблеми. В последните седмици усилено се говори за предстоящ трансфер на Дибала. От Ювентус коментираха това, че Дибала може да бъде заменен единствено от Лионел Меси, който няма как да бъде привлечен в Торино, тъй като е обвързан силно с Барселона.", "date": "2019.02.16", "title": "Звездите на Ювентус си размениха ролите преди сблъсъка с Атлетико"}
{"url": "https://offnews.bg/politika/danail-kirilov-temata-za-izbornia-kodeks-eskalira-pod-davlenie-na-opo-697721.html", "text": "Работата по Изборния кодекс започна в началото на декември, така че отворихме прозорец от повече от два месеца, за да може всички заинтересувани да изразят становище и да има време за обсъждания и дебати, обясни Кирилов.По въпроса за ветото на президента върху промените, Кирилов коментира, че това е инструмент, който е предвиден в Конституцията, за да има законодателят възможност за самостоятелна ревизия.Не бива преференцията да се бърка с мажоритарното гласуване. Трябва да намерим точния баланс между индивидуалните предпочитания и преференциалната система, коментира още председателят на правната комисия.Искането на ДПС за агитация на майчин език е основателно. В политическия живот на България това обаче е едно сериозно предубеждение и няма как да се постигне консенсус по този въпрос, допълни Кирилов.Той коментира и готвените промени в Закона за съдебната власт и това дали може да бъде наложен импийчмънт на главния прокурор:", "date": "2019.02.16", "title": "Данаил Кирилов: Темата за Изборния кодекс ескалира под давление на опозицията"}
{"url": "https://offnews.bg/zimni/s-chetiri-greshki-bio-stana-peti-kristiansen-specheli-parvata-si-pobe-697711.html", "text": "С четири грешки в стрелбата, но с феноменално бягане лидерът в генералното класиране за Световната купа по биатлон Йоханес Тингенс Бьо се класира пети в спринта на 10 км, който се проведе на олимпийското трасе в Солт Лейк Сити.Първа победа в Световната купа спечели сънародника му Ветле Кристиансен, който направи 41,5 секунди на Бьо. 26-годишният норвежец повали всичките 10 мишени и измина дистанцията за 23:29.7 минути.Втори на 1.3 секунди остана Симон Дестийо от Франция, които пропусна една от десетте мишени, а трети е Роман Реес от Германия на 22.4 секунди с една грешка в стрелбата. За германеца това също бе първи подиум в кариерата.От българите точки и то само една взе Антон Синапов. Той се нареди 40-и с три грешки и пасив от 1:53.1 минута. Владимир Илиев зае 49-о място с пет пропуснати мишени и изоставане от 2:21.7 минути, Димитър Герджиков е 51-и с две грешки и на 2:23.6 минути зад победителя. И тримата ще участват в преследването, за което право имат първите 60.Михаил Клечеров очаквано не стартира. Треньорът на жените, който вече не е активен състезател, е записан в кръга, само за да участва в щафетата, тъй като най-добрия ни биатлонист Красимир Анев е на високопланинска подготовка в Блемекен преди Световното първенство.Бьо води в генералното класиране с 936 точки. Той увеличи още повече преднината си пред Александър Логинов от Русия, който завърши едва 28-ми с 3 грешки и вече има 609 точки в генералното класиране. Заради второто си място днес Симон Дестийо събра 588 точки и се изкачи на трето място в генералното класиране, изпреварвайки голямата звезда на френския биатлон Мартен Фуркад, който пропуска американските кръгове.Стартовете в САЩ продължават в събота с преследването на 10 км за жени и на 12.5 км за мъже.", "date": "2019.02.16", "title": "С четири грешки Бьо стана пети, Кристиансен спечели първата си победа в биатлона"}
{"url": "https://offnews.bg/horoskop/horoskop-za-16-22-fevruari-ot-antonia-mechkova-696156.html", "text": "{\"oven\":\"Влизате в напрегнат период, засилете бдителността си за детайлите в работата, а и за отношенията в кръга си. Някои Овни подчертават: не са мнителни, но се случва доверието към разни хора да им изиграе лоша шега в трудни моменти, въпреки че хвърлят енергия и старание да преодоляват възникващите спънки. През уикенда зависите от близки, в понеделник изпъкват въпроси за финанси, във вторник – за партньорства, сигурно трябва вие да се нагърбите с повечето дела. Анализирайте ситуацията дискретно, дами поднасят неприятни изненади.\",\"telec\":\"За вас 7-дневието също не е леко, околните не са твърде бдителни, нито пък самовзискателни. Телците разчитат на съдействие от близки през уикенда, в понеделник и вторник ще уредят важни неща, ще проличи, че стратегията им носи успех и на обкръжението им в службата и у дома. В сряда не бързайте с начинанията, идеите ви ще се натъкват на доста пречки до петък, трябва да заздравите съюзи, приятелства, напълно да разчитате на партньорите си. В по-личен план знаете какво искате и как да по постигнете, та няма да протакате.\",\"bliznaci\":\"Сега откривате немалко слабости в дейността и отношенията си, но си дайте време да премислите и поведението, и някои цели. До понеделник Близнаците ще си начертаят нова, доста по-трудна програма за работа, да не бързат да я изпълнят на мига. Няма как да стане, но ще усложни отношенията ви с колеги, партньори, клиенти, хора в най-тесния ви кръг. Затова във вторник покажете гъвкавост, с такт ще спечелите повече, отколкото с атаки. От сряда до петък се очертават пътища, проучване на много данни. С любимия сте най-отстъпчиви.\",\"rak\":\"До вторник поне се свийте в черупката си, и в деловата, и в личната сфера нещата не се подреждат, както ги искате. Доста Раци срещат трудности и ще направят много, за да помогнат на близки и колеги да преодолеят пречки и проблеми. Понеделник и четвъртък са пример за вашата всеотдайност и трудолюбие, когато прокарвате идеи, бъдете и по-гъвкави, тактични. В петък някои от знака не обръщат внимание на предупреждения, подценяват риск и пропуски. И любим не ви разбира, дано рода ви подкрепи, за да надмогнете яд. \",\"luv\":\"Труден период в работата, ако чакате съдействие от колеги и партньори, ще се окаже: имат други проблеми. През уикенда Лъвовете да не разчитат само на приятели, и други хора могат да се включат в начинанията им от понеделник-вторник. Избягвайте спорове и празни приказки, лесно могат да объркат ваши отношения. По-разумно е от сряда да посветите времето на по-пълноценно общуване, идват добри вести, пък и интересни оферти. Преценявайте по-точно шанса за печалби и кариера, а влюбените да доказват чувствата си по-упорито.\",\"deva\":\"Тези няколко дни са по-динамични, а и изпъстрени с трудности. Девите да бъдат бдителни, някои подценяват опоненти. Идеите ви за изява и печалби са хубави, но пречките пред реализацията са сериозни. Ако нямате и влиятелни съмишленици, с които да се допълвате, едва ли екипът ще преуспява. Във вторник-сряда все още можете да действате на по-бавни обороти, ала в петък подложете нещата на сериозен анализ. В четвъртък уредете административни и финансови дела, в личен план някои от знака вече гледат към нова връзка.\",\"vezni\":\"Следващите дни са напрегнати, но ако се владеете – можете да избегнете куп ненужни разправии. През уикенда Везните имат низ задачи, които могат да ги отделят от приятна компания и покани за купон. В понеделник ви чака много работа, дълбаете в най-дребните детайли, а във вторник-сряда уреждате дела и дискретно търсите информация, па и подкрепа. Има обаче и съвети на близки, които не слушате, после ще се окаже, че умножавате трудностите си и особено финансовите. В личен план не са изключени усложнения, следвайте принципи.\",\"scorpion\":\"Тези дни са по-противоречиви – имате добри шансове, но с бързане може да си навлечете критики или многократно да преработвате по-важните задачи. Доста Скорпиони са готови да винят за това партньори и колеги, но дали са уточнили всички детайли на проектите? В понеделник откривате закъснения и пропуски, във вторник дължите още усилия за успеха на екипа си. В сряда-четвъртък не рискувайте с финанси. Упорството и трудолюбието ви ще бъдат възнаградени, укрепвате служебни и лични връзки. На купон обаче знайте мяра във всичко...\",\"strelec\":\"Хубава седмица, имате големи планове за изява и печалби, а и обстоятелствата са с вас. Група Стрелци обаче да изпипват детайлите в работата, не бива да изпадат в дребнави сметки. Някои следва да бъдат и по-грижовни към тонуса си, амбицията за издигане и печалби ги пришпорва, но е важно и да помагат на колеги, познати или близки така, както тях някой е подкрепил в миналото. Ала в понеделник сте твърде критични, в четвъртък – готови да спорите все по-остро. С половинката ще имате чудни часове, не разширявайте много кръга си. \",\"kozirog\":\"Периодът изисква прецизност и упорство, още през уикенда някои от знака си мислят, че със стари и рутинни ангажименти ще се справят по-лесно. Едва ли, понеделник-вторник подсказват на Козирозите да бъдат търпеливи с близки и познати, за някои идеи няма условия, други изяви срещат пречки. Сряда и четвъртък изострят критичността ви и към родата, почват ненадейни спорове. Петък ще ви накара по-подробно да изяснявате интересуващите ви теми, ще откриете шансове за утвърждаване и печалби. За лични неща искайте съвет.\",\"vodolei\":\"Следващите дни са натоварени, поне през уикенда укротете нетърпението си, търсете близки за съвет и услуги. Група Водолеи ще имат добри условия за реализация на своите идеи, но дали са подготвили начинания и пътуване както подобава... От понеделник ще виждате и пропуските, и нуждата от работен график. До четвъртък трябва да регулирате темпото и да овладеете амбициите си, а ако има причина за неразбирателства – да не си го изкарвате на околните. Любимият, семейството, приятелите ви обичат и убедително ще ви го покажат.\",\"ribi\":\"Това 7-дневие изисква да бъдете по-внимателни с детайли: в едни случаи не оценявате точно риска, във втори следва да търсите по-гъвкаво подкрепа за преодоляване на пречки, в трети искрено да изяснявате проблеми с другите засегнати в ситуацията. През уикенда Рибите поемат доста обещания, да не се товарят толкова, да търсят съдействие от близки, вторник-сряда са подходящи за това. Четвъртък подсказва кратка пауза, някои ваши идеи могат да почакат за реализация. В любовта обмисляте куп ходове, не бързайте да побеждавате.\"}", "date": "2019.02.16", "title": "Хороскоп за 16 - 22 февруари от Антония Мечкова"}
{"url": "https://offnews.bg/zimni/uvredena-krastna-vrazka-vadi-shtefan-luittc-do-kraia-na-sezona-697760.html", "text": "Състезателят по ски алпийски дисциплини Щефан Луитц ще пропусне остатъка от сезона. Германецът е контузил коляното си при падането в гигантския слалом вчера на световното първенство в шведския зимен център Оре.Веднага след болезнената среща със снега Луитц беше откаран в болница в Йостерсунг за преглед на лявото му коляно. Лекарите са установили увреждане на връзка.Засега операция не се налага, но Луитц ще трябва да почива минимум шест седмици. Германецът скъса кръстна връзка на същото коляно през декември 2017 година.Добрата новина от Оре е, че цели трима българи ще карат в слалома в неделя. Алберт Попов и Камен Златков имат необходимите точки, а днес Йоан Тодоров се класира, след като кара успешно в квалификациите.Българинът завърши 11-и с общо време от 1:36:42 минута и се присъединява към Попов и Златков, които се класират директно за основното състезание заради добрите си точки по ФИС.За последно България е била с трима състезатели на слалом на световно първенство през 2011 година в Гармиш-Партенкирхен (Германия).Първенството в Оре завършва със слалома при мъжете на 17 февруари, а двата манша са съответно от 12:00 и 15:30 часа българско време.", "date": "2019.02.16", "title": "Увредена кръстна връзка вади Щефан Луитц до края на сезона"}
{"url": "https://offnews.bg/sviat/predotvratiha-teroristichno-napadenie-v-makedonia-697714.html", "text": "В Македония е било осуетено терористично нападение, планирано от привърженици на групировката \"Ислямска държава\", съобщи вътрешното министерство, цитирано от Франс прес и Ройтерс.Сигналът е получен от посолството на САЩ.Вътрешното министерство на страната предприе оперативни мерки и са претърсени помещения в редица населени места, като са конфискувани предмети и устройства, които биха могли да се използват за нападение. Операцията е продължила над 5 часа в повечето градове на страната, заловено е и голямо количество оръжие. В акцията са арестувани 20 членове на ИДИЛ. Посолството на САЩ в Скопие издаде предупреждение към пътуващите в Македония американци: По официални данни към края на 2016 г. около 150 македонски граждани са се присъединили към ислямистите в Ирак и Сирия. Повечето от тях са вербувани сред албанското мюсюлманско малцинство, което съставлява около една четвърт от населението на страната, отбелязва АФП.", "date": "2019.02.16", "title": "Предотвратиха терористично нападение в Македония"}
{"url": "https://offnews.bg/nashite-avtori/kalin-terzijski-kakvo-da-vi-kazha-697482.html", "text": "Жена ми си гледа нещо във фейсбука, като всеки нормален човек, и по едно време се омърлушва и лицето ѝ придобива един такъв особен израз, все едно иска да забележа, че изпитва състрадание към някого, защото това състрадание е насочено и към мен. И аз викам: \"Какво има, Иванче?\" А тя казва: \"Гледай тук Роби какво е написал.\"Роберт Леви е мой приятел от четиресет и две години.Когато го видях за първи път, беше на 14, седеше в детската стая, която обитавахме ние с брат ми, беше качил краката си високо на стената, пушеше лула, голяма колкото юмрук, и гледаше важно. Направи ми потресаващо впечатление и аз даже леко предадох честта на батко си, като започнах да смятам (поне за момент) Роби за по-голямата работа от двамата. Че как – човекът пуши лула и не му пука, че е ученик и не знам си какво!Това, естествено, трая, докато не се появи майка ми и го смарцафляца за секунда. Сблъсъкът между мама от село Садовец - учителска дъщеря и носителка на един милион наказателни патриархални трикове - и малкият, току-що покълнал еврейски бохем, завърши с победа на традицията. Майка ми взе лулата на Роби и каза, че ще я му върне, когато си тръгне. Или нещо такова. Мама Родина винаги е смятала интелигентчетата за разпасана пасмина, която трябва да бъде стягана със здрава ръка. И винаги ги е пошляпвала с охота. Метафорично казано...След време Роберт стана битник, стопаджия, бохем; учеше в университета, пиеше бира в ресторантите около Попа, говореше разгорещено из градинките с дрогираните хипита-философи и небрежните пещерняци-окултисти. И той стана брадато хипи; и още - стана организатор на купища литературни четения, на джаз фестивал, на първите сбирки на Клуб поети с китара...Той се появяваше в живота ми изневиделица и всеки път ме възхищаваше по оня особен начин, по който може би е възхищавал хората Вечният евреин Ахасфер. С колорита си. С ума си. Със знанията си. С безкрайността си. А може би - и със страданието си.Сега Иванчето ми показваше статия, написана от Роби по повод това, че той, сега, на 56, е решил да напусне България. Да отиде в Германия - без да има предложение за работа от там... или каквото и да било очакващо го там удобство. Просто да се махне и да не се връща тук повече. Или да се връща, но не и за да живее. Защото просто му е писнало да търпи унижението. Да си интелигент Тук.Статията на Роби не беше злонамерена към страната ни. Не. Беше наистина тъжна. Всеки може да я намери и да я прочете. Там той казва какво е направил и какво не е получил.Защото, по дяволите, каквото и да си говорим, всеки дава, дава, но очаква и да получи някога нещо... И ако някой зъл глупак рече, че трябва да се дава без да се очаква нищо – нека първом погледне себе си и да не говори ей така – напосоки. Има ли човек, който ходи на работа, а не очаква да вземе заплата?Може и да има, но този взима заплата от друго. Да речем – получава благодарност, почит и уважение. Но заплата в един или друг смисъл, мисля, винаги трябва да има и всъщност – има. Животът е икономика и тя няма как да бъде нарушена. Баланс винаги трябва да има. Изравняване на активи и пасиви. Приходи и разходи. Ако няма пари – то има почит. Революционерът работи за свободата, а пари не получава. Но получава гордост, себеуважение, чувство за изпълнен дълг. И така нататък.И така. Аз прочетох статията и веднага седнах да пиша – защото почувствах онова особено и силно вътрешно напрежение, което все повече не знаем как да наречем, но аз знам името му и то е Дълг...та аз седнах да напиша нещо.Защото Роби е мой приятел от 42 години. И е приятел на България от 56. И е герой на българската драма на нашето време; и е важен човек. И сега е тръгнал да си ходи.Написах ето това.КАКВО ДА ВИ КАЖА?Няма как да не кажа нещо по въпроса: Роби Леви, една от най-големите легенди на моя живот, на моето поколение, на ъндърграунда в България, на алтернативната българска интелигенция, което ще рече - на независимата българска интелигенция... И още - една от най-интересните, колоритни и необичайни личности на България, вечният битник, стопаджията с книга в ръка, поетът с чорлавата брада, мъничкият рошав гигант Роби - се маха от България и явно няма да се върне.Не... Не е умрял, слава Богу, но това даже е по-стряскащо - интелигентите, които не са подмазвачи и нагаждачи дори и когато не умират (като Чочо Попйорданов или Ласкин и Баташов), пак някак си се измъкват, махат се......думата, която ми идва, е не ИЗТЪРПЯВАТ...Да, не изтърпяват. А след нея на езика ми идва и друга дума... и в гърлото ми напира ужасяващ, весел, грозен, чудовищен, страшен смях: Свинщината.Да, българските интелигенти, дори и когато не са убити от някой сънародник с куршум или удушени с тел (Гео Милев), пак се махат. Не Изтърпяват Свинщината на средата и се махат. Държавата, обществото, българите, институциите, лидерите, подмазвачите, конформистите, слагачите, свиркаджиите, политиците и всички останали им помахват нехайно. Извън случаите, естествено, при които им слагат цветя на ковчезите. И България остава - страна на самооплождащата се симбиоза на мръсници и техните подмазвачи.Ура! Да живей!...И го пуснах в проходилката на идеите Фейсбук – за да видя как ще обрасне с тълкувания и мнения, родени от различните прочити.А три часа по-късно ми писа един от най-прекрасните ми млади приятели – нещо като Роби отпреди трийсет и пет години; двайсетгодишен, начетен като някой Дидро, полигот, умник и ентусиаст. Той ми написа следното:Kaйо, видях ти публикацията за Роби!Наистина, аз не си представям този човек на друго място! Той е София просто. Понякога, когато няма дрехи, понася цялата улица Раковски върху себе си. А и твоите четения ще бъдат по-бедни без неговото присъствие.И все пак...И все пак...Това ми се струва удачен повод да си припомня по-стар извод, който направих: за времето, в което живея. И той е, че времето ни е анти-възрожденско. Но в недобър смисъл на думата. Хората са възпитани в родомразие. По-заможните са отдадени на упадък и не притежават нито наклонности към филантропия, нито любов към дарителството и меценатството, тоест да де... и те са родоотстъпници. И изобщо.Не мислиш ли, че коментарите и настроението на хората е робско и смешно и жалко и крааайно манипулирано? Някои хора под коментарите са споменали, че изживяваме демографска криза. Което просто не е вярно. Даже няма да обяснявам защо. Други се оплакват колко зле е в България. Ами, хубаво - да отидат в Америка, която е виновна за най-отвратителните престъпления срещу човечеството, за които аз съм научавал... или в Русия, която също не е цвете за помирисване. Или в Германия - виновна за геноцид, или във Великобритания...Разбираш ме... навсякъде хората преживяват криза, но не навсякъде хората са такива безгръбначни самопрезиращи се мекотели като мнозина тук.И ти трябва да си опората на българщината и неин стълб, където и да бъдеш. За мен е правилно да атакуваш и разобличаваш частни лица и техните дела.А не България.Защото не е редно България да се олицетворява само и единствено с лоши и негативни неща.Когато самият ти си повод да се гордея навсякъде, че съм българин. И че говоря езика, на който пишеш книгите си... Това е, впрочем, настроението ми от твоя статус. От една страна, ми залипсва Роби... от друга, се ядосах над тези мекотелени изказвания. Ако искаме България да бъде велика, е време да действаме с планове. Ти вече действаш, аз тепърва започвам, но и останалите трябва да се размърдат. Защото това не е пустинята и ние не сме поробения еврейски народ, та да надаваме безкрайни вопли.Гьоте го е казал за Ферара в „Торкуато Тасо”:Das Volk hat jene Stadt zur Stadt gemacht!Народът направи от онзи град - град.А аз помислих и му отговорих така:Здравей, мили друже! О, да - пак си прав!Но...все пак „но”.Искам да кажа, че когато станеш на една възраст... примерно на възраст като моята... и ти е даже вече късно ти да сигосподарят на страната... ти да си човекът, от когото всичко зависи...ти да си стопанинът... ти да си човекът, когото децата гледат вечер в ръцете и той носи богата реколта...Когато това трябва Да Си, но Не Си. Защото - очевидно и грубо - са ти попречели да бъдеш......ти вече не искаш да си част от това!Това се случи с Роби. Той е един от символите на България (и то по хиляда линии; сети се примерно за това, че е евреин; и това показва колко всъщност богата на толерантност е била България). И като символ вместо да бъде почитан и да се радва на уважение и почит в тая си златна възраст... именно като символ е докаран до там - да работи на 56 години като хамалин. Не в преносния смисъл. В най-вулгарния.И нека тоя глупак, който каже „няма срамна работа”, веднага да подаде заявление за напускане от лъскавата си и мазна службица и да отиде да стане я хамалин, я чистач!На чужд гръб и един милиард тояги са малко, на чужд гръб срамът е като „здравей-здрасти”.Така че, мили приятелю, ако приемем, че България е нещо абстрактно, а не това, което \"го има сега и се случва наоколо\" - ти си съвсем прав! Но ако приемем, че България е това, което наблюдаваме и преживяваме - прав съм аз............Така завърших разговора с моя млад приятел. И отидох да рисувам картина, без да съм напълно уверен, че има за кого и защо. Каквото, естествено, е истинското и нормално настроение на всеки действащ и създаващ човек, когато започва да действа и да създава. Съмнение в смисъла без отказ от действие. Така мисля.", "date": "2019.02.16", "title": "Калин Терзийски: Какво да ви кажа?"}
{"url": "https://offnews.bg/obshtestvo/slancheva-sabota-s-temperaturi-do-10-gradusa-697713.html", "text": "Слънчев ден с температури до 5-10 градуса обещават синоптиците.Облачността ще продължи да се разкъсва и над по-голямата част от страната врeмето ще е ясно.Ще духа слаб, а в източните райони до умерен вятър, сочи прогнозата на НИМХ.По Черноморието температурите ще достигнат 6-8 градуса.В сутрешните часове ще е малко под нулата - от -1 до -3.", "date": "2019.02.16", "title": "Слънчева събота с температури до 10 градуса"}
{"url": "https://offnews.bg/sviat/frantcia-obiaviava-11-mart-za-natcionalen-den-v-pamet-na-zhertvite-na-697717.html", "text": "Френският президент Еманюел Макрон обяви 11 март за национален ден в памет на жертвите на тероризма, предаде Франс прес.На 11 март 2004 г. е извършен най-смъртоносният джихадистки атентат в Европа. Убити са 191 човека, а 1900 са ранени от бомби, избухнали в няколко влака на гари в Мадрид.На същата дата през 2012 г. е извършен първият от атентатите на Мохамед Мера в Тулуза и Монтобан. Той убива трима военнослужещи, един учител и три деца от еврейско училище.Датата ще бъде официално отбелязана през 2020 г.", "date": "2019.02.16", "title": "Франция обявява 11 март за национален ден в памет на жертвите на тероризма"}
{"url": "https://offnews.bg/politika/tcvetanov-saglasih-se-s-dps-v-imeto-na-stabilnostta-697718.html", "text": " Това заяви в предаването „Събуди се” Цветан Цветанов.Цветанов заяви, че се е съгласил с предложението на ДПС да отпаднат преференциите в името на стабилността на управлението.По думите на Цветанов, пропорционалната система е решение, взето 90-те години. \" Другото условие било машинното гласуване.Според него, Мая Манолова се е опитала да опорочи вота и да направи държавен преврат в деня преди изборите и в деня на изборите - по случая Костинброд. \"\", каза зам.-председателят на ГЕРБ.", "date": "2019.02.16", "title": "Цветанов: Съгласих се с ДПС в името на стабилността"}
{"url": "https://offnews.bg/sviat/mvnr-predupredi-za-povishen-risk-ot-teroristichni-ataki-v-makedonia-697745.html", "text": "Българските граждани, посещаващи Македония в следващите дни, да отчитат съобщенията за повишен риск от терористични атаки. Това съобщават от пресцентъра на Министерство на външните работи.Българското посолство в Скопие съобщава, че на 15 февруари около 20 часа македонското МВР е публикувало съобщение за полицейска акция във връзка с планове и намерения за извършване на терористични актове на територията на Северна Македония от страна на радикални структури, поддръжници на групировката \"Ислямска държава\".Българското външно министерство препоръчва на българските граждани, посещаващи Република Северна Македония в следващите дни, да отчитат съобщенията за повишен риск от терористични атаки.Сигнали и молби за съдействие при бедствени ситуации се приемат денонощно в МВнР от дирекция „Ситуационен център“ на: тел. +359 2 948 24 04; +359 2 971 38 56, е-mai: crisis@mfa.bg, както и на дежурните телефони и електронна поща на българските дипломатически и консулски представителства.", "date": "2019.02.16", "title": "МВнР предупреди за повишен риск от терористични атаки в Македония"}
{"url": "https://offnews.bg/112/derajliraliat-vlak-v-plovdiv-i-katastrofiraliat-v-hitrino-sa-na-edin-s-697716.html", "text": "\"Булмаркет Рейл Карго\" е собственик на товарния влак, който дерайлира на Централна гара Пловдив в ранните часове на деня. Фирмата е собственик и на катастрофиралия влак в Хитрино.Счупване на релса е причинило дерайлирането на композицията, превозваща пропан-бутан, съобщиха от РДПБЗН - Пловдив.Няма пострадали при инцидента и не е създадена опасност за населението. Незабавно са предприети аварийно–възстановителни дейности. Движението между Пловдив и Тодор Каблешков в момента се осъществява само по път 1, което може да доведе до нарушаване на Графика за движение на влаковете и малки закъснения по направлението Пловдив-София.Според фирмата превозвач, причината за дерайлирането е лошото състояние на железния път.Звеното за разследване на произшествия в железопътния транспорт към Министерството на транспорта е започнало разследване по случая.\"Припомняме, че през ноември 2018 година Европейската комисия обяви, че е внесла иск в Съда на ЕС срещу България заради неизпълнения на правилата относно безопасността на железопътния транспорт.Според Европейската комисия българското законодателство не гарантира, че разследванията на тежки произшествия и инциденти се извърша от независим орган. И в момента такъв независим орган в България не съществува\", заявават от \"Булмаркет Рейл Карго\"", "date": "2019.02.16", "title": "Дерайлиралият влак в Пловдив и катастрофиралият в Хитрино са на един собственик (обновена)"}
{"url": "https://offnews.bg/kultura/dzhej-dzhej-ejbrams-snimkite-za-mezhduzvezdni-vojni-epizod-ix-prik-697746.html", "text": "Режисьорът Джей Джей Ейбрамс оповести края на снимките за деветия епизод от култовата космическа сага \"Междузвездни войни\" с прочувствено послание, съобщи Контактмюзик.Петдесет и две годишният Ейбрамс, който се завърна като режисьор за деветия епизод, след като засне седмия филм от поредицата \"Междузвездни войни: Силата се пробужда\", е използвал Туитър, за да потвърди приключването на основните снимки.Джей Джей Ейбрамс е публикувал в социалната мрежа фотография на трима от централните персонажи във филма, в чиито образи се превъплъщават актьорите Джон Бойега, Дейзи Ридли и Оскар Айзък, прегърнати на снимачната площадка.Снимката е придружена от прочувствено послание, което гласи:\"Междузвездни войни: Епизод IX\" ще излезе на екран в края на годината.", "date": "2019.02.16", "title": "Джей Джей Ейбрамс: Снимките за 'Междузвездни войни: Епизод IX' приключиха"}
{"url": "https://offnews.bg/obshtestvo/nevidimite-gradove-na-italia-tazi-nedelia-sutrin-po-viasat-history-697211.html", "text": "След невероятните разкрития на \"Невидимият град на Рим\" историкът д-р Майкъл Скот предприема ново приключение. Той се впуска в изследване на скритите съкровища на още три удивителни града - Неапол, Венеция и Флоренция - и дава модерен поглед към 2000-годишната им история. Използвайки най-съвременните технологии, сред които супер прецизни 3D скенери, компютърна анимация и камери в дронове, поредицата показва необикновените градове в ярки детайли. Иновативно подводно сканиране на Неаполитанския залив разкрива потъналия свят на римски ваканционен курорт, потопен след древни земетресения. Пътешествие до Венеция след това показва какво се крие под великолепните ѝ палати.Във Флоренция нови триизмерни снимки от грандиозната катедрала \"Дуомо\" показват красотата и сложността на новаторската за времето си инженерна работа по изграждането на най-големия тухлен купол в света - постижение на дръзката изобретателност, която характеризира Ренесанса.\"Невидимите градове на Италия\" можете да гледате по  в три епизода от 08:30 в неделя сутрин с повторение на епизод 3 от 15:40 същия ден.", "date": "2019.02.16", "title": "Невидимите градове на Италия - тази неделя сутрин по Viasat History (галерия)"}
{"url": "https://offnews.bg/112/glaven-komisar-nikolov-niama-opasnost-za-sluzhitelite-i-naselenieto-v-697744.html", "text": "Директорът на ГДПБЗН и окръжният прокурор на ​Пловдив Румен Попов бяха на мястото на инцидента с товарния влак на жп гарата в града. Директорът на ГД \"Пожарна безопасност и защита на населението\" и окръжният прокурор на Пловдив Румен Попов посетиха жп гарата в Пловдив, където рано тази сутрин дерайлира товарен влак.Главен комисар Николов заяви, че реакцията на дирекцията в такива случаи е мигновена, има изготвен предварителен план за подобни инциденти и се работи заедно със служителите на НКЖИ., уточни Николов.Операцията по преместването е рутинна, ще се работи с кранове, с хидравлични инструменти, голяма маса трябва да се вдигне – свързана е преди всичко с механични дейности.Дерайлирала е влакова композиция, причинени са имуществени щети, няма пострадали, няма изтичане на газ, подчерта и окръжният прокурор на Пловдив. По случая е образувано досъдебно производство, текат процесуално – следствени действия.Той уточни, по разпореждане на главния прокурор след извършване на първоначален оглед от следовател към Окръжната прокуратура, към настоящия момент се очаква екип от Национална следствена служба, специализирани в областта на подобни инциденти или случаи. Пробите на машинистите са отрицателни и за употреба на алкохол, и за наркотици.", "date": "2019.02.16", "title": "Главен комисар Николов: Няма опасност за служителите и населението в Пловдив"}
