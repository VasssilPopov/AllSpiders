{"url": "https://offnews.bg/sviat/bagdad-poiska-kontrola-nad-granitcite-v-kiurdistan-i-spria-poletite-ot-666215.html", "text": "Багдад поиска Иракски Кюрдистан да му предаде контрола над граничните си пунктове и летищата, а в 18 часа българско време спря полетите от и към региона.Според иракски служители, цитирани от Асошиейтед прес, иракски военни, намиращи се сега в Турция и Иран, ще започнат от утре сутринта да упражняват контрол по граничните пунктове на автономния район. Те няма да влизат на негова територия, иракски митничари и войници ще създадат контролни пунктове извън кюрдските КПП-та. Мерките идват, след като  на Иракски Кюрдистан гласуваха за независимост. В същото време стана ясно, че Техеран е преустановил вноса и износа на нефтопродукти от и за Иракски Кюрдистан, предаде Асошиейтед прес, цитирана от БТА.От понеделник Техеран затвори и границите с Иракски Кюрдистан след референдума за независимост. Мерките, които Багдад прилага по отношение на Иракски Кюрдистан, не са наказание за гражданите, живеещи в този регион, а конституционни действия на централните власти, обявиха от пресслужбата на иракския премиер Хайдер ал Абади.Правителството на Ирак потвърждава своя ангажимент към защитата на правата на всички граждани, в това число и на Иракски Кюрдистан, се казва в изявлението.", "date": "2017.09.29", "title": "Багдад поиска контрола над границите в Кюрдистан и спря полетите от и към региона"}
{"url": "https://offnews.bg/drugi/nad-200-dushi-iskat-da-dariat-cheren-drob-na-naim-izbirat-mezhdu-8-ro-666202.html", "text": "Над 200 човека са изразили желание да станат донори на черен дроб за Наим Сюлейманоглу. Роденият у нас велик щангист в понеделник беше приет по спешност в болница в Истанбул и вкаран в медикаментозна кома заради остра цироза.По-късно той беше върнат в съзнание от лекарите, които правят всичко възможно трансплантацията на органа да се осъществи възможно най-скоро, разкрива Мухарем Сюлейманоглу - брат на трикратният олимпийски шампион.\"Над 200 човека потърсиха връзка с нас и болницата, за да дарят орган на брат ми - мъже, жени, лекари, всякакви хора. Искаме да им благодарим на всички, които ни оказват подкрепа и на президента на Турция Ердоган. Надявам се, че скоро ще има подходящ орган и брат ми ще бъде спасен\", заяви Мухарем пред медиите в южната ни съседка, цитиран от bTV.През нощта пък роденият в българското село Птичар легендарен спортист беше прехвърлен в болница \"Мемориал\" в истанбулския квартал Аташехир, където извършват чернодробни трансплантации. Там ще продължат и изследванията на роднини на щангиста, които в момента оглавяват донорския лист.\"Има 7-8 лица, роднини, които са най-подходящи за донори. Те са в добро здравословно състояние и в момента се изследва дали са съвместими. Най-вероятно някой от тях ще бъде донор\", разкри още брат му. В момента Наим е в съзнание, като лекарите са обнадеждени за неговото състояние. Той се храни добре и е контактен.", "date": "2017.09.29", "title": "Над 200 души искат да дарят черен дроб на Наим, избират между 8 роднини"}
{"url": "https://offnews.bg/ikonomika/antikoruptcionniat-fond-dade-na-prokuraturata-obshtestvena-porachka-na-666199.html", "text": "Антикорупционният фонд предаде в прокуратурата \"с данни за сериозни процедурни нарушения\" обществена поръчка на министъра на туризма за изработване на рекламни видеоклипове за 43 680 лева.Договорът, подписан от министър Ангелкова, е с единствения неотстранен участник в наддаването, а пълната информация относно изискванията на поръчката е била публична четири дни вместо минималния седемдневен срок.\"Законът за обществени поръчки поставя императивно изискване за публикуване на техническите изисквания заедно с офертата, независимо че става дума за малка обществена поръчка с облекчен режим. В такъв случай възложителят е следвало да удължи срока, което не е било изпълнено\", посочва правният анализ на фонда.В процедурата са участвали общо четирима участници, трима от които са отстранени от комисията с различни основания. Самата комисия, видно от публикуваните протоколи, е била назначена със заповед на министъра от 31 юли 2017 г. - тоест три дни след изтичане на срока за подаване на оферти.Антикорупционният фонд твърди също така, че \"сериозно процедурно нарушение има и в самия договор за възлагане на поръчката, тъй като не е налице изискваното от закона решение на самия министър за определяне на спечелилия изпълнител след проведената процедура. Липсата на окончателно решение е сериозен пропуск, тъй като означава неприключена процедура по възлагане на поръчката, което от своя страна е задължително условие за подписване на договор. Решение на министъра за окончателен избор на изпълнител обаче липсва както като правно основание за подписания на 21 август 2017г. договор, така и като задължителна публикация в профила на купувача в интернет.\"\"Сключване на договор без правно основание при изразходване на публични средства представлява безстопанственост\", се казва в изпратеното до прокуратурата правно становище на Антикорупционния фонд, с което я сезират за проверка на поръчката.Ангелкова: Обществената поръчка за рекламните клипове е съгласно закона\"Обществената поръчка за изработване на рекламни видеоклипове, които да представят по най-добрия начин туристическия потенциал на България, е направена изцяло съгласно закона, спазени са всички срокове и процедури по чл. 20, ал. 3 от Закона за обществените поръчки.\"Това коментира министър Николина Ангелкова по повод подадения сигнал до прокуратурата от Антикорупционния фонд.България е правова държава, има компетентни органи, които при сигнал проверяват процедурата. Министерството на туризма ще им съдейства напълно за това с документи и експертизи, категорична бе Ангелкова.", "date": "2017.09.29", "title": "Антикорупционният фонд даде на прокуратурата обществена поръчка на Ангелкова за видеоклипове"}
{"url": "https://offnews.bg/futbol/barselona-shte-igrae-v-anglijskoto-parvenstvo-saobshti-katalunski-min-666198.html", "text": "Футболът няма как да бъде подминат при непризнатия от Испания референдум за независимост на Каталуня. Не спират спекулациите по темата дали Барселона може да напусне Примера дивисион.Спортният министър на Каталуня Жерард Фигерас смята, че “лос кулес” сами могат да изберат в коя лига да играят. “В случай че обявим независимост, каталунските отбори в Ла Лига - Барселона, Еспаньол и Жирона, ще трябва да решат къде искат да играят: в испанското първенство, във Франция или в Премиър лийг”, сподели той.“Сега в Испания има отбори от други страни, които играят в регионалните лиги. Например футболни и баскетболни отбори от Андора. Монако играе във Франция, в Англия играят уелски тимове.Не мисля, че УЕФА има нещо против да вижда и други отбори да играят в различни страни”, заяви министърът. Със сигурност големите акули в Англия ще прегърнат с две ръце идеята. Но малките отбори ще са против.Припомняме, че тимът е използван често в борбата за независимост на Каталуния. Пеп Гуардиола беше едно от лицата на идеята. Дори нашият Христо Стоичков пропагандира, макар че едва му е толкова важно. ", "date": "2017.09.29", "title": "Барселона ще играе в английското първенство, съобщи каталунски министър"}
{"url": "https://offnews.bg/zdrave/meditci-ot-pirogov-zashtitiha-uvolnenite-si-kolegi-ne-besete-greshnik-666193.html", "text": "Медици от „Пирогов“ протестираха пред болницата в подкрепа на колегите си, които бяха уволнени преди дни, след като отказали да приемат пациент, който по-късно почина.Медиците излязоха пред лечебното заведение за около половин час, за да изразят несъгласието си.Протестиращите настояха да се изчака проверката на Изпълнителна агенция „Медицински одит“, а не да се вземат прибързани решения.Искаме да не се беси грешникът, преди да е минал съдебният процес, заяви д-р Петър Атанасов, цитиран от БГНЕС.Нека мине проверката. Много глупаво е преди да поставиш диагноза да започваш лечение. Това води до грешка, допълни той.Според началника на Четвърта хирургична клиника и бивш зам.-директор на „Пирогов“ д-р Стоян Сопотенски отговорността за случилото се е на завеждащия спешното отделение д-р Асен Меджидиев. Той подчерта, че пациентът не е бил върнат, а е бил насочен към друга болница, в която се е лекувал няколко дни преди това.", "date": "2017.09.29", "title": "Медици от Пирогов защитиха уволнените си колеги: Не бесете грешника преди процеса"}
{"url": "https://offnews.bg/knigi/istoriia-mrachna-kato-elektronna-igra-666155.html", "text": "Все пак, имената и епохите в историята са истински. И голяма част от онези, които са си мислели, че всичко им е позволено, от един момент нататък остават само минало. Малко или повече. Дори една прословута електронна игра днес може да наподоби само мистериите, жестокостта, славата и паденията, но не и да възкреси лицата от пепелищата на времето. Някои предпочитат чистата неподправена хроника. Други обичат да стимулират възприятията си с книга, филм или джойстик. Независимо от начина, от размитите от ветровете силуети в пепелта, от разкрасените митове или сухите факти – историята е това, което човечеството е преживяло. Онова, което не убива – поучава, но и смъртта на някои може да разгори живота и бъдещето на други. А хронистите носят тежкия кръст на истинността и отредената им участ да припомнят и съхраняват, да ровят назад за да посеят напред. Писателите пък имат правото да украсяват, да натъкмяват и предизвикват емоциите на читателите си. За да слушат, чуят и усетят с разума си повече хора: истината, която има да се казва и бива изречена.Владимир Бартол (1903 – 1967 г.) е изтъкнат писател, есеист и критик, признат за един от големите класици в словенската литература за ХХ век. Автор е на пиеси и разкази. Следвал е в университета в Любляна и в Сорбоната, като съсредоточава вниманието си върху философия, религии, психология (той е сред първите, които прокарват идеите на Фройд в бивша Югославия). Работи като редактор във вестник, преди да се върне в Любляна и да стане писател на свободна практика. По време на Втората световна война участва в съпротивата срещу окупацията на нацистите в бивша Югославия. Освен романи, Бартол има публикувани и няколко сборника с разкази, както и автобиография. Интересът му към „Аламут“ се отключва по време на пребиваването му във Франция около 1930 г., но са нужни няколко години, докато проучванията му се превърнат в книга. Романът е преведен на 35 езика и е най-известната словенска творба в света. При първата си публикация книгата е посветена на Бенито Мусолини.Романът му „Аламут“ (първа поява през 1938 г.; от сряда вече и у нас в изданието на ; превод от словенски: Георги Стойчев, Александра Ливен) ни връща в 11 век на територията на някогашна Персия, когато едноименната крепост е завладяна от исмаилитския вожд Хасан ибн Сабах. Позовавайки се на върховния принцип на исмаилизма „Нищо не е истинно, всичко е позволено“, той се самопровъзгласява за пророк и с помощта на красиви робини, вино и хашиш превръща градините около замъка си в измислен рай, закъдето само той притежава ключ. Чрез силата на сляпата вяра Хасан създава армия от непобедими воини, които не просто са готови да умрат, ами и копнеят за смъртта с цялото си сърце. Защото именно благодарение на нея ще попаднат в така желания рай, който едва са вкусили приживе. Чрез своята трагедия в пет действия, както сам я нарича, Хасан ибн Сабах достига до простичък, но фундаментален извод: „светът се състои от цветове, светлина и топлина [...] Това е вечно възраждащото се чудо на живота“. Нищо повече не е нужно, за да се заситят сетивата, а мислите и настроенията да поемат в желаната посока. И именно в това се крие неговата безгранична мощ, неговият истински ключ към рая.Почти век „Аламут“ на Владимир Бартол е вдъхновение за редица творци, сред които и Уилям Бъроуз (за „Голият обяд“) и Патрис Дезиле (за видеоигрите „Assassin’s Creed“). Някои го възприемат като алегория на италианската репресия над словенското малцинство в Италия. Но „Аламут“ може да се разгледа като универсална алегория за човешкото общество, той ни въвежда в един на пръв поглед идеален свят със строго установена йерархия. Той е плод на въображението на Хасан ибн Сабах, узрявал с десетилетия, който най-сетне се материализира. Дори тогава обаче исмаилитският вожд не е истински автор на произведението си, защото в света, който той превръща в реалност, е залегнала прастарата идея за ислямския рай – с чудни градини, обитавани от неземно красиви хурии, където преданите бойци ще бъдат изпратени след смъртта си. И именно тези бойци, или федаини, са основното оръжие на ибн Сабах, той ги превръща в машини за убиване, които нямат страх и милост. Федаините са част от сложна йерархична стълбица и същевременно отстоят малко встрани от нея. Дълга обаче е редицата от звания, които се намират между ласиците, на дъното на пирамидалната структура, и върховния господар на самия й връх. „Крехки са основите на въздушната кула, в която Хасан заточва поданиците си. И все пак затворник е и той самият, задето вижда милионите звезди, но пътят му до тях „завинаги е затворен“ (а подкрепя моите наблюдения, че историята, хронистите и писателите могат да разпалят огъня на емоционалните възприятия на любопитните; а Бартол го прави красиво и мистично-завладяващо).Откъси от „Аламут“ можете да прочетете в сайтовете ,  и \". А аз ще добавя малки късчета от истинното време.Аламут е планинска крепост в пустинните възвишения южно от Каспийско море, близо до град Казвин в Иран. Тя е построена през 840 г. на надморска височина от 2 100 м и става известна със своята непревземаемост. През 1090 г. Аламут се превръща в онзи ръкотворен рай на проповедника Ас-Сабах, който организира сектата на асасините. Крепостта е разрушена на 15 декември 1256 г. от монголския военачалник Хулагу хан. Втората по важност крепост на хашишинството, Масиаф, съществува и днес и е туристическа забележителност. Там – след като пребивава известно време в Аламут по времето на наследника на Сабах, Мохамед І – се установява Рашид ал Дин Синан, мистик, гадател, философ и почти пророк. Той е следващият, оставил следа в историята, предводител на хашишините.Писмени източници от 12 в. споменават сирийските низарити като „хашишии”, персийските низарити също се наричат така. Различието е в двете течения на исмаилизма – между низаритите и фатимидските мусталити. Обвинявали хашишините, че са парии, низша класа, бедни са и ядат „треви”, но че пушат хашиш (което би било етимологично близко) не се е споменавало в тогавашните източници. В началото на 12 в. низаритите вече се пречкат на кръстоносците и тъй по времето на Дин Синан (1163—1193) пътешественици и летописци заговарят за „асасини”. Възможно е всички обаче да са обозначавани просто като следовници и потомци на Хасан ибн Сабах, т.е. „хасанити”.Паралел с началния икономически подем по оста Рим-Берлин-Токио от края на 30-те години на миналия век (ала тук Дуче е твърде далеч от сравнението, освен жестокото утвърждаване на фашистката доктрина) обаче може да бъде направен. Създавайки практически крепост и държава, Сабах отменя селджукските данъци и налага на следовниците си да строят пътища, да копаят канали и укрепват твърдините наоколо. Негови проповедници обикаляли света и търсели редки книги и манускрипти, съдържащи различни знания. В Аламут били канени или направо отвличани учени и специалисти от различни области, инженери, строители, лекари и алхимици. Крепостта не напразно била смятана за непревзимаема. Отделно от всичко това, насам-натам из владенията на селджуците от нищото изниквали самоубийствено смелите му убийци, асасините, и сеели смърт и ужас. Подробности от собствената му налудност са пророческите му проявления, това че се самообявил за „Старейшината от планината”, че имал двойници. Коронен номер му бил да разговаря с отрязана човешка глава, която отговаряла на въпросите му. В действителност, бил е цар на манипулацията и фалшификациите и една от тъмните личности в старите времена.Бартол е избрал да ни разкаже за един съмнителен – но пък измислен – рай като следва съдбите на младите момчета, които ще се обучават да убиват, изпълнявайки немислимите цели на вожда си. И на момичетата, доведени в крепостта, държани като затворнички, за да дадат биологична форма на обещанията за благини в този или другия, небесния рай. Мъжете вярват, че смъртта е мост към мечтите (защото като правило асасините се оставят да бъдат заловени след като изпълнят задачата си, и самите тях ги убиват). А жените са свободни само в мислите си – дали да прозрат, че изобщо не са онези хурии от бленувания рай, или че съдбата ги е превърнала в обикновени атрибути на мистични проповеди. Които са и канон и лудост. Просто пламъци в историята, които изгарят и жертвите и пророците.", "date": "2017.09.29", "title": "ИСТОРИЯ, мрачна като електронна игра"}
{"url": "https://offnews.bg/sviat/bivshiat-germanski-kantcler-gerhard-shrioder-oglavi-rosneft-666201.html", "text": "Бившият германски канцлер Герхард Шрьодер стана председател на Съвета на директорите на руската държавна компания \"Роснефт\". На извънредно събрание на акционерите Съветът на директорите беше увеличен от 9 на 11 души. Един от новите членове е Шрьодер, който е заел поста на председателя на Съвета. Освен него в Съвета е влязъл и енергийния министър Александър Новак. Останалите девет членове са преизбрани в новия състав на Съвета на директорите. Сред тях са изпълнителният директор на \"Роснефт\" Игор Сечин, изпълнителният директор на Nord Stream 2 Матиас Варниг и съветникът на руския президент Андрей Белоусов. Пред журналисти Шрьодер коментира, че е много щастлив, че поема поста. ", "date": "2017.09.29", "title": "Бившият германски канцлер Герхард Шрьодер оглави Роснефт"}
{"url": "https://offnews.bg/zimni/lindzi-von-pozhela-ofitcialno-pri-mazhete-666204.html", "text": "Интересна идея, дано стане! Звездата в алпийските ски Линдзи Вон пак поиска да кара със силния пол.Красавицата и американската федерация по ски са внесли предложение до международната централа да разрешат на победителката в 77 състезания за Световната купа да участва в мъжкото спускане в канадския зимен център Лейк Луис през ноември 2018 г.Това не е първи път, в който Вон има амбиции да се състезава при силния пол. През 2012 г. Световната федерация отхвърли искането ѝ да премери сили със Свиндал, Хиршер и компания.\"Всички мъже казват, че няма да ги победя. Но също така казва, че би било страхотно за нашия спорт. Така че не виждам как участието ми при мъжете ще навреди\", каза тя в интервю за \"Асошиейтед прес\" през април.Вон от дълги години тренира в мъжка компания, за да подобри рекорда на Ингемар Стенмарк за най-много победи за Световната купа - 86. Тя пропусна голяма част от сезона в началото на годината, тъй като се възстановяваше от няколко травми, включително и от операция на ръката.Досега няма мнения на мъжете по темата. Но с този чар едва ли някой може да откаже на американката.", "date": "2017.09.29", "title": "Линдзи Вон пожела официално при мъжете"}
{"url": "https://offnews.bg/ikonomika/stoian-mavrodiev-oglavi-balgarskata-banka-za-razvitie-666208.html", "text": "Бившият шеф на комисията за финансов надзор Стоян Мавродиев оглави Българската банка за развитие (ББР).Днес БНБ вписа в регистъра и по този начин даде лиценз на трима нови членове на Управителния съвет, веднага след това надзорния съвет на ББР гласува промените.Управителния съвет ще се състои от четирима души, трима от които са нови - Стоян Мавродиев, Николай Димитров и Румен Митров. И тримата ще бъдат изпълнителни директори на ББР, като Стоян Мавродиев е и председател на Управителния съвет.Единственият, който запазва поста си в предишния и в новия УС е Илия Кирчев. Той ще бъде само член на Съвета.Двама от досегашните директори - Билян Балев и Атанас Геков напускат.Управлението им бе съпътствано от постоянни скандали. ББР, която на теория трябва да насърчава развитието на бизнеса, всъщност раздаде малко на брой, но огромни по размери кредити на най-богатите и знакови фигури в България. Особено скандален беше кредита към пловдивския бизнесмен Георги Гергов. След като го получи, той обяви, че ще работи за коалиция между БСП и ГЕРБ.", "date": "2017.09.29", "title": "Стоян Мавродиев оглави Българската банка за развитие"}
{"url": "https://offnews.bg/kultura/biletite-za-cinelibri-veche-sa-v-prodazhba-666195.html", "text": "Третото издание на „Синелибри” (11-22 октомври) ще предложи на публиката уникална съвкупност от киносъбития, литературни премиери и музикални импресии.От днес всички филми за всички прожекции в София са в продажба. Освен тържественото откриване на 11 октомври в зала 1 на НДК с филма „По действителен случай” на неуморния провокатор Роман Полански и церемонията по награждаване на 14 октомври в зала 1 на НДК с прожекция на „Ана Каренина. Съдбата на Вронски”, зрителите вече могат да видят програмата на 31 пълнометражни с 150 прожекции в столицата.Конкурсната програма на „Синелибри” включва 8 талантливи адаптации на литературни творби – както класически, така и съвременни, създадени през последните две години. Сред тях са „Вечерята” (по романа на Херман Кох), „История на красотата” (по бестселъра на Никол Краус), „Изгубеният град Z” (по книгата на Дейвид Гран), „Завръщане в Монтаук” на Фолкер Шльондорф по Макс Фриш, „Истанбул червен” на режисьора и писател Ферзан Йозпетек, „Изгубените” на София Копола (която отнесе наградата за режисура в Кан) и „Ана Каренина. Съдбата на Вронски” – свежа интерпретация на безсмъртната литературна класика. Част от конкурса е и последният филм на големия руски режисьор Павел Лунгин – „Дама Пика” по Пушкин, който ще бъде представен в зала „България” в петък, 13 октомври, в съпровод с две арии от едноименната опера на Чайковски.Паралелната програма има няколко фокуса: кинокласики, съвременен прочит на класиката, съвременни продукции, документални филми. В списъка на съвременните продукции са заглавия като „Бунтовник в ръжта”, „Предчувствие за край” (по романа на Джулиан Барнс, спечелил му „Букър”), „Светлина между два океана” с любимците на публиката Алисия Викандер и Майкъл Фасбендер, новия филм на Серджо Кастелито – „Фортуната” (донесъл награда на Жасмин Тринка в Кан) и разкошната продукция за малки и големи, номинирана за Оскар - „Моят живот като Тиквичка”. Оригинален прочит на класически литературни произведения се явяват заглавия като „Треска за лалета”, смайващият еротичен трилър „Слугинята” (близо 60 награди и 85 номинации!), „Дневникът на една камериерка” (по Октав Мирбо) и „Братовчедката Рейчъл” по романа на Дафни дю Морие. Вечната филмова класика е представена от лентата на Луис Бунюел „Дневна красавица” (с Катрин Деньов и Мишел Пиколи) и „Дона Флор и нейните двама съпрузи” по едноименната творба на Жоржи Амаду.", "date": "2017.09.29", "title": "Билетите за CineLibri вече са в продажба"}
{"url": "https://offnews.bg/sviat/madrid-referendum-v-katalunia-niama-da-ima-666209.html", "text": "Планираният в неделя референдум за независимост на Каталуния няма да се състои. Това заяви говорителят на испанското правителство Иниго Мендес де Виго по повод предстоящия в неделя референдум, обявен за незаконен от Мадрид.\"Подчертавам, че няма да има референдум на 1 октомври\", каза той след седмичното заседание на испанското правителство, цитиран от Ройтерс и БТА.Изявлението дойде, след като говорителят на каталунските власти Жорди Турул призова всички 5,3 млн. жители на Каталуния да гласуват на референдума и посочи, че те ще могат да направят това в 2315 избирателни секции. По думите му само в Барселона, където живеят 1,6 милиона души, ще има 207 избирателни секции. Около 7300 души участват в гарантирането на добрата работа на избирателните секции, заяви още Турул.В сряда Апелативният съд на Каталуния нареди на регионалната полиция, на националната полиция и на Гражданската гвардия да затворят всички изборни секции, които ще бъдат използвани за референдума. Допитването бе забранено от Конституционния съд на Испания.Референдумът противоречи на испанската конституция, според която референдум може да организира само централната власт. Привържениците на идеята за независимост на Каталуния се готвят да окупират някои от избирателните секции, за да избегнат тяхното запечатване от испанските власти.", "date": "2017.09.29", "title": "Мадрид: Референдум в Каталуния няма да има"}
{"url": "https://offnews.bg/futbol/bajern-vzema-tuhel-za-trenior-uest-hiam-priiutiava-ancheloti-666212.html", "text": "Байерн Мюнхен не си губи времето след раздялата с Карло Анчелоти. Италианецът беше изритан след резила 0:3 от Пари Сен Жермен във втори кръг на груповата фаза в Шампионска лига. Временен негов заместник е Вили Саньол.Според “Билд” и германската редакция на “Sky Sports” директорите в Байерн не само са готови с избора на нов треньор, но и вече са започнали преговори с него - това е бившият наставник на Борусия Дортмунд. Томас Тухел.Той е безработен след края на миналия сезон. От “Скай” дори уточняват, че всичките им източници в баварския клуб потвърждават: Тухел ще бъде следващият треньор. Спряга се името на 30-годишния вундеркинд на Хофенхайм Юлиан Нагелсман, който направи фурор в Бундеслигата през миналата кампания и класира тима си на четвърто място. Младежът беше набит снощи от Лудогорец в Лига Европа. Очевидно обаче по-опитният Тухел (44-годишен) е предпочитаният избор на баварците.В същото време и Анчелоти може да си намери скоростно работа. Английският Уест Хям вече преговаря с треньора след слабия старт в първенството. Лондончани направиха яка селекция, но са в зоната на изпадащите. ", "date": "2017.09.29", "title": "Байерн взема Тухел за треньор, Уест Хям приютява Анчелоти"}
{"url": "https://offnews.bg/obshtestvo/ruskiat-joga-ne-sam-sutenior-pomagam-na-leki-zheni-666211.html", "text": "Арестуваният у нас руски йога, сочен за водач на руска секс секта, обяви, че обвиненията срещу него са политически мотивирани и ако бъде екстрадиран, ще бъде убит в Русия. Митрадевананда Парамахмса Свами заяви пред bTV, че преди няколко години е създал своя религиозна общност в Русия, като основата ѝ била йогата. Според руските власти групата \"Каула Дхарма\" е секта, която привлича жени за проституция и участие в порно филми. Руснакът обаче отхвърля обвиненията и твърди, че единствената му цел е да помага на бедни жени. \"Всичко започна в Русия, когато имаше гонения срещу жените с леко поведение. И аз им предложих защита – чрез интернет, чрез сайта на съпругата ми. Тези, които се съгласяваха да им помогна, трябваше да станат мои жени\", разказа той.Митрадевананда Свами е категоричен, че процесът срещу него е политически. Той беше арестуван у нас, след като беше обявен за издирване от Интерпол. Сред обвиненията срещу него е в убийство на детето на една от жените в групата му. Заедно с него е обвинена и Татяна Сверцова. Тя отрича обвиненията, като твърди, че детето е живо. \"Той е изключително добър човек, няма как да извърши насилие. А вместо това го обявяват за фашист, за сутеньор. Това е абсурд\", категорична е Сверцова.Бургаският апелативен съд реши окончателно на 11 септември, че Митрадевананда Свами трябва да бъде екстрадиран. В деня, в който трябваше да бъде екстрадиран, той изпадна в кома и остана в това състояние една седмица. Лекарите не успяха да намерят причина за комата.В момента той е буден. Предстои Върховната касационна прокуратура да насрочи нова дата за екстрадицията за Русия. ", "date": "2017.09.29", "title": "Руският йога: Не съм сутеньор, помагам на леки жени"}
{"url": "https://offnews.bg/sviat/sasht-izteglia-polovinata-si-diplomati-ot-kuba-666210.html", "text": "Американското правителство разпореди на над половината си дипломати в Куба да напуснат острова заради предполагаеми атаки. САЩ се готвят и да предупредят американските туристи да не пътуват до Куба, твърди Асошиейтед прес, позовавайки се на неназовани източници във Вашингтон, цитирана от БТА. Очаква се новото предупреждение за пътуващите до Куба ще бъде оповестено по-късно днес.В предупреждението ще се посочва, че срещу посолството на САЩ в Куба и срещу редица хотели има \"специфични атаки\", които са довели до здравословни проблеми. Засега няма данни за пострадали туристи от САЩ.Консулската служба в Хавана ще спре да издава и американски визи. Кубинците ще могат да кандидатства за американски визи в консулските служби на САЩ в други страни. Според източниците се обмисля и нареждане кубински дипломати да напуснат Вашингтон. Преди няколко месеца американски дипломати в Куба се оплакаха от различни здравословни проблеми със загадъчен произход - загуба на слуха, симптоми на мозъчно сътресение, гадене, главоболие, шум в ушите. Инцидентите са престанали, но са се подновили към края на август, като към проблемите са се добавили загуба на концентрация или забравяне на обикновени думи. При първоначалното разследване се появиха подозрения за някакви \"звукови атаки\", но картината се оказа по-неясна. ФБР и други агенции обследваха жилищата и хотелите, където са ставали инцидентите, но не откриха никакви специални устройства. Не бе намерено и научно обяснение на случилото се.Дипломати разказаха, че са чували различни силни шумове или са усещали вибрации, докато други нищо не чували и усещали такива, а симптомите се появявали при тях впоследствие. В някои случаи пострадалите чували силните шумове само в отделни помещения или на определени места в помещенията. Кубинският външен министър Бруно Родригес заяви, че неговата страна няма представа какво е навредило на здравето на американските дипломати. Той прикани Тръмп да не политизира въпроса и декларира, че неговото правителство никога не би позволило на друга държава, враждебна на САЩ, да напада американци на кубинска територия.", "date": "2017.09.29", "title": "САЩ изтегля половината си дипломати от Куба"}
{"url": "https://offnews.bg/futbol/ketcovete-na-majkal-dzhordan-po-evtini-ot-chehlite-na-vili-vutcov-666214.html", "text": "Майкъл Джордан показа великолепна форма на вечерна разходка в Ню Йорк. Баскетболист номер 1 изведе на ресторант горещата си съпруга Ив Прието.Двамата избраха модно заведение в центъра. Митичният номер 23 не само не се намръщи на папараците. Той им се усмихна и помаха няколко пъти, очевидно пазейки отличното си настроение.Майкъл беше облечен спортно. Няма съмнение какви обувки носеше. Моделът Air Jordan 1 Pinnacles, чиято цена е 400 долара. това прави по-малко от легендарните чехли на Вили Вуцов за 400 евро, но няма значение.Кецовнете са позлатени, като металът е 24 карата.  Папараците коментираха, че едва ли MJ обува едни чифт повече от веднъж.Ив е втората съпруга на легендата. Тя също има 3 деца от предния брак. Бившо гадже е на Хулио Иглесиас младши, по-големият брат на Енрике. Джордан я харесва през 2008 година, докато върти танци в нощен клуб. Преди 4 години се женят.", "date": "2017.09.29", "title": "Кецовете на Майкъл Джордан по-евтини от чехлите на Вили Вуцов"}
{"url": "https://offnews.bg/tenis/kitaj-poludia-po-grigor-shie-flanelki-s-lika-na-balgarina-666203.html", "text": "Григор Димитров се оказва популярен в Китай. А това значи изключително популярен.Фенове на Григор Димитров в страната си направиха специални фланелки, които ще носят по време на предстоящите му мачове в страната. Най-добрият български тенисист ще участва в Пекин, а после на „Мастърс 1000“ в Шанхай.Преди година в столицата той стигна до финала, но загуби от Анди Мъри (Шот). \"Пригответе се за шоуто на Григор. Измина цяла година. Гришо, чакаме те“, написа китаец в Twitter.Негов сънародник пък призна в социалните мрежи, че след отказването на Щефи Граф вече не гледа женски тенис, а следи само мачовете на Роджър Федерер, Хуан Мартин дел Потро, Григор, Томи Хаас и Стан Вавринка.Григор Димитров вече направи две тренировки в китайската столица. След тях ръката му се измори да дава автографи на феновете си. Той обаче явно беше доволен, защото пусна клипче в социалните мрежи.", "date": "2017.09.29", "title": "Китай полудя по Григор, шие фланелки с лика на българина"}
{"url": "https://offnews.bg/politika/gerb-botevgrad-se-raztcepi-666205.html", "text": "ГЕРБ-Ботевград се разцепи. Местното ръководство на ГЕРБ се коалира с бившия кмет на града Цветан Георгиев.Това става ясно от отворено писмо на председателя на групата на ГЕРБ в Общинския съвет в Ботевград Цветан Цолов до премиера и лидер на партията Бойко Борисов. \"Местната структура на партията се опита да извършат политическа репресия над половината си общински съветници. Причината за този нелеп и нерегламентиран опит за изключване е поведението на местния лидер Мартин Тинчев, който видимо зад гърба на националното ръководство на партията влезе в явна коалиция с бившия кмет на града Георги Георгиев. Изхвърленият от ГЕРБ бивш градоначалник, станал печално известен в цяла България с корумпираното и деспотично управление на общината в продължение на 12 години, е яхнал местната партийна организация и явно търси политически реванш за загубените кметски избори преди две години\", обяснява в писмото си Цолов.Групата на ГЕРБ в Общинския съвет се е разцепила на две - Тончев и двама от неговите верни съветници са се коалирали с групата на бившия кмет на града и така се е образувало ново мнозинство, обяснява той. По думите му скандалите в Ботевград налагат спешна намеса на Борисов. \"Допускам, че лидерът не е запознат с местните партийни раздори и е оставил Мартин Тинчев да кадрува на местна почва без негово знание и съгласие\", пише Цолов. Според него решаването на проблемите минава през задължителна промяна на местния лидер.Ето и цялото писмо на Цветан Цолов", "date": "2017.09.29", "title": "ГЕРБ-Ботевград се разцепи"}
{"url": "https://offnews.bg/futbol/tazhna-lauta-dochaka-pobeda-klane-spria-vereia-v-stara-zagora-666217.html", "text": "Тъжна вечера на Лаута! Дори при победа! Локо прекъсна черната си серия от три поредни поражения, след като днес надигра с 1:0 Септември в първи мач от 11-ия кръг на първенството.Единственото попадение вкара Веселин Марчев в 56-ата минута. Впреки спечелените три точки домакините отново демонстрираха крайно неубедителна игра. Към края на срещата гостите останаха с човек по-малко след втори жълт и респективно червен картон на Васил Добрев.Феновете на Локо бяха обидно малко. Те посрещнаха своите с плакати като: \"Локомотив (Пловдив) е над всичко и над всички\" и \"В клуба змии, а на терена - мишки\".В късния мач Верея и Славия завършиха 1:1. Гостите откриха резултата в 17-ата минута. Тогава Шикозе Мба получи топката по дясното крило и намери по земя Ивайло Димитров, който на празна врата без да се бави я прати в мрежата.В 38-ата минута все пак Верея възстанови равенството. Георги Андонов изведе на чиста позиция Меди Фенуш, който прокара топката покрай вратаря за 1:1.В 45-ата минута домакините стигнаха до пълен обрат, след като Валери Домовчийски прати топката за втори път зад Стегиакис, но страничният рефер отсъди засада. При повторенията се видя, че решението му е грешно. Домо беше покрит поне метър! Няма как да не видиш!Клането обаче предстоеше. Съдиите не зачетоха кристален гол на Верея след почивката. При меле топката мина поне половин метър за линията на вратата. Защо са всичките 107 съдии не е ясно. Не признаха гола!Бригадата на Ставров не даде за капак чист фаул да заралии в последните секунди на границата на пеналта. Тези хора са или страшно късогледи, или подкупени, или много наплашени от някоя силова бригада!", "date": "2017.09.29", "title": "Тъжна Лаута дочака победа,  клане спря Верея в Стара Загора"}
{"url": "https://offnews.bg/sviat/podkrepiashti-referenduma-v-katalunia-zapochnaha-da-okupirat-uchilisht-666213.html", "text": "Активисти на референдума за независимост на Каталуния започнаха тази вечер да окупират училища, в които трябва да има избирателни секции, за да гарантират, че в неделя в тях ще може да се гласува.До момента са окупирани две училища в центъра на Барселона, съобщи Франс прес, цитирана от БТА. Родители, ученици и съседи организираха за края на седмицата различни игри и забавления, включително \"пижамени партита\", за да останат учебните заведения отворени и за да се присмеят по този начин на нареждането на Върховния съд на Каталуния за затваряне на училищата, в които в неделя е предвидено да се гласува, пише испанският вестник \"Паис\".Испанските власти обявиха планирания за 1 октомври референдум за незаконен и наложи редица мерки срещу каталунските власти, за да спре провеждането му.Властите в Каталуния обаче са категорични, че той ще се проведе. ", "date": "2017.09.29", "title": "Подкрепящи референдума в Каталуния започнаха да окупират училища със секции"}
{"url": "https://offnews.bg/politika/kornelia-ninova-ne-se-strahuvajte-borete-se-sreshtu-modela-gerb-666177.html", "text": "Не се страхувайте, борете се заедно с нас срещу модела ГЕРБ в общините. Вижте как скочиха хората срещу „Суджукгейт“, как надигнаха глас срещу шуробаджанащината в Хасково. От днес се разпада и ГЕРБ в Ботевград. Структурите им се самоизяждат помежду си за власт и пари.Това заяви лидерът на БСП Корнелия Нинова в Трън, където подкрепи кандидата за кмет на общината Божидар Страхилов, издигнат от инициативен комитет и подкрепен от БСП. По думите й, не случайно, Валери Симеонов е казал, че ГЕРБ ни връщат в родовообщинния строй с партизанските си назначения и „калинки“.„При всичко, което виждаме в страната, те нямат морално право да претендират за прозрачно и честно управление. Нека заедно да направим промяната на този модел в община Трън. Ние сме тук, за да ви покажем, че и малките общини, всяко село е важно“, категорична бе тя.Нинова обясни, че ГЕРБ са приели на първо четене отново закона за вечните концесии и техен кмет би изпълнил волята на централната власт за концесия на мината в Трън, но този на левицата- не би позволил това. „ГЕРБ твърдят, че приватизацията е свършила, но вечните концесии са тяхната нова приватизация. Вече не на предприятия, а на националните богатства“, обясни тя и подчерта, че техен кмет ще изпълни нареждането за влизане във ВиК асоциацията, което довежда до увеличаване на цените за гражданите. Тя заяви, че БСП не би допуснала увеличаването при тези ниски доходи. „Подкрепете един човек, офицер на честта,който цял живот е служил само на отечеството ни, а не поредната спусната „калинка“. Той никога не е участвал в политически игри, договорки и задкулисие, почтен и земен е. Във вашите ръце е промяната на Трън“, заключи Корнелия Нинова.Божидар Страхилов: Време е за промяна„Време е за промяна в управлението на Община Трън”, категоричен бе кандидатът за кмет на общината. Той попита, какво свършиха досегашните управници за десетгодишното си управление. „Закриха болницата,закриха строителния техникум, спомогнаха за закриването на единственото работещо предприятие в общината за производство на минерална вода в с.Банкя”, припомни Страхилов.„Ще осигуря още една линейка в спешна помощ, ще работя за развит бизнес, който да не е хванат в оковите на няколко души, за намаляване на безработицата, за подобряване на инфраструктурата, за развитието на туризма”, добави той . Страхилов заяви, че се грижи за сигурността и спокойствието на трънчани, а всички останали текущи проблеми ще решава заедно с тях, за тяхно добро. „Трънчани, промяната е възможна.Аз разчитам единствено на вашия разум, достойнство и твърд трънски характер. Обединете се и го направете така, както го направихте на референдума срещу мината.Заедно за доброто на Трънско. Не пропускайте този шанс!”, призова Божидар Страхилов.", "date": "2017.09.29", "title": "Корнелия Нинова: Не се страхувайте! Борете се срещу модела ГЕРБ!"}
{"url": "https://offnews.bg/futbol/domuschiev-sled-boia-nad-hofenhajm-bravo-momchetata-i-na-publikata-666176.html", "text": "Собственикът на Лудогорец Кирил Домусчиев се поддаде на еуфорията и публикува емоционален пост в профила си във \"Фейсбук\" след победата на българския шампион с 2:1 над втория в класирането в Бундеслигата - Хоменхайм.Босът на \"орлите\" поздрави отбора за успеха и заяви, че Лудогорец отново е показал, че е голям отбор. Бизнесменът поздрави и публиката за атмосферата, която феновете са създали по време на срещата.Постът на Домусчиев в социалната мрежа:\"Браво, момчета! Отново доказахте, че сте голям отбор. Браво и на публиката за подкрепата! Атмосферата бе невероятна. Трябва да продължаваме да радваме нашите привърженици!!", "date": "2017.09.29", "title": "Домусчиев след боя над Хофенхайм: Браво момчетата и на публиката!"}
{"url": "https://offnews.bg/tehnologii/kakvo-ne-znaem-za-internet-domejnite-666185.html", "text": "Значението на интернет присъствието днес нараства с всеки изминал ден и вече почти няма фирма или друг тип организация, която няма или не планира в близко бъдеще да създаде собствен уебсайт. Все повече физически лица също изграждат лични сайтове, за да представят себе си, уменията или идеите си. Уеб присъствието става все по-достъпно, а с това става все по-важно да се информираме за основните аспекти, свързани с изработката на собствен сайт. А може би първият и най-значим сред тях е изборът на интернет домейн. В следващите редове ще ви разкажем по-подробно какво представляват домейните, защо съществуват, как са възникнали и на какви видове се делят.Какво представляват?Домейнът представлява съчетание от символи, което формира името на даден уебсайт – например superhosting.bg. Той се изписва в браузъра, за да получим достъп до сайта. Домейните участват и при формирането на адресите за електронна поща – например support@superhosting.bg. Всеки домейн е уникален за себе си и в интернет няма как да съществуват два еднакви домейна. Това прави домейна важен маркетингов инструмент и фирмен актив, сравним по своето значение с търговска марка.Защо съществуват домейните?Най-общо казано: за улеснение на хората, използващи интернет. Причината е, че компютърните мрежи използват за комуникация т.нар. IP адреси и това важи също за най-голямата възможна компютърна мрежа в света – интернет. Тези IP адреси обаче не са лесни за запомняне от хората и изглеждат примерно така – 91.196.125.21. Новата версия 6 на Интернет протокол (IP – Internet Protocol) ги прави още по-сложни за запомняне. За да не се налага при достъпването на всеки уебсайт в интернет да изписваме в браузъра подобни дълги и нищо не означаващи за нас поредици от цифри, са измислени домейните. Най-често те имат смисъл, лесни са за запомняне и са много по-разбираеми за хората. А специално създадена глобална мрежа от DNS сървъри се грижи за преобразуването на домейните в съответните IP адреси.Как са се зародили?Първото домейн име, регистрирано някога в интернет, е Symbolics.com – през далечната 1985 година и е било собственост на едноименния компютърен производител от Масачузетс, САЩ. Към края на същата година в целия свят са регистрирани общо шест домейна, а през 1992 г. техният брой е достигнал 15 000. за сравнение, днес този показател надминава впечатляващите 329 милиона.Как можем да се сдобием с домейн?Тяхната регистрация е платена и се осъществява лесно от упълномощени за това регистратори. Най-големият български такъв регистратор е , който предлага домейн имена в повечето най-популярни зони - .com, .net, .org, .eu, .bg и много други. Едно важно уточнение, което трябва да знае всеки собственик на сайт е, че домейните най-често се заплащат за определен период от време – година или повече. Домейнът е дигитална собственост. Важно е той да бъде регистриран на името на физическото лице или организацията, която ще го управлява.Какво представляват домейните от първо ниво?Т.нар. Generic top-level domains (gTLDs) или „общи домейни от първо ниво“ се изобразяват с поредица от знаци, намиращи се след точката – в края на всеки интернет адрес. Такива са например .com, .net, .org, .info, .edu, .gov, .biz и др. Те се администрират от организацията ICANN (Internet Corporation for Assigned Names and Numbers), която предоставя на различни компании правото да ги продават. Това са първите, най-популярни и най-широко разпространени към момента домейн зони. За разлика от тях знаците, изписани от ляво на последната точка в интернет адреса, се наричат домейни от второ ниво. Неотдавна организацията ICANN пусна на пазара над 100 нови общи домейни от първо ниво (gLTDs), които разшириха значително възможностите за персонализиране на даден уебсайт и избор на по-подходящо име - сред тях са например .site, .shop, .blog, .live, .hotel, .cars, .music, .news, .global, .secure и много други.Национални домейниЗа разлика от gTLD, националните домейни от първо ниво (т.нар. ccTLD - country code top-level domain) съответстват на определена държава. Те са особено подходящи, когато е важно да се акцентира, че даден уебсайт е с национално покритие и има принадлежност към дадена страна. Администрират се от международната организация IANA (Internet Assigned Numbers Authority), която е дала правото на национални регистратори да ги управляват и продават. Националните домейни .bg се управляват от организацията Регистър.БГ и могат да бъдат закупени от СуперХостинг.БГ", "date": "2017.09.29", "title": "Какво не знаем за интернет домейните"}
{"url": "https://offnews.bg/nashite-avtori/za-protivodejstvieto-i-antikoruptciata-666174.html", "text": "Законопроектът за противодействие на корупцията и отнемане на незаконно придобитото имущество, подготвен от Министерство на правосъдието, и законопроектът на \"БСП за България\" за създаване на Специална агенция „Антикорупция“ се различават помежду си не само заради това, че уреждат различен тип обществени отношения. Двата законопроекта отразяват принципно различни разбирания за държавното управление.Вниманието на медиите бе съсредоточено върху това кой и как ще определя ръководството на тази институция. Причината за това е в очевидната амбиция на президентската администрация в тази насока. Ако законопроектът, подкрепен от ГЕРБ, предполага изграждането на колективен орган, който да се назначава от Народното събрание, то проектът на социалистите възлага цялата отговорност за тази институция на президента, аргументирайки подхода си с това, че той е пряко избиран от всички български граждани.Втората отчетлива разделителна линия, около която се разгръща аргументацията на БСП, е в представата, че това трябва да бъде институция, която да се бори с корупцията „по високите етажи на властта“. В представата на авторите на законопроекта това означава въпросната Специална агенция „Антикорупция“ да може да разследва, включително по собствена инициатива; да събира доказателства, да подготвя обвинение и да го внася в съда. Няма никакво съмнение в амбицията тази структура да създаде паралелен път за разследване на корупцията, но по-важното е, че тя ще действа като ЧК, като „черезвичайная комисия“ по модела на болшевишката тайна полиция на Феликс Едмундович Дзержински , която практически не подлежи на контрол, освен от Президента на Републиката.Зад подобна законодателна инициатива стои разбирането, че корупцията е преди всичко подкуп, че тя се заражда и функционира само на най-високо политическо равнище и че може да бъде ефективно преследвана чрез някакви паралелни и извънредни правомощия. Ако законопроектът на Министерството на правосъдието се опитва да въведе единни стандарти и да синтезира натрупаната експертиза в различни институции, то другият законопроект разчита на съществуващата структура в ДАНС, която да получи извънредни по своя характер правомощия.Критиката по отношение на съществуващите в момента институции за противодействие на корупцията има своите основания, но тя се отнася в същата степен и до специализираното звено в структурата на ДАНС. Ако общественото мнение възприема управлението като пространство на висок корупционен риск и очаква, че ефикасното му противодействие преминава единствено и само през ефективно наложени наказания, то „принос“ за липсата на подобни резултати имат всички структури, които са ангажирани в процеса на подготовка и поддържане на обвинението по такива казуси. Именно в тази си част, развиващият се публичен дебат трябва да придобие още по-ясни очертания.През изминалите повече от петнадесет години бяха създадени различни стратегически и планови документи, бяха приети законови норми и започнаха съществуването си различни институции, които би трябвало да доведат до напредък в противодействието срещу корупцията. След яростната съпротива срещу тогавашната тройна коалиция, бе приет Законът за конфликта на интереси. Преди това, отново под натиска на гражданската инициатива и чуждестранни експерти, бе създаден и усъвършенстван Законът за публичност на имуществото на лицата заемащи висши държавни длъжности. След това бе приета иновацията за т.нар. гражданска конфискация и бе създадена Комисията за отнемане на незаконно придобито имущество.В разстояние на целия този период от време бяха правени промени в Наказателния и Наказателно-процесуалния кодекс, в резултат на което постепенно отделните фази в корупционния процес намериха своя правна дефиниция. И все пак, въпреки многобройните декларации и предизборни ангажименти, резултатите от противодействието на корупцията оставаха частични и спорни. Отнемането на незаконно придобито имущество започна да дава резултати, макар и с огромните усилия на експертите и служителите в структурите на Комисията. Гражданската конфискация постепенно започна да придобива своя облик в практиката на КОНПИ, въпреки съпротивата и опитите за саботиране на процеса.Новият законопроект на ГЕРБ търси път към ефективно съвместяване на тези функции и отговорности в структурата на единна Комисия, която да координира и повиши качеството на процеса за противодействие на корупцията. В този смисъл, законопроектът включва отмяната на три съществуващи до момента закона и интегрира структурите, създадени от тях. Така, за първи път в законодателната практика по отношение на противодействието на корупцията, не се появява нова структура, създадена по нов закон, а един нов закон отменя три съществуващи. Примерите за подобна законодателна ефикасност са много малко в българската практика.Срещу това, авторите на идеята за някаква „специална агенция“, която да се бори с корупцията, противопоставят създаването на поредна нова структура, по специален закон, която освен всичко останало влиза в противоречие с основополагащи норми на конституцията, съществуващата законодателна практика и принципите на изграждане на модерната държава. Назначаван еднолично от президента председател на тази „специална агенция“ ще определя изцяло както заместниците си, така и задачите, които ще изпълнява тази структура. Разбира се, че след като е назначаван от президента, председателят или директорът на тази структура няма да има възможност да разследва онзи, който го е назначил.Но освен всички тези теми и аргументи, все още встрани от общественото и медийно внимание остава един друг въпрос, който има определящо значение за предстоящите дебати по двата законопроекта. Авторите и защитниците на „специалната агенция“ настояват, че доколкото Народното събрание избира министър-председателя и Министерския съвет, то не е в състояние да гарантира контрол върху ефективността при разследването на корупцията. Това бе ясно и категорично заявено, без мнозина да се замислят върху истинския смисъл на подобно твърдение.Ако Народното събрание не може да избира и контролира ефективно една институция, която трябва да противодейства ефикасно на корупцията, то това означава, че самата идея на парламентарната демокрация е подложена на критика. Ако пряко назначаван от президента едноличен орган на власт, който не се отчита пред никого освен пред самия „орган по назначаването си“, може да бъде по-ефикасен от институциите на парламентарното управление, това би означавало да приемем на доверие, че едноличното управление е за предпочитане пред парламентарната демокрация.Сама по себе си подобна аргументация показва, че авторите на този законопроект, които и да са те, където и да работят и където и да се намират, се опитват да създадат представата, че Народното събрание и всички избирани и назначавани от него колективни органи са неспособни да гарантират законност и справедливост за гражданите. Това е скрит призив към установяване на еднолично управление, което зад маската на мажоритарния вот за президент на Републиката ни предлага възможност за създаването на неподлежаща на какъвто и да било контрол еднолична власт, която да разследва всяко управляващо мнозинство.В тази перспектива дори не става въпрос за това какви би трябвало да са отношенията между тази „специална агенция“ и Прокуратурата на Република България. Тя се мисли като „щурмова команда“, която може да бъде използвана срещу всяко управляващо мнозинство от страна на всеки изпълняващ длъжността президент.Същественият въпрос е колко далеко биха могли да стигнат радетелите за „бърза и радикална антикорупция“? Ако някой споделя разбирането за предимствата на изцяло президентски режим на управление, то това е въпрос, който може да бъде решен само чрез нова Конституция. Всичко друго е опит за компрометиране парламентарната демокрация и завладяване на държавата от групови и корпоративни интереси, което всъщност е целта на всяка политическа корупция.", "date": "2017.09.29", "title": "За противодействието и 'антикорупцията'"}
{"url": "https://offnews.bg/ikonomika/prirodniat-gaz-poevtiniava-ot-1-oktomvri-666175.html", "text": "Природният газ поевтинява, парното и топлата вода не. Комисията за енергийно регулиране утвърди по-ниска цена на природния газ поевтиняването е със 7.29 на сто.Новата цена влиза в сила от 1 октомври, тя ще е с 27 лв. по-малко за 1000 куб. м.Парното и топлата вода няма да поевтиняват поне до началото до 2018 г., заяви председателят на комисията Иван Иванов. ", "date": "2017.09.29", "title": "Природният газ поевтинява от 1 октомври"}
{"url": "https://offnews.bg/kultura/techove-knigi-po-zemiata-i-kulturno-nasledstvo-v-risk-pokaza-odit-na-666179.html", "text": "След одит на дейността и за периода от 01.01.2014 г. до 30.06.2016 г. от Сметната палата са установили, че ръководствата на Министерството на културата и на Националната библиотека не са създали достатъчни условия за опазването на над 8-те милиона екземпляра, които съхранява библиотеката.Причината е, че , заявиха от палатата. Освен централната сграда, библиотеката разполага с още няколко имота, а книгите там не се съхраняват адекватно, казват експертите., допълват от Сметната палата, В резултат част от съхранявания библиотечен фонд е увреден, унищожен или неизползваем. Това създава риск за влошено качество на предлаганите обществени услуги по библиотечно-информационно осигуряване, както и от риск от загуба на национално културно наследство, се пише още в прессъобщението на Сметната палата.Администрацията на библиотеката е недостатъчна, заплатите на служителите са около минималната, а в същото време работата им се увеличава. Един служител на Националната библиотека се грижи за 39 хиляди екземпляра - много повече книги, за колкото се грижат същите служители в Германия и САЩ., допълват експертите.Те определят като \"сериозно предизвикателство\" опазването на културното наследство в библиотеката. Те са дали на министър Боил Банов 3 препоръки, на директора на Националната библиотека - доц. Красимира Александрова, 11.", "date": "2017.09.29", "title": "Течове, книги по земята и културно наследство в риск показа одит на Националната библиотека"}
{"url": "https://offnews.bg/tenis/serina-se-hvali-s-perfektna-figura-666166.html", "text": "Бившата номер 1 в женския тенис Серина Уилямс се похвали с перфектна фигура само месец, след като стана майка за първи път.Американката зарадва милионите си фенове, като публикува снимка в Инстаграм, от която става ясно, че е готова да се завърне на корта и да се пребори отново за първата позиция в ранглистата.По-малката от сестрите Уилямс има 23 титли от турнири от Големия шлем, като за последно спечели Откритото на Австралия в началото на годината.На 1 септември Серина стана майка, като роди дъщеря от основателя на социалната мрежа Reddit Алексис Оханян.Детето беше наречено Алексис Олимпия и вече си има профил в Инстаграм, а само за месец последователите му са над 60 хиляди. В момента без игра Серина заема 23-о място в ранглистата.", "date": "2017.09.29", "title": "Серина се хвали с перфектна фигура"}
{"url": "https://offnews.bg/kultura/ot-glezena-na-niakoj-beden-ot-cherepa-na-niakoj-tcar-666168.html", "text": "Краят на септември е, но следобедната жега по навик е допълзяла до еврейския квартал на Севиля.В тишината на сиестата жената пред мен очевидно бърза. Сянката й се придвижва по паважа, безшумна и гъвкава като струйка дим. След няколко крачки потъва в хладината на първия вход. Влизам и аз след нея без да знам защо. Озовавам се в малък магазин. Погледът ми преминава набързо през рафтовете с дребни сувенири и рязко набива спирачки пред миниатюрна порцеланова картина, вградена направо в мазилката на стената. Плочката е с размер на iPhone X, но напуканото й лице издава, че е връстница на Сервантес. На нея две сеньори са се разположили удобно на пейка и вече няколко столетия оживено обсъждат нещо (вероятно трета сеньора). Малко встрани от тях, на друга плочка, рицар в пълно бойно снаряжение язди напето към някакво село. На трета забелязвам слугата му върху охранено магаре. Съвсем до вратата на магазина малко момче чете вечерната си молитва, коленичило до леглото... Цялата стена е изпъстрена с подобни поолющени плочки, които са сякаш вагончета на детско влакче, което ме отнася назад във времето....- Какво е това? – питам жената на език, който ужасно се надявам да е испански. Тя се усмихва и казва само една дума – Асулехо. „Асулехо“ повтарям старателно и прибирам грижливо думата в паметта си, сякаш е ключ, който не искам да изгубя. Вече знам, че ще ми потрябва. Асулехо на испански (или Азулежу на португалски) всъщност е вариант на арабската дума Zellige (الزليج‎‎), която означава „малък полиран камък“. С нея наричат всички видове теракотни плочки с глазирана повърхност. Характерният порцеланов блясък се получава от емайлирането им с различни метални окиси. Тази техника на обработка на глината е позната още от древен Египет, но звездният й миг настъпва с изгрева на полумесеца и похода на мюсюлманската култура от средна и централна Азия, през Средиземноморието до иберийския бряг. За жителите на средновековен Иран, Османската империя, Магреб или Халифата на Кордоба малките плочки с топъл блясък са повод за същата радост и гордост, както и печеният патладжан с медена глазура. Те са не само извор на божествена наслада за душата, но и надеждна закрила за тялото през летните жеги...С асулехо в продължение на векове се облицоват стени, подове, паркови алеи, фасади, фонтани, църковни олтари, дворци, болници и кръчми. В началото на 8 век те се настаняват трайно в Севиля заедно с мюсулманското нашествие на Пиренеите, а няколко века по-късно поемат към всички краища на стария континент.Ако сме поети бихме казали, че точно с асулехо са покрити историческите мостове, свързващи редица противоположни брегове - на исляма и католицизма, на религиозното и светското, на разточителния лукс и скромната радост на бедния... Теракотените плочки стават част от маркировката в развитието на европейската култура. Те постилат пътя от далечен Самарканд до Лисабон, от средновековната иконография до модернизма на съвременната градска архитектура и от ръчно изработените уникати до масовото индустриално производство.Уикипедия старателно информира, че едни най-ранните запазени образци в Испания датират от 13-ти век и могат да бъдат видяни в цялото им великолепие в двореца Алхамбра в Гранада. Има едно досадно езиково клише за гледките, които просто „спират дъха“, но тук, в резиденцията на династията на Насридите, този израз си е съвсем на място.", "date": "2017.09.29", "title": "От глезена на някой беден, от черепа на някой цар..."}
{"url": "https://offnews.bg/izvan-terena/taksidzhia-potroshi-aguero-asat-na-siti-e-aut-do-nova-godina-666184.html", "text": "Лоши новини за почитателите на Манчестър Сити, а и на всички, които обичат талантливите голмайстори. Серхио Агуеро претърпя ужасяваща катастрофа тази нощ и ще пропусне поне два месеца от сезона.Инцидентът се случи в Холандия, където аржентинецът бе на концерт в почивния си ден. Той е гледал любимия си колумбийски певец Малума, с кого са и приятели.По пътя към летището, от което нападателят е трябвало да се качи на самолет за Манчестър, таксито се е забило челно в крайпътен стълб.Вследствие на удара Агуеро е със счупени ребра ио ще трябва да се възстановява около два месеца. Поне така твърдят медиите на Острова.В официалната позиция на Сити се съобщава, че 29-годишният нападател ще се завърне още днес в Манчестър, след което веднага ще бъде прегледан от медицинския щаб. Едва след това клубът ще коментира конкретното състояния на Кун и евентуалното му отсъствие. Със сигурност обаче голмайсторът ще пропусне дербито с Челси през уикенда.Това е сериозен удар по тима на Гуардиола, който гази наред в първенството и Шампионската лига. Агуеро е безценна част от наистина страховитата атака на \"сините\".", "date": "2017.09.29", "title": "Таксиджия потроши Агуеро, асът на Сити е аут до Нова година"}
{"url": "https://offnews.bg/izvan-terena/tino-asprilia-hiu-hefnar-ti-ni-nauchi-da-chetem-spisania-s-edna-raka-666186.html", "text": "Уникален почитател на Хю Хефнър се оказа бившият колумбийски нападател Фаустино Асприля. Веселякът направи страхотна кариера в Парма и Нюкасъл.Смъртта на 91-годишния издател на \"Плейбой\" явно дълбоко разтърси Тино. Колумбиецът з почна да поства съобщение след съобщение в Туитър, в които изразява скръбта си и възхищението към американеца.Последните му думи по темата обаче бяха култови. \"Благодарение на Хю Хефнър нашето поколение се научи да чете списания с една ръка\", избухна Тино, роден през 1970 година. Отлично попадение, пич!Самият Асприля е в подобен бизнес. Той върти търговия с ароматни презервативи.Тино също минаваше за невероятен плейбой навремето. Славата му в Колумбия на жребец му докара покана за участие в няколко порно филми. Бившият футболист обаче отказа.", "date": "2017.09.29", "title": "Тино Асприля: Хю Хефнър, ти ни научи да четем списания с една ръка"}
{"url": "https://offnews.bg/obshtestvo/omv-chestva-denia-na-kafeto-s-bezplatno-espreso-i-novi-produkti-666180.html", "text": "На 1 октомври бензиностанции OMV ще отбележат деня на кафето с много изненади и безплатно еспресо за своите клиенти. Тази година компанията ще обогати менюто си с нова капучино напитка и с иновативна чаша, която помага за опазването на околната среда.По време на проведения за трети път VIVA Cafe Бариста шампионат за служители на бензиностанциите, се състоя и конкурс за каЮфе напитки по авторски рецепти на служителите. Под погледа на Горан Хубер, един от топ баристите в света и специално жури, бяха раздадени три награди, като първа награда взе Веган капучино по рецепта на Спасиана Миленова, което влиза в менюто с кафе напитки на компанията.„Знаем, че кафето, което предлагаме на нашите обекти, често пъти е причина хората да избират именно OMV за място за среща или почивка по време на път и именно поради това обучаваме, ангажираме и мотивираме непрекъснато нашите служители, за да дават най-доброто от себе си в приготвянето на кафе напитки\", заяви Петър Величков, управител на OMV България.Тази година OMV България е отличена с два Best Buy Award медала. Независимо маркетингово проучване сред потребителите показа, че VIVA Cafe е посочено като кафе-бар/кафене в бензиностанция с най-добро съотношение цена-качество в България. Същото маркетингово проучване сред селектирана потребителска група – така нареченото поколение „Милениум“, която е и най-важната потребителска група в момента, OMV получава отличието Best Buy Award за бензиностанция, която предлага най-добро съотношение цена-качество в България.Друга иновация, която ще стане част от арсенала с продукти на бензиностанции OMV, е ядливaта вафленa чашка за кафе „Cupffee“. Тя е създадена от българи и е изградена изцяло от натурални и екологично чисти суровини и може да бъде изядена в качеството си на обикновена придружаващата кафето бисквитка. „OMV България се свърза с нас с предложение да подкрепи нашата бизнес идея, като използва за тестови период от време вафлените ни чашки, предоставяйки на клиентите възможност при желание от тяхна страна да изпият кафето си в тях. Много се радваме, че получаваме това доверие и ще дадем всичко от себе си, за да отговорим на високите стандарти на работа на OMV България “, казва Мирослав Запрянов, един от създателите на „Cupffee“.", "date": "2017.09.29", "title": "OMV чества деня на кафето с безплатно еспресо и нови продукти"}
{"url": "https://offnews.bg/obshtestvo/niama-dom-za-tiah-vrashtat-gi-v-kontclagera-v-razgrad-666178.html", "text": "Една добра и една много лоша новина! Добрата е, че , оцеляха. Лошата е, че те най-вероятно ще бъдат върнати в зоокъта в Лудогорието, където условията са кошмарни и дори няма ветеринар. Това стана ясно от обясненията на екоминистерството на запитване на OFFNews за това какво се случва с бебетата.Причината е, че нито един зоопарк с нормални условия в България не иска двете новородени - Терез и Масуд.Те се родиха на 9 септември в Разград, когато край зоокъта имаше панаир. Оказа се, че на по-малко от клетката на лъвовете е била разпъната сергия, шумът от която изплашил родителите и те стъпкали бебетата. Едно от малките почина, а другите две (Терез и Масуд) бяха откарани от екоактивисти в клиника в София.След инцидента се разбра, че лицензът на зоопарка в Разград е изтекъл още през 2014 г., не е подновяван, а директорът не е спазил изричното указание на Министерството на околната среда и водите лъвовете да не се размножават.От ековедомството обясняват, че многократно са давали предписания за подобряване на условията за животните и дори са предлагали контрацептиви за лъвовете, които никой не поискал.В момента всички зоопаркове в България били препълнени с големите котки и никой не искал да поеме грижите за Терез и Масуд.Днес от фондация \"Дивите животни\" публикува снимки на двете малки, които се възстановяват след травмата.Ето и текста към тях:Десетки хора са изразили благодарност към клиниката за ангажираността по проблема във фейсбук. Повечето от мненията са, че двамата малки красавци не трябва да бъдат връщани в \"концлагера в Разград\" и че ако никой не ги иска те трябва да намерят дом в някой резерват в Африка.От МОСВ обаче обясняват, че лъвчетата няма къде другаде да отидат освен там, където са се родили.", "date": "2017.09.29", "title": "Няма дом за тях: Връщат ги в концлагера в Разград"}
{"url": "https://offnews.bg/kultura/stiagajte-bagazha-za-plovdiv-kapana-fest-zapochva-dnes-palna-program-666191.html", "text": "Днес стартира есенното издание на колоритния фестивал в сърцето на Пловдив – \"Капана Фест\". Хиляди посетители от България и чужбина ще пристигнат в автентичния квартал, за да се включат в разнообразната програма. Три дни, три музикални сцени с над 16 артиста, кино прожекции, литературни четения, работилници и изложби, творчески и развлекателни проекти, както и най-утвърденият занаятчийски базар, представящ изделията на над 120 изявени автори в страната, ще очакват всички.От днес до неделя от 10:00 до 22:00 часа базар \"Капана\" ще възроди творческия и занаятчийски дух в кв. Капана, като представи съвременните български автори в няколко тематични зони: авторски изделия, натурални храни и напитки, съвременна българска мода, както и емблематичната зона за грамофонни плочи, превърнала се в средище за всички меломани.Кино програмата включва игрални и документални филми, част от които ще бъдат представени лично от своите автори. От петък до неделя в 19:30 часа на големия екран на ул. Абаджийска ще се прожектират бългаските игрални филми „Дървеното езеро“ и „Малък-Голям“ (Ясен Григоров), „Урок“, „Скок“и „Слава“ (Петър Вълчанов), „Жажда“ (Светла Цоцоркова Стоицова), Легендата за първия кукер“ (Студио Змей).На ул. \"Магура\" пък може да бъде видяна документалната лента в 6 епизода „Човек и Космос“ (Сам Нийл), с която фестивалът ще отбележи Европейската нощ на учените, както и филмите „Човек и Природа“, „Човек и Човек“.Литературната зона ще бъде разположена на ул. \"Абаджийска\" и ще запознае публиката с различни български автори и техните произведения. Един от акцентите в програмата е представянето на произведението „Приказка за Стоедин“ на Никола Русев от дъщеря му Иглена Русева. В Международния ден на поезията, 1 октовмри, Лиел Александра Адмон и Катя Кремзер ще изпълнят вечерeн рецитал на поезия с акустичен акомпанимент на китара.Театърът също намира своето място по време на \"Капана Фест\". Откритата сцена на ул. Бенковски (Performance stage) ще покаже спектаклите „Жужене“, „Момини седенки“, бродуейския мюзикъл \"Ани\", както и финала на брейк състезанието за младежи. Благотворителен проект „Човешка джага“ за подпомагане на изявени студенти (ул. \"Хр. Дюкмеджиев\"), творчески инсталации, рисуване с къна, детски работилници и още много други активности могат да бъдат открити през трите фестивални дни.Разбира се, не бива да се пропуска и музикалната програма, която включва Reverie, Oстава, Brazz Vilidj, Mary`s Flower Superhead, Rebelties, DJ Skill, DJ Mad Bear, Skiller & Jahmmi Youth, Innerglow, Jin Monic, Vick, Saint Electrics, Selector Lazy Face и Dead Man`s Hat, както и концерта „Remember Chester” в чест на покойния Честър Бенингтън, който ще закрие фестивала в неделя вечер на главната сцена.", "date": "2017.09.29", "title": "Стягайте багажа за Пловдив, Капана фест започва днес (пълна програма)"}
{"url": "https://offnews.bg/obshtestvo/darzhavata-otpisa-siamskite-bliznatci-ot-sliven-666158.html", "text": "Държавата отписа като неспасяеми сиамските близнаци от Сливен въпреки мнението на чужди лекари, че едното дете има шанс да оцелее.Фондът за лечение на деца вече два месеца системно отлага вземането на решение за лечението им, като в същото време не дава и отказ. Родителите са отчаяни и не знаят към кого да се обърнат.Ходене по мъкитеНад година семейството се бори за оцеляването на единия близнак - Богдан. Брат му Янко е в мозъчна смърт от раждането си.Богдан и Янко се раждат в Сливенската болница с тежка аномалия - срастване в таза. Имат обща храносмилателна и кръвоносна система. Янко е в мозъчна смърт от раждането. Първоначално хирург от една от университетските болници в София казва на семейството, че може да оперира близнаците и да спаси единия. По-късно отказва без да даде обяснение. Затова през 2016-а близките кандидатстват към Фонда за лечение на деца в чужбина. Получават отказ, защото специалистите преценяват, че случаят е безнадежден. Под становището се подписват 14 национални консултанти. Фондът се притеснява и за юридическата страна  - издадени са ЕГН-та на двете деца, а при операция едното би загинало със сигурност. От правна гледна точка то все още е жив човек.Финалното решение е децата да бъдат изпратени в Дома за медико-социални грижи \"Вяра, Надежда и любов\" в Бургас, защото състоянието им изисква ежедневно полагане на медицински грижи - прегледи, хранене със сонда и др. НадеждатаПритеснени, че никой не им предлага разрешение, роднините търсят съдействие от медиите. Лъч надежда виждат в думите на член на Обществения съвет към Фонда, който заявява в интервю, че пари биха се намерили, стига да има специалист в чужбина, който би поел операцията. И такъв се намира. Клиника в Ню йорк заявява готовност за приеме децата с изричното уточнение, че няма как и двете да бъдат спасени, защото са с общи органи и системи, а Янко вече е нежизнеспособен. Дават надежда единственo за Богдан.Семейството кандидатства отново към фонда с тази оферта - документите са подадени на 3 август 2017 г. Води се и кореспонденция с клиника в Лондон. Два месеца по-късно, в края на септември, фондът все още не е дал отговор ще заминат ли децата. Не е дал и отказ. Чакал нови становища. Никой не информира семейството какво се случва, в какъв срок за очакват решението.Вместо \"да\" или \"не\" от фонда, идва поредното отлагане - децата са преместени в \"Пирогов\" за изследвания. На родителите е съобщено, че това се прави, за да се види актуалното им състояние и да се прецени дали ще заминат. Вече трета седмица обаче децата са в болницата, а заключението не идва. Фондът \"го чака\". От \"Пирогов\" препращат към фонда, когато наш репортер ги потърси за разяснения по случая. Близките споделят, че получават много разнопосочни обяснения: че децата са там само за изследвания; че ги подготвят за заминаване; че може да ги оперират и у нас. \"Последният път лекуващият лекар се опита да ни подготви да очакваме най-лошото\", казва дядото на близнаците. Междувременно фондът заседава на няколко пъти и не взема решение. Защото чака становища - от МЗ, от Пирогов, от лекарска комисия, от юристите на МЗ. За едно трудно решениеБогдан и Янко са родени от 14-годишна майка от ромски произход през август 2016. Бащата е втори братовчед на майката. Вероятно родствената връзка и възрастта на родилката са причина за тежката аномалия. Въпреки нея обаче семейството и за момент не се отказва от децата и настоява, че би направило всичко възможно, за да бъдат оперирани и Богдан да бъде спасен.Решението не е лесно нито от медицинска, нито от правна, нито от финансова и управленска гледна точка.Медиците тук са категорични, че спасение няма. Децата на практика са оставени на съдбата. В Бургас за пратени... завинаги. Излизат оттам само заради усилията на семейството да издейства лечение в чужбина. Сложна е и юридическата страна. Фондът трябва да изиска правно становище от министерството как да разреши проблема с двете ЕГН-та на близнаците и неминуемият фатален изход за Янко при евентуална операция. Въпросът кое повече нарушава медицинската етика и закона - да се пожертва детето в мозъчна смърт или да се осъди на сигурна смърт по-здравото дете, отдавна трябваше да е намерил отговор.Макар никой да не го признава открито, проблем са и финансите. Операцията би струвала много скъпо. Много вероятно е сумата да е седемцифрена. Освен медицинските разходи, трябва да се предвидят и такива за транспорт. Редно ли е да се отделя толкова голяма сума за лечение, чийто изход не е ясен, нито е ясно дали детето след това би било жизнеспособно? Моралният въпрос е отворен и еднозначен отговор няма. Остава обаче усещането, че докато администрацията уж \"търси\" решение, всъщност го чака да дойде от само себе си.", "date": "2017.09.29", "title": "Държавата отписа сиамските близнаци от Сливен"}
{"url": "https://offnews.bg/futbol/eva-karnejro-futbolistite-ne-sa-gladiatori-666182.html", "text": "Бившият доктор на лондонския Челси Ева Карнейро проговори пред френския \"Екип\" близо две години след уволнението си от клуба, след като предизвика гнева на мениджъра Жозе Моуриньо, след като навлезе на терена и се опита да помогне на контузения Еден Азар.Португалецът се нахвърли върху нея публично, а кратко време след това тя беше освободена. Карнейро съди Челси.Според нея е абсурдно неквалифицирани лица като треньори и мениджъри да взимат медицински решения и така да застрашават живота и бъдещето на играчите.\"Футболистите не са съвременни гладиатори, а човешки същества. За съжаление ръководството на Премиър лийг и дори самият профсъюз на играчите си затварят очите в името на парите\", споделя родената преди 44 години в Гибралтар Карнейро. Тя искрено си признава, че футболът й липсва.Карнейро благодари също така на пресата за отразяването на скандала й с Моуриньо.\"Бях като Давид срещу Голиат, но медиите не представиха едностранчиво нещата, за което им благодаря. Надявам се да се завърна във футбола. Имах някои предложения, но не дойдоха в точното време.Надявам се във футбола да се поучат от своите грешки и да не ги повтарят\", споделя още Карнейро.", "date": "2017.09.29", "title": "Ева Карнейро: Футболистите не са гладиатори"}
{"url": "https://offnews.bg/112/dzhip-i-avtobus-na-gradskia-transport-se-sblaskaha-v-sofia-666187.html", "text": "Джип и автобус 102 се сблъскаха в София. За инцидента съобщи в Twitter Емануил Найденов. Инцидентът е станал малко след 14 часа днес на бул. \"Акад. Иван Ев. Гешов\". Джипът е управляван от жена на видима възраст между 30 и 40 години. По първоначални данни при катастрофата няма пострадали. Инцидентът затрудни движението по булеварда. Снимки: Емануил Найденов", "date": "2017.09.29", "title": "Джип и автобус на градския транспорт се сблъскаха в София"}
{"url": "https://offnews.bg/politika/sotcialistite-v-ep-nastoiavat-za-nezabavno-priemane-na-balgaria-v-shen-666156.html", "text": "Председателят на групата на социалистите и демократите в Европейския парламент Джани Питела изпрати писмо до председателя на Европейския съвет Доналд Туск, в което призовава за незабавно приемане на България и Румъния в Шенген, предаде БТА.Питела настоява Туск да предприеме необходимите стъпки. Крайно време да се престане с отношението към българите и румънците като към втора класа европейски граждани, добавя той.Водачът на социалистите в ЕП отбелязва, че задълбочени проверки вече са показали, че двете държави изпълняват условията за присъединяване към пространството без гранични проверки. По думите на Питела отпадането на проверките по българските и румънските въздушни, морски и сухопътни граници ще бъде не само естествена стъпка към по-обединена Европа, но и ще помогне за затвърждаване на взаимното доверие в ЕС.Преди ден Еврокомисията също официално обяви, че подкрепя бързото приемане на България и Румъния в шенгенската зона.Решението обаче трябва да бъде одобрено от всички страни членки, а към момента не всички го подкрепят.", "date": "2017.09.29", "title": "Социалистите в ЕП настояват за незабавно приемане на България в Шенген"}
{"url": "https://offnews.bg/izvan-terena/baloteli-otnovo-stana-tatko-666160.html", "text": "Скандалният италиански нападател на Ница Марио Балотели е станал баща за втори път. 27-годишният футболист се похвали с щастливото събитие в социалните мрежи, като написа \"Щастие\".Сведенията коя е майката са оскъдни, защото Балотели не е афиширал да има сериозна връзка в последните години. Според АНСА майката на второто дете на Супер Марио е 26-годишната швейцарка Клелия.Тя е родила момченце, което са нарекли Лион. През 2012 година Балотели стана баща за първи път, след като италианската тв водеща Рафаела Фико го дари с дъщеря Пиа.", "date": "2017.09.29", "title": "Балотели отново стана татко"}
{"url": "https://offnews.bg/obshtestvo/lotariata-za-zelena-karta-startira-na-3-oktomvri-666154.html", "text": "Лотарията за Зелена карта започва на 3 октомври. Програмата DV-2019 ще се проведе изцяло по електронен път на dvlottery.state.gov Електронните формуляри за регистрация се подават от 12 ч. на обед, източно стандартно лятно часово време, на 3 октомври до 12 ч. на обед, източно стандартно време, на 7 ноември. Кандидатите могат да попълнят електронния формуляр E-DV на адрес dvlottery.state.gov през периода за регистрация. Не се приемат заявки за участие, изпратени по пощата. Няма такса за попълване на електронния регистрационен формуляр за участие в програмата. Участниците ще получат официален номер за потвърждение на регистрацията си. Изключително важно е да запазят този номер до 30 септември 2019 г.Единствено чрез него участниците ще могат да проверят дали са изтеглени в програмата DV-2019. Всички участници, включително тези, които не са избрани, ще могат да проверят статуса на заявката си за участие чрез функцията Entrant Status Check на уебсайта на програмата dvlottery.state.gov след 1 май 2018 г.Изтеглените участници, които отговорят на указанията, предоставени им на страницата за проверка Entrant Status Check, ще получат информация за насроченото интервю за имигрантска виза също чрез Entrant Status Check. Данните за DV-2019 ще бъдат достъпни чрез Entrant Status Check поне до 30 септември 2019 г. Съобщения до тези, които са изтеглени, НЯМА да бъдат изпращани по електронна или обикновена поща.Всеки получател на писмо или имейл, в който се твърди, че е спечелил от програмата (лотарията за зелена карта) или му се обещава зелена карта, може да е сигурен, че съобщението е подвеждащо и измамно. Освен това не се извършва плащане към трета страна в процеса по кандидатстване за виза от лотарията за зелена карта. Единственото необходимо плащане е самата такса за виза, която се плаща в Посолството на САЩ.Законът допуска само един електронен формуляр за всеки участник по време на периода за регистрация. Кандидати, които са изпратили повече от един формуляр, ще бъдат дисквалифицирани. Възможно е обаче съпруг и съпруга да подадат по един отделен формуляр, като включат в него своя брачен партньор, ако и двамата отговарят на изискванията.", "date": "2017.09.29", "title": "Лотарията за Зелена карта стартира на 3 октомври"}
{"url": "https://offnews.bg/izvan-terena/ronaldo-pokaza-novoto-bugati-za-2-9-miliona-dolara-666192.html", "text": "Кристиано Роналдо се похвали в Инстаграм с поредната си играчка - Бугати Широн.  „Нов звяр в гаража”, написа звездата на Реал, като пусна и съответното видео.Цената на автомобила започва от $2,9 млн. Мощността на двигателя по каталог е 1500 конски сили, максималната скорост – 420 км/ч., а ускорението от място до 100 км/ч става за 2,5 сек.Медиите в Испания побързаха да напомнят, че преди броени дни – в началото на септември, Роналдо се похвали със звяр от лимитираната серия Ferrari F12 Tour de France. В колекцията от автомобили на звездата също присъстват Bugatti Veyron, Lamborghini Aventador, Porsche 911 Turbo S, Ferrari 599 GTO и Rolls-Royce Ghost.В момента Реал води преговори с лидера на тима си за продължаване на договора му при по-изгодни условия. 32-годишният Кристиано работи за 21 млн. евро годишно. Но настоява за увеличение на заплатата до 30-40 милиона евро.Той не може да преживее, че Неймар вече взима повече от него. Бразилецът измъкна 30 милиона евро годишно на ПСЖ плюс още куп бонуси.", "date": "2017.09.29", "title": "Роналдо показа новото Бугати за 2,9 милиона долара"}
{"url": "https://offnews.bg/politika/radan-kanev-haskovskata-drama-e-modelat-na-upravlenie-na-gerb-666147.html", "text": " е показателна за изначалните и нелечими проблеми, в които моделът на управление на Борисов вкарва обществото. И да не ми разправят, че е нещо особено или нетипично - един вид инцидент, пише в профила си във фейсбук бившият лидер на ДСБ Радан Кънев.Случаят с Бойко Борисов, Цветан Цветанов, Делян Добрев и \"дядо Добри\" (Добри Беливанов), както мило наричаха кандидата си, е типичен, а не изолиран. Правило, а не изключение.Местните избори'2015 бяха апогей на партийния модел на ГЕРБ - Бойко гарантира за кандидат-кметовете \"си\", Горанов налива пари в \"неговите\" общини и реже чуждите, Томислав Дончев се грижи кметовете \"му\" да са \"отличници\" по \"усвояване\" на европейски пари. Бъчварова не вижда какво прави местното МВР по време на местни избори. А то ръководи процеса на купуване на гласове за кандидата \"му\", докато преследва купувачите на опонента \"му\". Цветан... Цветан подбира кандидатите \"му\". Или ... кандидатите \"си\". Въпрос на гледна точка. И след изборите ръководи процеса на партийни назначения в превзетите, с парите и силата на цялата държава, общини.Резултатът: Хасково. Партийно назначена администрация от кумци, брат'чеди, снахи и прочие на местните партийни велможи. Некомпетентни кметове, чието единствено достойнство са лоялността и послушанието. Обръчи от партийни фирми, които взимат всички обществени поръчки. Милиони по проекти в партийни каси, а в общината - старата мизерия, украсена с някой шадраван.Проблемът е за всички граждани на общината, а заради безобразните кражби от републиканския бюджет - и за всеки гражданин на държавата.Да - не говоря за ГЕРБ или за Борисов. Техните проблеми са си тяхна работа. Те очевидно добре се справят със задачата да печелят избори. Сметката обаче плащаме всички ние - които плащаме данъци и се надяваме администрацията да ни служи, а не да ни граби...", "date": "2017.09.29", "title": "Радан Кънев: Хасковската драма е моделът на управление на ГЕРБ"}
{"url": "https://offnews.bg/obshtestvo/pensionerat-bozhidar-dimitrov-pred-offnews-slizam-ot-ringa-kogato-sa-666161.html", "text": "Божидар Димитров, директор на Националния исторически музей, е подал заявление за прекратяване на трудовото му правоотношение по взаимно съгласие поради придобитото от него право на пенсия за осигурителен стаж и възраст, съобщиха от Министерство на културата.Министър Боил Банов е подписал заявлението на Димитров и то влиза в сила от 1 ноември 2017 г.Подадох оставка, защото ми е време да си почина, заяви историкът пред OFFNews.Димитров добави, че 72 години са достатъчно добра възраст, за да излезе човек в пенсия.", "date": "2017.09.29", "title": "Пенсионерът Божидар Димитров пред OFFNews: Слизам от ринга, когато съм на върха"}
{"url": "https://offnews.bg/futbol/ludogoretc-doprinese-za-kraha-na-germanskia-futbol-prez-sedmitcata-666157.html", "text": "Шампионът Лудогорец победи втория в Бундеслигата Хофенхайм с 2:1 в мача си от Лига Европа и допринесе за тоталния крах на германските тимове в Европа през седмицата.И шестте отбора от Бундеслигата, които стигнаха до груповата фаза на Шампионската лига и Лига Европа, загубиха мачовете си.Всичко започна във вторник, когато Борусия (Дортмунд) отстъпи с 1:3 на Реал Мадрид, а РБ (Лайпциг) падна с 0:2 от Бешикташ. Ден по-късно Байерн (Мюнхен) се срина срещу Пари Сен Жермен, а поражението с 0:3 доведе до уволнението на Карло Анчелоти.Двубоите в Лига Европа снощи също завършиха с крах за тимовете от Германия. Кьолн се препъна срещу Цървена звезда с 0:1, а Херта (Берлин) изненадващо загуби от шведския Йостерсунд също с 0:1.Последиците от лошите резултати не закъсняха и Германия беше изместена от третото място в ранглистата на УЕФА от Италия.", "date": "2017.09.29", "title": "Лудогорец допринесе за краха на германския футбол през седмицата"}
{"url": "https://offnews.bg/sviat/hiu-hefnar-shte-lezhi-v-kripta-do-tazi-na-merilin-monro-666162.html", "text": "Хю Хефнър, който почина от естествена смърт на 91 години, ще почива в мир в крипта до тази на една от иконите на \"Плейбой\" и Холивуд Мерилин Монро. Хефнър е закупил гробното място през 1992 г. за 75 000 долара, предава Би Би Си.В социалните мрежи голяма част от феновете му го похвалиха, други обаче не останаха очаровани от решението му.Независимо от мнението на хората, създателят на култовото списание ще лежи близо до жената, излязла на корицата на първия брой на \"Плейбой\", която загина през 1962 г.", "date": "2017.09.29", "title": "Хю Хефнър ще лежи в крипта до тази на Мерилин Монро"}
{"url": "https://offnews.bg/bojni/stana-iasen-honorarat-na-kobrata-sreshtu-dzhoshua-666153.html", "text": "Българската звезда в професионалния бокс Кубрат Пулев може да спечели рекордните в кариерата си 2 млн. паунда от сблъсъка със световния шампион в супертежка категория Антъни Джошуа на 28 октомври в Кардиф, обяви таблоидът “Сън”.Двамата боксьори ще се изправят един срещу друг на стадион “Принсипалити” в Кардиф, като залогът освен парите са и трите пояса на британеца във версиите IBF, IBO и WBA. Двубоят предизвика истинска истерия на Острова, като в деня на пускането на билетите в продажба бяха разграбени 70 000.С това беше счупен и рекордът за най-бърза продажба на пропуски за спортно шоу на съоръжението. Преди два дни Кобрата обяви, че ще дари половината от хонорара си за благотворителност, ако победи Джошуа.“Здравейте, приятели! Ден след ден, голямата битка в Кардиф наближава. Мисля си...., че ако победя в този мач, ще даря половината пари за благотворителни каузи. За домове за сираци или на болници за животоспасяващи апаратури и други. Аз ще съм щастлив да съм световен шампион.Парите нека да зарадват други, крайно нуждаещи се”, написа Пулев в социалната мрежа, а много с основание попитаха дали ще направи дарение и ако загуби от Джошуа, но явно Пулев въобще не помисля за подобен сценарии.Кубрат има само една загуба в 26-те си мача до момента на професионалния ринг и тя е от Владимир Кличко с нокаут в петия рунд в мача им за титлата през 2014 година.Джошуа пък може да се похвали със 100% успеваемост - 19 срещи и 19 победи с нокаут. Хонорарът на Пулев срещу Кличко беше 1,4 милиона долара.", "date": "2017.09.29", "title": "Стана ясен хонорарът на Кобрата срещу Джошуа"}
{"url": "https://offnews.bg/temida/mvr-shte-proveriava-validnostta-na-razresheniata-za-orazhia-izpolzvan-666164.html", "text": "Върховна административна прокуратура (ВАП) се е самосезирала по повод множество инциденти и извършени закононарушения и престъпления с използване на огнестрелни оръжия на територията на страната в периода март – септември 2017 г.За това е възложено на Главна дирекция „Национална полиция“ да извърши проверка дали във всеки конкретен случай основателната причина, обосновала необходимостта от издаването на действащото разрешително за придобиване, съхранение и/или носене, и употреба на огнестрелни оръжия и боеприпаси за тях е налична и към настоящия момент, съобщиха от прокуратурата.Главната цел на проверката е да се установи дали оръжията, за които са издадени разрешителните се използват за някоя от лимитативно определените граждански цели в чл. 6 ал. 3 и чл. 58 ал. 1 т.10 от Закона за оръжията, боеприпасите, взривните вещества и пиротехническите изделия.ВАП разпореди на Главна дирекция „Национална полиция“ в друмесечен срок да обобщи и анализира резултатите от проверката и да предприеме конкретни мерки за отстраняване на констатираните нередности и слабости, с цел подобряване на дейността по контрола на оръжията и боеприпасите.", "date": "2017.09.29", "title": "МВР ще проверява валидността на разрешенията за оръжия, използвани при инциденти"}
{"url": "https://offnews.bg/sport/sportat-v-efir-na-29-septemvri-666150.html", "text": "Разнообразна програма очаква феновете в ефира в последния работен ден от седмицата. Внимание приковават два мача от Първа лига, както и баскетболният двубой между Лукойл Академик и Ювентус Утена.9.00 Тенис, турнир за мъже в Чъчду Mtel sport 2 9.00 Тенис, турнир за мъже в Шънчжън F+ 9.00 Тенис, турнир за жени в Ташкент Sport+ HD 10.00 Формула 1, Гран при на Малайзия (трен.) Диема спорт 2 12.30 Тенис, турнир за жени във Бухан Sport+ HD 13.35 Голф Mtel sport 2 17.30 Футбол, Локомотив (Пд) – Септември Диема спорт 19.00 Баскетбол, Лукойл Академик - Ювентус Утена  БНТ HD 20.00 Футбол, Верея – Славия Диема спорт 21.30 Футбол, Шалке 04 - Байер Eurosport 2 21.45 Футбол, Монако – Монпелие Диема спорт 2 21.45 Футбол, Куинс ПР – Фулъм Нова спорт 22.00 Футбол, Селта – Жирона F+9.00 Тенис, турнир за мъже в Чъчду Mtel sport 2 9.00 Тенис, турнир за мъже в Шънчжън F+ 9.00 Тенис, турнир за жени в Ташкент Sport+ HD 10.00 Формула 1, Гран при на Малайзия (трен.) Диема спорт 2 12.30 Тенис, турнир за жени във Бухан Sport+ HD 13.35 Голф Mtel sport 2 17.30 Футбол, Локомотив (Пд) – Септември Диема спорт 19.00 Баскетбол, Лукойл Академик - Ювентус Утена  БНТ HD 20.00 Футбол, Верея – Славия Диема спорт 21.30 Футбол, Шалке 04 - Байер Eurosport 2 21.45 Футбол, Монако – Монпелие Диема спорт 2 21.45 Футбол, Куинс ПР – Фулъм Нова спорт 22.00 Футбол, Селта – Жирона F+", "date": "2017.09.29", "title": "Спортът в ефир на 29 септември"}
{"url": "https://offnews.bg/politika/bsp-g-n-sudzhuk-vav-vseki-grad-dobrev-i-prezidentat-mi-e-sauchenik-666167.html", "text": "Днес във всеки град има по един г-н Суджук. Във всяка община има по един феодал, който упражнява властта си – и извън своята власт, който раздава обществените поръчки – на свои хора, който изнудва и заплашва.България се превръща във феодално владение. Едно управление, където най-важното е бизнесът на фамилията. Във всеки областен град – корупция, подмяна на процедури, заяви депутатът от БСП Елена Йончева в декларация от името на групата от парламентарната трибуна. Феодализират се цели региони в страната - депутат от ГЕРБ изнудва бизнесмен в Добрич за суджук и заплашва неговия бизнес, председателят на общинския съвет в Септември стреля и убива човек. В Перник лидерка на ГЕРБ си присвоява общинска детска градина. Ботевград – скандали в ГЕРБ, свързани с корупция и търговия с влияние.Но това, което достига до медиите, е само нищожна част.  Шуробаджанащина, непукизъм - винаги е имало в България и за това всички носят вина. Но ГЕРБ говорят за “нов морал” и трябва да се съглася - това наистина е нов морал, каза още Йончева. Тя подчерта още: Примерът в община Хасково е повече от шуробаджанащина - извършена е безскрупулна и нагла схема за подчиняване на общината от един роднинско - приятелския кръг с ясна цел - търговия с обществен и общински ресурс. Да припомня: в община Хасково, по искане на областния координатор на ГЕРБ, са назначени на ключови позиции роднини, кумове, бивши съдружници и съученици на същия областен координатор на ГЕРБ и депутат, господин Добрев. - Заместник кмет /ресор строителството/ – кум и бивш съдружник, Втори Зам. Кмет – бивш съдружник, съученик, Секретарят на общината – кума, Председателят на общинската избирателна комисия – кум, съпруг на секретаря на общината, Директор на финансова дирекция – първа братовчедка, Председателят на комисията по бюджет и финанси – зет, съпруг на директора на финансовата дирекция. Същият е акционер в над 40 фирми, които печелят обществени поръчки за десетки милиони лева. Само един пример – една от тези фирми е в топ три на фирмите, които санират сгради по програмата за енергийна ефективност.Общината не е семейната маса, на която са седнали най-близките роднини, кумове и бивши съдружници, където се разпределя семейният бюджет. Става дума за липса на морал, за проява на пълно безсрамие. Виждаме как един политик съвсем законно превзема една община и не вижда нищо нередно в това. Невъобразима наглост е да декларираш с гордост как грубо нарушаваш закона за държавния служител и принципа на конкурсното начало в държавната администрация.Вече две години този приятелски кръг управлява общината без проведен конкурс – в нарушение на закона, а секретарят на общината – кума - няма никакъв административен опит – пак в нарушение на закона.Моделът ГЕРБ е моделът на калинките. Валери Симеонов, коалиционен партньор на ГЕРБ, каза тези дни – “поставят се кадри на ръководни длъжности по чисто партийни, партизански съображения. Назначават се хора с приключили предварителни производства, със съмнителна биография, защото пари трябва да бъдат усвоени.“Българският премиер Борисов говори за превенция и противодействие на корупцията? Покажете го това противодействие, г-н Борисов, поне от кумова срама. Не сте ли Вие, който каза, че ще отстранявате при всяко съмнение за злоупотреба, включително и шуробаджанащина? Днес осребряването на властта е брутално и без задръжки. Едни го правят на ниво държава, други – на ниво област, трети – на ниво град.Мълчим с години за г-н Суджук. Мълчим с години за схемата Добрев. Мълчим за превръщането на България във феодално владение. Защото всеки смята, че от него нищо не зависи. Или и защото ни е страх…..страх за хляба.Този страх ще ни унищожи като народ. И най-голямата заплаха за България днес е нашето мълчание. Затова призовавам – говорете, пишете, протестирайте, викайте. Търсете вашите права - има кой да застане зад вас.Ако не започнем да разбиваме този МОДЕЛ на управление - и от този парламент – то ние нямаме право да бъдем в тази зала! Г-жо Йончева в диаграмата сте пропуснали много важен човек - президентът Румен Радев. Съучениксъм и с главния секретар на президента Димитър Стоянов, заяви в отговор Делян Добрев, цитиран от Фокус. „Може би аз съм ги направил президент и главен секретар“, коментира той. „Повече съм съученик с Румен Радев, отколкото със зам.-кмета Милена Трендафилова“, посочи Делян Добрев и допълни, че никога не е учил заедно с Милена Трендафилова. „Точно толкова съм съдружник с президента, колкото с Милена Трендафилова, с Евгени Консулов и със всички други във вашата схема“, поясни депутатът от ГЕРБ. „Във всяко министерство и агенция в София имам съученици, защото съм учил в математическата и езиковата гимназия в Хасково“, посочи Делян Добрев и допълни, че и Данаил Кирилов му е съученик. „Г-жо Йончева, ставате смешна, моля, като показвате диаграми, допишете президента, главния секретар, Данаил Кирилов\", призова Добрев. ", "date": "2017.09.29", "title": "БСП: Г-н Суджук във всеки град, Добрев: И президентът ми е съученик"}
{"url": "https://offnews.bg/obshtestvo/zonite-za-parkirane-v-sofia-s-novo-rabotno-vreme-sinia-v-sabota-do-18-666181.html", "text": "Екипи на ЦГМ ще сменят през уикенда стикерите за работното време на платените зони за паркиране в столицата. От 1 октомври те ще действат от 8,30 до 19,30 часа, съобщиха от Центъра за градска мобилност. Синя зона в събота пък ще е до 18 часа, а не както досега до 14 часа. От октомври влиза в сила разширението на „зелена зона“ в районите „Средец“ и „Лозенец“. В \"Средец\" ще бъдат разкрити 1193 платени паркоместа и отделно още 31 инвалидни. Те ще бъдат в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску\" и улиците \"Мизия\" и \"Хан Омуртаг\".В \"Лозенец\" ще се въведат 3500 места за платено паркиране. Новата зелена зона ще обхване участъка между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\".През почивните дни ще работят и три пункта за издаване на винетни стикери - на метростанциите Европейски съюз и НДК и на ул. „Будапеща“ 17 от 7.00 до 17.00 часа.", "date": "2017.09.29", "title": "Зоните за паркиране в София с ново работно време, синя в събота до 18 часа"}
{"url": "https://offnews.bg/obshtestvo/zaradi-lipsata-na-kadri-pozharnata-shte-razchita-na-dobrovoltci-666152.html", "text": "Заради острия недостиг на кадри в пожарната ще започнат работа доброволци. 12 противопожарни служби в страната ще бъдат прегрупирани, като служителите от тях ще бъдат пренасочени към други екипи. На тяхно място ще работят доброволци.Това обясни пред bTV директорът на Главна дирекция \"Пожарна безопасност и защита на населението\" Николай Николов.Две от службите, които ще бъдат прегрупирани, са тези в Пампорово и Боровец, стана ясно от думите на Николов. Хората, които работят там, ще бъдат разпределени към други денонощни екипи, които от двама ще станат по трима души в екип. Работата в Боровец и Пампорово ще бъде поета от екипите в Смолян и Чепеларе.Очаква се промените да приключат в края на следващия месец.„Няма да има лишени райони. В момента в повече от 3000 населени места няма пожарни служби, но няма лишени. Реакцията ще е по-бавна, но няма да бъдат лишени”, увери Николов.Синдикатите се обявиха против готвените промени. Според тях използването на доброволци в населените места не е достатъчно сигурно, тъй като обучението им не е на толкова високо ниво. В същото време пренасочването на служители в други населени места може да доведе до напускането им, защото ще се налага те да пътуват дълго до работното си място. На въпрос в Пампорово и Боровец как ще се пазят туристите, Николов предложи всеки хотел и туристически комплекс да си наемат частна противопожарна служба или да се обърнат към МВР за съдействие.\"Струва ми се, че министър Радев е подведен, че с новата техника, която бе закупена за структурите на пожарната, ще бъде превъзмогнат проблемът с бързата реакция. Категорично заявявам, че това не е така. Това са тежкотоварни автомобили - 7-тонни, 14-тонни, които не са автомобили, още повече пък самолети\", каза за телевизия \"България он ер\", президентът на Националния синдикат на пожарникарите и спасителите \"Огнеборец\" Венцислав Станков.По думите му през първото полугодие на 2017 година броят на произшествията се е увеличил осезаемо спрямо същия период през 2016 година - с 22,6%, или от 18 130 на 22 909 произшествия.На 5 и 6 октомври ще се състои национален съвет, на който пожарникарите ще вземат решение дали ще протестират и кога.", "date": "2017.09.29", "title": "Заради липсата на кадри пожарната ще разчита на доброволци"}
{"url": "https://offnews.bg/politika/gerb-haskovo-diskriminatcia-e-rodata-na-dobrev-da-ne-raboti-v-obshtin-666151.html", "text": "Шокиращо тълкувание на скандала с приятелите и роднините на депутата от ГЕРБ Делян Добрев, масово назначени в община Хасково, направиха от местната организация на ГЕРБ.Сагата, която в медиите стана популярна като \"Кумгейт\", \"Дрийм Тийм гейт\" и \"Хасковогейт\" всъщност не била никаква драма твърдят от бойкоборисовата партия  в южния град.Според него нямало и проблем с това, че фирми с участието на Даниел Гаргов, председател на комисията по бюджет и финанси в местния парламент и съпруг на първата братовчедка на Делян Добрев, печелят многомилионни обществени поръчки на община Хасково.В същото време обаче се оказа, че \"Добревата рода\" е назначена на работа в общината незаконно.Тя обясни, че по закон трябва да се обявят конкурси в срок от 6 месеца.От БСП-Хасково пък обявиха, че всички факти за шуробаджанащината и икономическите зависимости в общината са верни. ", "date": "2017.09.29", "title": "ГЕРБ-Хасково: Дискриминация е родата на Добрев да не работи в общината"}
{"url": "https://offnews.bg/temida/kvitc-i-bandata-mu-ostavat-v-aresta-666172.html", "text": "Специализираният наказателен съд наложи мярка за неотклонение „Задържане под стража“ на шестима от участниците в бандата за изнудване чрез заплахи и побои, лихварство, палежи и разпространение на наркотици начело с Цветомир Ценов-Квиц на територията на Врачанска област и Козлодуй.На друг участник в организираната престъпна група е наложен „Домашен арест“.На 25 септември специализираната прокуратура повдигна обвинения на седем участници в престъпната структура: на ръководителя Цветомир Ценов, на Димитър Димитров, Росен Благомиров, Мартин Каменов, Силви Плешоев, Марио Йорданов и Кайчо Симов (който е с „Домашен арест“). Те бяха задържани на 26 септември 2017 г. при специализирана операция на ГДБОП и Специализираната прокуратура с участието на Дирекция „Жандармерия“ към ГДНП и Бюрото по защита при главния прокурор.На ръководителя на групата Ценов са повдигнати обвинения за 11 престъпления, сред които и отвличане , за което се предвижда от 10 до 20 години лишаване от свобода или доживотен затвор.Събраните до момента доказателства сочат, че групата е сформирана и е действала от септември 2015 г. на територията на област Враца и Козлодуй. Всеки от участниците в нея имал определени функции и отговорности: Димитров и Симов се занимавали с лихварство и събирането на дължими суми; Йорданов, Симов, Каменов и Благомиров „завеждали“ разпространението на наркотици във Врачанско; Благомиров отговарял за силоваците, които заплашвали и малтретирали собственици на заведения да плащат месечни вноски, унищожавали тяхно имуществото им, палили автомобили. В определени случаи Благомиров, Димитров и Каменов – по разпореждане на ръководителя Ценов и с негово лично участие, извършвали отвличания на лица и сексуални извращения с тях.Схемата за осъществяване на принуда, заплахи и силови действия била създадена по инициатива на Ценов, който извършвал охранителна дейност на земеделски земи във Врачанско заедно с петима от групата (които работели вохранителната фирма „Марс“ на съпругата на Ценов). Самият Цветомир Ценов е подсъдим по друго дело на Специализирания наказателен съд – като участник в групата за изнудване, лихварство и побои на Ангел Попов, известен в Северозапада с прякора си „Главестия“.", "date": "2017.09.29", "title": "Квиц и бандата му остават в ареста"}
{"url": "https://offnews.bg/futbol/vivacom-razdava-50-bileta-za-macha-s-frantcia-666171.html", "text": "Специално за всички футболни фенове VIVACOM ще осигури 50 билета за мача България-Франция, който ще се играе на 7-ми октомври на Националния стадион „Васил Левски“. Всеки клиент на телекома, който активира нова услуга, допълни или поднови съществуваща такава в периода 27.09-03.10, участва в томболата за спечелване на един от 50-те билета в Сектор Б.Победителите от играта на VIVACOM ще имат възможността да подкрепят „лъвовете“ в последната им битка за тази година от квалификациите за Световното първенство срещу „петлите“ от Франция.Печелившите ще бъдат изтеглени на 4-ти октомври, след което представител на VIVACOM ще се свърже с тях за получаването на наградата.На мача са добре дошли и всички деца в новооткрития VIVACOM семеен сектор. Направен специално да отговаря за техните нужди, фамилният сектор притежава удобни седалки, отделен вход и тоалетна, а при влизане симпатично лъвче посреща семействата. Така семействата ще подарят на децата си незабравими емоции и ще усетят заедно на живо магията на футбола. Детският билет е на символичната стойност от 2 лв.", "date": "2017.09.29", "title": "VIVACOM раздава 50 билета за мача с Франция"}
{"url": "https://offnews.bg/futbol/sezirat-prokuraturata-sreshtu-ultrasi-na-tcska-1948-666170.html", "text": "Фенклубът на Марек сезира Районната прокуратурата в Дупница за кражбата на огромен транспарант след мача с ЦСКА 1948 в събота, съобщава Zadupnitsa.Онзи ден жалбата до прокуратурата бе внесена официално от председателя на фенклуба Борислав Рударски.Става дума за транспаранта \"Марек - отборът на Югозапада\", който бе неизменна част от всяка домакинска среща на тима от години. Той обаче е изчезнал, а все още не е ясно кой точно го е откраднал.От фенклуба са го били оставили за неделната среща между ветераните на Марек и Левски, с която се отпразнуваха 65 години от от откриването на стадион \"Бончук\" и 40 години от победата на Марек над Байерн (Мюнхен).Съмненията за посегателството падат върху феновете на ЦСКА 1948, които бяха около 50-ина в сектора за гости.В жалбата си Рударски настоява да бъдат прегледани записите от камерите на стадиона, които покриват и сектор \"В\", известен още като \"Слънчев брег\", а срещу извършителите на кражбата, ако се счете, че е престъпление, да бъде образувано досъдебно производство.", "date": "2017.09.29", "title": "Сезират прокуратурата срещу ултраси на ЦСКА 1948"}
{"url": "https://offnews.bg/ikonomika/rabotnitci-ot-emko-otnovo-izlizat-na-protest-666144.html", "text": "Работници от военното предприятие \"Емко\" отново излизат на протест. Те искат да запазят работните си места. Протестът ще се проведе в Трявна, където е предприятието.В отворено писмо до медиите организаторите на протеста се оплакват от непрестанни проверки, които според тях са организирани на високо държавно ниво и целят унищожението на „Емко“, конфискуването и разпродаването на продукцията.От инициативна група на работници и служители на военното производство в Трявна изразяват убеждението си, че обещаното връщане на лиценза няма да се състои на 6-и октомври. С тези мотиви работници от военното предприятие в Трявна излизат днес на пореден протест.", "date": "2017.09.29", "title": "Работници от 'Емко' отново излизат на протест"}
{"url": "https://offnews.bg/kultura/nameriha-skitca-na-golata-mona-liza-smiatat-kuratori-666165.html", "text": "Портрет на гола жена, нарисуван с въглен, се смята за първоначалната скица на \"Мона Лиза\". Портретът е известен като \"Мона Вана\", а куратори от Лувъра твърдят, че имат достатъчно улики, за да препишат \"поне отчасти\" авторството му на Леонардо да Винчи.От 1862 г. картината се пази в замъка \"Шантли\" на 50 км от Париж, предаде Би Би Си.\"Скицата прилича на \"Мона Лиза\" по лицето и ръцете, това е наистина забележително\", казва кураторът Матию Делдикик.\"Това не е бледо копие. Ние гледаме на картината като на обект, по който се е работило успоредно с \"Мона Лиза\", допълва той, \"това е почти сигурно подготвителна работа за маслена живопис\".Специалистът по консервация в Лувъра Бруно Мотин потвърждава, че е картината е датирана от 16 век. Тъй като е много крехка, работата по нея е трудна и ще изиска много време, докато се определи дали наистина това е скицата на най-известната картина в света, допълва Монтин.", "date": "2017.09.29", "title": "Намериха скица на голата Мона Лиза, смятат куратори"}
{"url": "https://offnews.bg/politika/albania-ni-obeshta-che-niama-da-narushava-pravata-na-balgarskoto-malt-666135.html", "text": "Българската държава настоява да бъдат гарантирани правата на българското малцинство в Албания в съответствие с международните правни норми, заяви министър-председателят Бойко Борисов в телефонен разговор с албанския премиер Еди Рама.Поводът за обаждането в Тирана е \"готвеният от албанското правителство проектозакон за защита на малцинствата\", съобщават от правителствената пресслужба.Борисов е казал на Рама, че очаква проектозаконът \"да съдържа текстове, които да защитават правата на българското малцинство в страната.\"Рама от своя страна обяснил, че проектозаконът все още е в процес на изготвяне и е поел ангажимент, че \"Албания няма да наруши интересите на българското малцинство.\"Имаме общите усилия на българските власти и призоваваме заедно албанските власти албанският парламент да включи в проектозакона българското малцинство. Нашата общност в Албания, в историческите места Мала Преспа, Голо бърдо и Гора е изпратила петиция до албанския парламент, така че очаквам от Албания да признае българското етническо малцинство в тази страна, заяви в четвъртък евродепутатът от ГЕРБ/ЕНП Андрей Ковачев.Евродепутатът от ВМРО Ангел Джамбазки уточни, че законът не е разглеждан, нито обсъждан, нито гласуван, нито пък е приеман от Народното събрание на Република Албания, каквато информация се тиражира.Ангел Джамбазки и Андрей Ковачев вече наложиха в годишната резолюция на ЕП за напредъка на Република Албания да попадне текст, който призова правителството на страната да признае българско национално малцинство и да защити безусловно неговите права и законни интереси.", "date": "2017.09.29", "title": "Албания ни обеща, че няма да нарушава правата на българското малцинство"}
{"url": "https://offnews.bg/obshtestvo/oblachno-i-hladno-ostava-vremeto-dnes-666138.html", "text": "Времето днес ще се задържи почти без промяна, предимно облачно и хладно. На отделни места в южните и източните райони ще превали слаб дъжд.Главно над Западна България ще има временни разкъсвания и намаления на облачността. Ще духа до умерен, в източната половина от страната временно силен североизточен вятър. Максимални температури между 13° и 18°. Атмосферното налягане ще бъде по-високо от средното за септември. През деня слабо ще се понижи.Над Черноморието ще бъде предимно облачно и на отделни места ще превали слаб дъжд. Ще духа умерен до силен североизточен вятър. Максималните температури ще са 17-18°, температурата на морската вода е около 20-21°. Вълнението на морето ще бъде 4-5 бала.Над планините ще бъде предимно облачно, по високите части мъгливо. На отделни места ще превали слаб дъжд, над 2000 метра - слаб сняг. Ще духа умерен до силен североизточен вятър. Максималната температура на височина 1200 метра ще е около 8°, на 2000 метра – около 2°.", "date": "2017.09.29", "title": "Облачно и хладно остава времето днес"}
{"url": "https://offnews.bg/na-tozi-den/dnes-rozhden-den-imat-664002.html", "text": "Ген.-лейт. Ангел Антонов, началник на НСОПроф. д-р Любомир Спасов, директор на Университетска болница “Лозенец”Проф. д-р Милан Миланов, началник на централната реанимация в “Пирогов” и председател на Столична колегия на БЛСД-р Георги Гайдурков, лекар нутриционистПроф. д-р Любомир Спасов, директор на Университетска болница “Лозенец”Адалберт Зафиров, футболен треньорПроф. д-р Анна Недялкова, президент на ВСУ “Черноризец Храбър”Атанас Зафиров, депутат и член на Изпълнителното бюро на БСПВасил Стойчев, актьорГеорги Славов, кмет на ЯмболЕделина Кънева, оперна прима на Музикалния театърЗдравка Калайджиева, бивш съдия в Европейския съд в СтрасбургМатей Шопкин, поетСветлана Бонин, актриса", "date": "2017.09.29", "title": "Днес рожден ден имат"}
{"url": "https://offnews.bg/futbol/spriagat-ancheloti-za-milan-666163.html", "text": "Уволненият от Байерн Мюнхен треньор Карло Анчелоти по-куриозен начин може да се окаже най-желаният наставник в Европа.От Милан вече изразиха интерес към бившия си треньор, под чието ръководство \"росонерите\" постигнаха някои от най-големите си успехи.\"Тъжно е един от най-големите треньори на съвремието да си тръгне по този начин. Разочаровани сме от това решение\", коментира спортният директор на Милан Масимилиано Мирабели, като добави, че в клуба в момента разполагат с талантлив треньор в лицето на Винченцо Монтела и вярват в него.Не се знае какво ще се случи до две седмици, ако Монтела не изведе Милан до победи срещу Рома и Интер.В същото време английският \"Телеграф\" твърди, че Анчелоти може да се завърне в Премиър лийг шест години, след като напусна Челси. Поне три отбора били установили контакти със специалиста и всичко ще стане ясно в обозримо бъдеще.", "date": "2017.09.29", "title": "Спрягат Анчелоти за Милан"}
{"url": "https://offnews.bg/protesti/meditci-ot-pirogov-izlizat-na-protest-sreshtu-uvolneniata-v-bolnitcata-666143.html", "text": "Лекарите от \"Пирогов\" излизат днес на протест, съобщиха служители от лечебното заведение в отворено писмо до медиите.Като причина лекарите изтъкват \"прибързано взетото решение на ръководството на болницата за налагане на най-тежкото наказание-дисциплинарно уволнение на нашите колеги от Спешно отделение\".В писмото лекарите призовават да се изрази морална подкрепа и съпричасност към отстранените от длъжност лекари.\"Нека говорим открито за апокалипсиса на \"Пирогов\". Нека се чуе и нашият глас\", завършва писмото.Причина за уволненията в \"Пирогов\" стана абсурдният случай, в който 74-годишен мъж не беше приет в лечебното заведение. Неговата съпруга написа отворено писмо до здравният министър проф. Николай Петров, описвайки истинската одисея, през която преминава.В „Пирогов” бе назначена проверка, след която директорът Асен Балтов уволни дежурния екип, който не е регистрирал пациента.", "date": "2017.09.29", "title": "Медици от Пирогов излизат на протест срещу уволненията в болницата"}
{"url": "https://offnews.bg/ikonomika/sled-dogovora-za-priatelstvo-balgaro-makedonski-biznes-klub-666169.html", "text": "В Българския културен клуб - Скопие е основан Българо-македонски бизнес клуб, съобщава Централата на бизнес клуба ще е в македонската столица, а за председател на организацията е избран Никола Попилиев.Председателят на Българския културен клуб - Скопие Лазар Младенов съобщи, че идеята за основаване на бизнес клуба е базирана на подписания договор за добросъседство между двете държави.\"Смятаме, че сега - повече от всякога - трябва да бъдат положени максимални усилия за социално и икономическо сближаване на гражданите на двете държави и за интеграция в духа на европейските ценности\", коментира Младенов.Основната цел на Българо-македонския бизнес клуб ще е да се ускори икономическото сътрудничество на бизнес ниво между двете държави, съобщи Никола Попилиев.", "date": "2017.09.29", "title": "След договора за приятелство - Българо-македонски бизнес клуб"}
{"url": "https://offnews.bg/obshtestvo/pochina-germanskiat-razsledvasht-zhurnalist-iurgen-rot-666173.html", "text": "Почина германският разследващ журналист Юрген Рот, съобщи Българската редакция на Дойче веле.Юрген Рот е роден през 1945 година във Франкфурт на Майн. От 1971 година публикува книги и прави телевизионни документални филми за организираната престъпност с акцент върху Източна Европа, Германия и международния тероризъм.В България е известен със своя бестселър „Новите български демони“ – книга, предизвикала огромен пазарен и медиен интерес. В нея авторът разглежда връзките между българските политици и организираната престъпност.В началото на 2010 г. бившият вътрешен министър Румен Петков заведе дело за клевета срещу Рот.През октомври същата година Софийският градски съд оправда журналиста.", "date": "2017.09.29", "title": "Почина германският разследващ журналист Юрген Рот"}
{"url": "https://offnews.bg/sviat/sazdadeni-sa-uslovia-za-prekratiavane-na-vojnata-v-siria-smiata-putin-666140.html", "text": "На практика са създадени условията, необходими за прекратяване на гражданската война в Сирия. Така руският президент описа ситуацията в страната, след като я обсъди в Анкара с турския държавен глава Реджеп Тайип Ердоган, съобщава БНТ.Благодарение на зоните за деескалация са създадени условията за прекратяване на братоубийствената война в Сирия и за окончателното унищожение на терористите, както и за връщането на сирийците към мирния живот, заяви Путин.Двамата президенти потвърдиха готовността си да бъдат следвани окончателните договорености по създаването на четири зони за деескалация, включително най-голямата от тях в провинция Идлиб. Те бяха постигнати на шестата международна среща за Сирия в средата на септември в Астана.Президентите на Турция и Русия обсъдиха и референдума за независимост в Иракски Кюрдистан.Подкрепяме териториалната цялост на Ирак и Сирия. За жалост, нашият регион отново е чувствителен. Референдумът за независимост на Иракски Кюрдистан няма легитимност според иракската конституция и международното право. За съжаление, регионалното правителство направи голяма грешка, провеждайки референдума, каза Ердоган.Руският президент Владимир Путин не коментира референдума, но все пак посочи, че руската позиция по въпроса е отдавна известна и изразена от руското министерство на външните работи.", "date": "2017.09.29", "title": "Създадени са условия за прекратяване на войната в Сирия, смята Путин"}
{"url": "https://offnews.bg/temida/biurata-po-truda-ot-dnes-nabirat-zaiavki-za-detegledachki-666145.html", "text": "Бюрата по труда от днес започват да набират заявки от родители, които искат да наемат детегледачи, за да се върнат на работа. Условието е да няма място за децата в детска ясла или градина. Проектът се финансира с 20 милиона лева по оперативната програма „Развитие на човешките ресурси\".„Родители в заетост“ се казва схемата, която ще помогне на около 1500 семейства в отглеждането на децата от 0 до 5-годишна възраст. За нас приоритет са самотните родители, хората с увреждания, хора, които са в уязвено положение, така че да ги подкрепим максимално, като условието е децата им, които са на възраст между 0 и 5 години да не бъдат обхванати от системата на яслите и детските градини. Родителите, разбира се, трябва да ни докажат, че са положили усилия да бъдат интегрирани децата им в ясли или в детски градини. Набираме заявки за самите детегледачи – могат да са заети, безработни лица, каза заместник социалният министър Зорница Русинова, цитирана от БНР.Срокът, за който ще се плаща минималната заплата на детегледачите, е до 18 месеца. Няма ограничения и за децата могат да се грижат роднини – баба или дядо, без значение дали са пенсионери.Основният избор ще става от родителите. Те са тези, които ще имат правото на избор, кой да бъде детегледачът, каза Русинова пред „Хоризонт“.", "date": "2017.09.29", "title": "Бюрата по труда от днес набират заявки за детегледачки"}
{"url": "https://offnews.bg/obshtestvo/bez-voda-v-chasti-ot-ilinden-i-kriva-reka-666141.html", "text": "\"Софийска вода\" временно ще прекъсне водата в части от столицата днес, съобщиха от дружеството. Заради подмяна на сградно водопроводно отклонение до бл. 347 в жк. „Илинден“ налага спиране на водоподаването от 9:00 до 21:00 часа на бл. 347, бл. 347А, бл. 347Б и бл. 347В. Във връзка с подмяна на сградно водопроводно отклонение на ул. „Яков Крайков“ в „Крива река“ се налага спиране на водоподаването от 9:30 до 17:00 часа по ул. „Константин Иречек“ от ул. „Даскал Манол“ до бул. „Ген. Тотлебен“. Обследване на уличен водопровод на ул. „Родината“ в Бусманци налага спиране на водоподаването от 9:30 до 19:30 часа на ул. „Родината“ – четни номера от №40 до №54, №25, ул. „Ген. Гурко“ №1, №3, №5. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2017.09.29", "title": "Без вода в части от Илинден и Крива река"}
{"url": "https://offnews.bg/obshtestvo/5-km-kolona-ot-tir-ove-se-obrazuva-na-lesovo-666142.html", "text": "Колони от ТИР-ове се образуваха на българо-турската граница, съобщиха от пресцентъра на \"Гранична полиция\". На ГКПП „Капитан Андреево” се е образувала 3 км колона от изчакващи товарни автомобили на изход от страната. На ГКПП „Лесово” колоната от изчакващи товарни автомобили отново на изход от страната е 5 км.  На българо-румънската граница на ГКПП „Дунав мост” – Видин се е образувала колона от около 2,5 км товарни автомобили на изход от страната. На ГКПП „Дунав мост” – Русе има 2 км колона от изчакващи товарни автомобили отново на изход и 1 км колона от товарни автомобили на вход в страната.На българо-сръбската, българо-македонската, българо-гръцката граница трафикът е нормален на всички гранични контролно-пропускателни пунктове.Фериботът Оряхово - Бекет работи само през деня поради ниското ниво на река Дунав.", "date": "2017.09.29", "title": "5 км колона от ТИР-ове се образува на Лесово"}
{"url": "https://offnews.bg/temida/spored-tcatcarov-izborat-na-novia-vss-ne-mozhe-da-e-manipuliran-666146.html", "text": "Не може да има упреци, че изборите за новия състав на Висшия съдебен съвет (ВСС) са били манипулирани.Това заяви главният прокурор Сотир Цацаров пред Нова тв.„Проследих избора при колегите съдии, проследих внимателно избора и на колегите ми прокурори. Мисля, че бяха избрани достойни хора“, каза главният прокурор.По отношение на политическата квота в съвета Цацаров каза, че конституцията предвижда 2/3 от гласовете в парламента, за да има избор.\"Очевидно е, че 2/3 изисква висока степен на политическо съгласие. Повтарям още веднъж – няма избор, при който да не е имало у нас, по чисто конюнктурни причини, съмнения за манипулиране. Аз не мога да знам какво е било в кухнята на парламента, но в крайна сметка избор с 2/3 бе реализиран“, допълни още той.Според Цацаров новият ВСС трябва да работи по-добре от предходния.„Трябва да работи без междуличностни конфликти и обвиненията в лобизъм да надделяват над прагматичността. Трябва да оправдае очакванията на тези, които са го избрали. От една страна това са магистратите, от друга страна – всички български граждани“, обясни още главният прокурор Сотир Цацаров.", "date": "2017.09.29", "title": "Според Цацаров изборът на новия ВСС не може да е манипулиран"}
{"url": "https://offnews.bg/politika/rusia-ne-e-zaplaha-za-balgaria-smiata-vanshniat-ministar-666148.html", "text": "Русия не представлява заплаха за България. Това е мнението на министъра на външните работи Екатерина Захариева. Пред Нова тв тя обясни, че в доклада за състоянието на националната сигурност това не е посочено. Според нея ставало въпрос за отделни действия на Русия, които могат да представляват опасност. Според нея с Русия трябва да бъдат поддържани \"практични и равнопоставени отношения\". По думите ѝ и към момента се води диалог с Русия по въпросите за борбата с тероризма, незаконната имиграция. Захариева не смята, че България е лобист на Русия. Страната ни се е присъединила към санкциите, но те не били насочени към Кремъл, а към отделни личности.  На въпрос дали трябва да има база на НАТО на брега на Черно море Захариева заяви, че в момента такова нещо не стои на дневен ред, но не вижда нищо лошо в това да има бази в България, тъй като сме съюзник. \"Как си представяте сами да се справим с националната сигурност? Няма как\", обясни Захариева.По думите на външния министър НАТО не е военен съюз, а съюз за мир и стабилност. \"Нека да не бъркаме нещата. Целта му не е да предизвиква военни действия”, допълни Захариева.„Цялата международна общност работи за това да има мир и стабилност. Така или иначе ситуацията в света не е такава. Така че като съюзник в НАТО, недай си Боже да се случи война, със сигурност сме на външната линия с държава, която не е съюзник на Алианса”, коментира още външният министър.Тя обаче не изключи, ако все пак се стигне до война, руски ракети да бъдат насочени към бази на НАТО.„Това е реалността. Ние сме съюзник на НАТО, Русия не е. Това членство е и гаранция за нашата сигурност. С Русия трябва да поддържаме практични и равнопоставени отношения”, каза още Екатерина Захариева.", "date": "2017.09.29", "title": "Русия не е заплаха за България, смята външният министър"}
{"url": "https://offnews.bg/ikonomika/kevr-gleda-tcenata-na-prirodnia-gaz-666139.html", "text": "Koмиcиятa зa eнepгийнo и вoднo peгyлиpaнe (КЕВР) решава днес каква ще бъде цeнaта нa пpиpoдния гaз от 1 октомври.На закрито заседание енергийните експерти ще разгледат окончателно пpeдлoжeниeтo нa „Бyлгapгaз” дa се нaмaли cъc 7,29% цeнaтa нa пpиpoдния гaз зa чeтвъpтo тpимeceчиe нa 2017 гoдинa, пише bTV. Още в началото на седмицата пpeдceдaтeлят нa eнepгийния peгyлaтop Иван Иванов обаче заяви, че дopи дa бъдe yтвъpдeнo нaмaлeниeтo нямa дa имa пpoмянa в цeнaтa нa тoĸa и тoплиннaтa eнepгия.Причината е, че в същото време се налага промяна в мрежовите условия – за достъп и пренос, което ще остави тарифите непроменени.", "date": "2017.09.29", "title": "КЕВР гледа цената на природния газ"}
