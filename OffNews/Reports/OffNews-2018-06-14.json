{"url": "https://offnews.bg/politika/doncheva-sled-10-g-kabinet-borisov-e-vreme-da-razberem-che-ni-tri-682618.html", "text": "На крива ракета Космосът ѝ пречи. Така лидерът на \"Движение 21\" Татяна Дончева описа българската политика и констатира, че тази \"системна грешка\" е факт не в една и две, а във всички сфери, а заключението ѝ след управлението на \"мутромилицията\", на трите кабинета \"Борисов\" е, че то е довело до институционално разрушаване на държавата ни.Тя даде пример със Закона за обществените поръчки, от който вицепремиера Красимир Каракачанов се оплака - позволявал продавачи на бельо да му обжалват поръчки за ремонт на хеликоптери.Последният закон е приет на 16 февруари 2016 г. от това мнозинство, отбеляза Дончева и припомни, че до последната му поправка, през април, има други 10 и всеки път се прилага една и съща технология: всяко министерство казва какво му е нужно в становище. Очевидно това не е направено, заключи Дончева и коментира, че явно в правителството \"си представят, че законът е една обувка по мярка, която събуваш и обуваш и за всеки нов министър\".\"Имайте предвид, че това е само последната редакция. Вие знаете ли, че през две години се приема нов закон за обществени поръчки. Откакто Томислав Дончев наблюдава тази сфера е така и за тези 10 години те имат почти 3-4 големи закона за обществени поръчки и всеки път е по европейски съобразен.\"Тя коментира, че твърдението за производство на дронове, което дойде по време на визитата на премиера Борисов в Израел, с думите, че \"нещата са смешни\" на фона на признанието на военния министър Каракачанов, че .\"Аз, като не си карам колата 5 дена усещам, че ми трябва 1 час да се сработя, а тези хора са летели само 20 часа?\"За Дончева цялата ни политика е \"смехотворна\".Лидерът на Д21 коментира и случая \"Пелов\".Няма обезглавяване на полицията. В МВР има следната системна грешка: приемат се и се развиват охранител, няма хора, които могат да планират стратегически.\"Назначавате охранители, натикали сте агентуристите някъде, нямате специалисти по разкриване на убийства - това се видя при убийството в Нови Искър, при Петър Христов, това се видя и миналата година при всички шумни случаи, при всички разбивания на банкомати, на каси и на други, избягването на затворници.\"", "date": "2018.06.14", "title": "Дончева: След 10 г. кабинет 'Борисов' е време да разберем, че ни трябват умни хора"}
{"url": "https://offnews.bg/zdrave/otmeniha-limitite-za-lachelechenie-682643.html", "text": "Здравната каса отмени лимитите за лъчелечение. За това съобщи здравният министър Кирил Ананиев. За проблема сигнализираха специалисти по лъчетерапия, които изразиха притеснение, че заради наложени от НЗОК обеми за лечението, ще се стига до листи на чакащите. Ананиев подчерта, че явно се е получило неразбиране. Ограничения за лъчелечение не са налагани, но за юни са поставени индикативни стойности, които не ограничават достъпа до лечението, а служат само за нуждите на контрола. \"Нито един български гражданин няма да остане без необходимото му лъчелечение. Нещо повече – след анализ на данните на Здравната каса се установи, че броят на пациентите през 2017 г. е бил 12 393, а за 2018 г. прогнозно се очаква през лъчелечение да преминат 13 706 лица или с 1 313 пациенти повече. Средствата, които са осигурени за 2018 г., са със 7 600 000 лева повече от 2017 г. или 29 500 000 лв.\", обясни министърът.Той посочи, че въпреки това, за да няма допълнително напрежение, Здравната каса е изпратила писмо до директорите на районните здравни каси, с което им нарежда да отменят индикативните стойности, определени за юни. За месеците до края на годината такива стойности не са определени. \"Важно е представителите на медицинското съсловие, в това число и националните консултанти, своевременно да обсъждат с НЗОК възникнали проблеми от прилагането на Националния рамков договор. В понеделник в 16 ч. в НЗОК са поканени лекари и националният консултант по лъчелечение, както и представители на пациентски организации, за обсъждане на съвместни дейности през 2018 г.\", каза още Ананиев.На въпрос дали индикативните стойности са наложени заради сигнали за нередности Ананиев отговори уклончиво, като посочи, че в системата на здравеопазването има много течове.", "date": "2018.06.14", "title": "Отмениха лимитите за лъчелечение"}
{"url": "https://offnews.bg/volejbol/a1-shte-izlachi-na-facebook-stranitcata-na-sportnite-kanali-max-sport-682649.html", "text": "За четвърти пореден уикенд A1 ще излъчи безплатно на Facebook страницата на  мачовете на българския национален отбор по волейбол от Лигата на нациите.В петък, събота и неделя възпитаниците на Пламен Константинов ще са домакини във Варна на съставите на Франция, Канада и Бразилия, като двубоите ще може да се гледат на живо и вПървият двубой на родните национали е в петък срещу Франция от 18:30 часа. „Петлите”, които имат гарантирано място във финалната шестица като домакини, се представят много успешно досега и заемат третото място във временното класиране. В събота, отново от 18:30 часа, момчетата на Пламен Константинов се изправят срещу Канада. Северноамериканците бяха в челото на класирането след първите два уикенда, но към момента заемат осма позиция с 5 победи и 4 загуби, като изостават на един успех от заемащите 5-о и 6-о място тимове на Русия и Италия. В неделя, в същия час, „лъвовете” ще имат поредния тежък тест – мач срещу тима на Бразилия, който оглавява временното класиране, заедно с Полша, с 8 победи и 1 загуба.Българските национали, които са с актив от 3 успеха и 6 поражения, имат нужда да запишат поне една победа във Варна, за да са по-спокойни за оставането си в Лигата на нациите и догодина. Нашите национали, заедно с отборите на Австралия, Канада и Южна Корея, са 4-те отбора със статут на претенденти и най-лошо представилият се от тях ще трябва да играе плейоф за оставане в най-престижната група на турнира. Към момента тимът на Канада е пред нашите национали, а Австралия (2 победи, 7 загуби) и Южна Корея (0 победи, 9 загуби) се представят по-лошо.България стартира участието си в Лигата на нациите с две победи на турнира в Китай – над домакините и Аржентина, и загуби единствено от САЩ. После обаче последва домакинския уикенд в София, в който „лъвовете” записаха три поражения – с 2:3 от Сърбия и с по 0:3 гейма от Австралия и Русия. В мачовете от третия кръг в Япония нашите момчета победиха домакините, но регистрираха поражения от Полша и Италия.", "date": "2018.06.14", "title": "A1 ще излъчи на Facebook страницата на спортните канали MAX Sport мачовете на волейболистите"}
{"url": "https://offnews.bg/politika/v-pressaobshtenie-s-5-greshki-patriotite-poiskaha-zakon-za-pravilnata-682645.html", "text": "Народните представители от групата на \"Обединени патриоти\" внесоха днес в деловодството на парламентаС него се гарантира защитата на националната идентичност и правилната употреба на съвременния български книжовен език, уверява ни пресцентърът на НФСБ в съобщение, изпратено до медиите и публикувано в официалния сайт на партията.В самото прессъобщение, което призовава за санкции при пренебрегването на българския език, има пет грешки. При изписването на датата не е поставен интервал, а в самия текст откриваме както неправилна употреба на пълен член, така и пренебрегване на запетаи и точки.За улеснение на патриотите, за които употребата на книжовния българския език вероятно все още е непреодолимо препятствие, подчертахме с червен цвят грешките в съобщението на НФСБ.В прессъобщението на \"Атака\" пък откриваме абзац, който звучи като писан от студент в курс по български език за чужденци:", "date": "2018.06.14", "title": "В прессъобщение с 5 грешки патриотите поискаха Закон за правилната употреба на българския език"}
{"url": "https://offnews.bg/zdrave/otstraniavat-vremenno-shefa-na-meditcinski-odit-682646.html", "text": "Директорът на Изпълнителна агенция \"Медицински одит\" проф. Златица Петрова ще бъде временно отстранена докато тече проверката на прокуратурата в Агенцията, съобщи здравният министър Кирил Ананиев. По-рано днес стана ясно, че Върховната касационна прокуратура е образувала наказателно производство за престъпления по служба в ИАМО, след като са установени при проверка смъртни случаи, заради които от \"Медицински одит\" не са сезирали прокуратурата. Проверка на прокуратурата е показала и други нарушения в работата на Агенцията, в това число издадени от директора указания за проверки на лечебните заведения, които са в противоречие с наредбата за проверка на лечебни заведения, издадена от здравния министър на 20 април 2010 г.Ананиев увери, че временното отстраняване на Петрова няма да влоши работата на Агенцията. \"Работим много тясно с прокуратурата и ще направим всичко, което е необходимо, за да подпомогнем процеса на разследване\", посочи той.По думите му здравното министерство е направило промени в Наредба №14 за реда за извършване на проверки в лечебните заведения, съгласно препоръките на Върховната административна прокуратура. Запитан дали са правени проверки на работата на Агенция \"Медицински одит\", Ананиев отговори: \"Разбира се, че сме проверявали работата на Агенцията, ние си имаме вътре инспекторат, но до такива изводи не сме стигнали\".По думите му всяка една от структурите на МЗ се проверява годишно по веднъж.", "date": "2018.06.14", "title": "Отстраняват временно шефа на 'Медицински одит'"}
{"url": "https://offnews.bg/futbol/rusia-smaza-sauditska-arabia-na-starta-na-mondial-2018-video-682654.html", "text": "Първият мач от световното първенство в Русия стартира с убедителна победа на домакините над 5:0 Саудитска Арабия в двубой от Група А, игран на стадион \"Лужники\" в Москва.Юри Газински откри за домакините в 12-ата минута, а Денис Черишев удвои аванса на своите в 43-ата минута и предреши всичко в този мач. За класическия резултат бе точен Артьом Дзюба в 71-ата минута само секунди след влизането си в игра. В продължението точни бяха Черишев и Александър Головин съответно в 91-ата и 93-ата минути.Вторият голмайстор за \"Сборная\" влезе като резерва на мястото на Алан Дзагоев в 23-ата минута, когато последният се контузи неприятно и в крайна сметка не успя да продължи участието си в мача.По този начин футболистите на Станислав Черчесов направиха важна крачка към едно от първите две места в групата си. Може да се каже, че този разгром ще има и исторически отпечатък върху надпреварата, тъй като е най-големият такъв от всички откриващи срещи до този момент.Следващата среща в групата между отборите на Египет и Уругвай е утре от 15:00 часа бългаско време. ", "date": "2018.06.14", "title": "Русия смаза Саудитска Арабия на старта на Мондиал 2018 (видео)"}
{"url": "https://offnews.bg/futbol/robi-uiliams-razmaha-sreden-prast-pred-putin-video-682652.html", "text": "Световното първенство в Русия бе открито с не толкова пищна церемония, колкото се очакваше. Основна фигура в краткото откриване бе британският поп изпълнител Роби Уилямс, който успя да скандализира с поведението си.Той излезе на импровизираната сцена на стадион \"Лужники\" в Москва и използва най-големите хитове, с които разполага в арсенала си. Допълваше го оперната певица от Татарстан Аида Гарифулина.Интересното е, че Уилямс не изневери на екстравагантния си образ и по време на едно от изпълненията си показа среден пръст към близката камера. Все още не е ясно към кого бе адресиран този жест. Вероятно това е отговорът на певеца към критиците във Великобритания, които възроптаха срещу участието му в церемонията.Преди началото на церемонията легендарният испански вратар Икер Касийяс показа на публиката Световната купа, с присъствие се отбеляза и бразилската икона Роналдо.На стадиона присъства президентът на Русия Владимир Путин, който с кратко слово също отбеляза началото на Мондиала. След него същото направи и президентът на ФИФА Джани Инфантино.По традиция мачът на откриването е отреден за домакините. Русия се изправя срещу аутсайдера Саудитска Арабия.", "date": "2018.06.14", "title": "Роби Уилямс размаха среден пръст пред Путин (видео)"}
{"url": "https://offnews.bg/futbol/govoriteliat-na-putin-zhenite-ni-sa-naj-dobrite-v-sveta-682650.html", "text": "Прессекретарят на президента на Русия Владимир Путин Дмитрий Песков беше принуден да коментира призива на депутат към рускините да не правят секс с гостите на световното първенство, за да не се увеличи броят на самотните майки след девет месеца.Молбата беше отправена от председателя на комитета по въпросите на семейството, жените и децата към Държавната дума Тамара Плетньова и предизвика голям отзвук в Русия и света.\"Този въпрос не е от компетенциите на Кремъл, а и не мисля, че това трябва и може да бъде новина номер 1. Ноне мога да се въздържа и ще ви помоля да погледнете какво пише в специалния паспорт за феновете най-отдолу\", каза на брифинг Песков. В паспорта пише всъщност, че Русия ще се погрижи да има атмосфера на празник по време на световното.\"Що се отнася до нашите жени, то нека те сами си решат какво да правят. Те са най-добрите жени в света\", добави Песков.", "date": "2018.06.14", "title": "Говорителят на Путин: Жените ни са най-добрите в света"}
{"url": "https://offnews.bg/liubov-i-seks/kak-edin-blagotvoritelen-zhest-pomogna-na-dvama-nepoznati-da-nameriat-682635.html", "text": "Благотворителен жест помогна на двама младежи да намерят любовта. През 2000 година 7-годишният Тайрел Улф от Айдахо участвал в благотворителен проект, наречен „Операция: Коледно детенце“. В стара кутия за обувки той трябвало да постави училищни пособия, играчки и сувенири, както и писмо с приложена снимка. Момчето избрало своя снимка в каубойски костюм и родителите му занесли кутията в църквата, откъдето била изпратена на бедно семейство във Филипините.Младежът забравил за случая, докато през 2009 година момиче на име Джоана Марчан не се свързало с него чрез Facebook. Тайрел решил да не отговаря, защото нямал представа коя е тя.След известно време Джоана отново поискала да се сприятели с Тайрел в социалната мрежа и успяла да привлече вниманието му.Двамата започнали да си пишат и момичето му разказало за прекрасния подарък, който получило от него преди цели 9 години.Скоро младежите открили, че имат много общо помежду си и след година на комуникация решили да се срещнат. Тайрел отишъл при Джоана във Филипините, където тя и с останалите 7 членове на семейството ѝ живеели в малка къща и спели на земята. Второто му посещение продължило над един месец и се оказало решаващо за бъдещите им отношения. Тайрел поискал ръката на Джоана от баща ѝ и след благословията му двамата се оженили.Днес, цели 18 години след щедрия жест, те са едно щастливо семейство, което се радва на своя малък наследник.", "date": "2018.06.14", "title": "Как един благотворителен жест помогна на двама непознати да намерят любовта"}
{"url": "https://offnews.bg/sviat/25-godini-zatvor-za-trima-balgari-zadushili-71-migranti-v-kamion-682661.html", "text": "Унгарски съд осъди днес трима българи и афганистанец от банда за трафик на хора на по 25 години затвор за това, че са станали причина 71 мигранти - мъже, жени и деца - да се задушат в хладилен камион и са изоставили превозното средство с труповете край австрийска магистрала.Престъплението беше извършено по време на пика на мигрантската криза в Европа през 2015 г.Присъдата е на първа съдебна инстанция. Прокуратурата в унгарския град Кечкемет обяви, че ще протестира 25-годишните присъди на четирима трафиканти на хора, съобщава БТА.Телата на 59 мъже, 8 жени и 4 деца от Сирия, Ирак и Афганистан бяха открити в изоставения в Австрия камион на 26 август 2015 г.Камионът е взел мигрантите от Сърбия, близо до границата с Унгария. Час и половина след началото на пътуването ниското ниво на кислород вече затруднявало дишането на хората. Три часа след началото на пътуването в камиона едва ли е имало живи хора, смятат вещите лица по делото.Към този момент камионът още е бил в Унгария. Затова, макар жертвите да бяха открити в Австрия, съдебният процес се проведе в Унгария.Прокуратурата представи записи на телефонни разговори на трафикантите с началника им - афганистанеца Самсур Лаху, в които те му казват, че хората в камиона се задушават.Афганистанецът обаче нарежда камионът да не спира, да не пускат бежанците да излязат и \"ако умрат, да оставят камиона в гора в Германия\".", "date": "2018.06.14", "title": "25 години затвор за трима българи, задушили 71 мигранти в камион"}
{"url": "https://offnews.bg/politika/shteshe-da-e-predatelstvo-ako-dnes-v-sofia-biah-posreshtnal-makedons-682657.html", "text": "\"Аз лично съм свидетел какви усилия костваше на Гърция и Македония да се споразумеят за името. На двете страни се наложи да вземат тежки и непопулярни решения, за да придвижат този процес. Щеше да е предателство, ако днес в София бях посрещнал македонския президент с фанфари\".С тези думи българският министър-председател Бойко Борисов аргументира Борисов подчерта, че винаги се е отнасял с огромно уважение към Георги Иванов, но е преценил, че след вчерашните събития, днес не е моментът за такава среща.„Нямаше какво да му кажа. Нека мине малко време“, каза премиерът. Той акцентира, че колегите му Зоран Заев и Алексис Ципрас са \"изключително храбри държавници и с днешната си постъпка е искал да покаже отношение към тях\".„Винаги съм казвал, че по никакъв начин България не трябва да се меси в този разговор. Спорът е единствено между Гърция и Македония и те сами трябва да си го решат“, категоричен бе премиерът.Борисов изрази мнение, че ако казусът с името на Македония не се реши, то това би спънало развитието на Балканите:Премиерът Борисов акцентира и върху усилията, които са положили България и Македония за подписването на Договора за приятелство, добросъседство и сътрудничество между двете страни. По думите му поколения политици в България са искали да осъществят тази историческа стъпка, но не са успели.„Ако се стигне до промяна в името, ще се съберем, ще нанесем нужните промени в Договора и ще ги вкараме за ратификация в парламентите“, съобщи министър-председателят.Георге Иванов обвини Борисов, че саботира Българското председателство на ЕСМакедонският президент Георге Иванов коментира отказа на Борисов да се срещне с него на съвместната пресконференция с Румен Радев на \"Дондуков\" 2.Бях изненадан, но това е негово решение и негова е отговорността, тъй като той е не само премиер на България, но и на страна, която председателства Европейския съюз. А Европейският съюз насърчава диалога, конструктивността и сътрудничеството. Но с този негов жест той заема страна и не реализира това, което е цел на членството и председателството на Европейския съюз, каза Иванов.Българският държавен глава Румен Радев също отправи критики към Борисов:\"Аз мисля, че когато призоваваш другия да води диалог, ти самият не трябва да бягаш от него. И се надявам нашите приоритети за Западните Балкани да не се сведат само до прегръдките, а трябва да покажем лидерство и отговорност в трудни моменти, а не да абдикираме от проблемите. И според мен България трябва да търси интензивни контакти и диалог не само с правителството на Република Македония, но и с всички останали институции – и с президента, и с Народното събрание, а и с опозицията. Това е начинът наистина да имаме едни конструктивни добросъседски и приятелски отношения.\" - каза Радев.", "date": "2018.06.14", "title": "'Щеше да е предателство, ако днес в София бях посрещнал македонския президент с фанфари'"}
{"url": "https://offnews.bg/ikonomika/karel-kral-novoto-tcenovo-zaiavlenie-na-chez-niama-nishto-obshto-s-pr-682648.html", "text": "\"Клиентите ни няма да разберат, когато акциите ни бъдат прехвърлени към новия собственик - от гледна точка на сигурността на доставките“, заяви регионалният мениджър на ЧЕЗ в България Карел Крал по време на семинар за журналисти.Той каза още, че работата на дружествата на ЧЕЗ ще продължи, докато акциите не бъдат прехвърлени на новия собственик:Карел Крал определи като абсурдни твърденията, че новото ценово заявление на енергоразпределителното дружество е подготвяно за купувача, за да се изплатят средствата за придобиване на активите:Той заяви още, че ЧЕЗ подкрепят независимостта на енергийния регулатор:По-рано днес от \"ЧЕЗ Разпределение България\" показаха нова възлова станция в град Априлци, в която са инвестирани 200 000 лв.Очаква се тя да подобри електрозахранването на 4 000 домакинства и стопански потребители в общината.Станцията е оборудвана с най-съвременната апаратура и позволява автоматизация на мрежата.\"В област Ловеч вложихме общо 3.7 млн. лв. през 2017 г., от които 3.4 млн. лв. в реконструкция и обновяване на мрежата, а над 300 хил. лв. - в нови присъединявания. Вярвам, че всички усилия, които положихме и продължаваме да полагаме тук, помагат за стабилното електрозахранване в този красив туристически район\", каза Петър Холаковски, главен изпълнителен директор на ЧЕЗ Разпределение.От ръководството на ЧЕЗ обявиха още, че предстои обновяване на няколко стратегически обекта в София. На два етапа ще протече ремонтът на подстанция \"Фестивална\", която осигурява електрозахранването на 120 000 клиенти в кварталите \"Младост\" 1 и 2, Гара Искър, \"Дружба\" 1 и 2, \"Горубляне\", \"Полигона\" и 7-ми километър. В проекта ще бъдат вложени 3 млн. лв.Ще бъде обновена и кабелната мрежа в кв. \"Драгалевци\".", "date": "2018.06.14", "title": "Карел Крал: Новото ценово заявление на ЧЕЗ няма нищо общо с продажбата на дружеството"}
{"url": "https://offnews.bg/112/9-koli-vav-verizhna-katastrofa-na-bulevard-geshov-v-sofia-snimki-682655.html", "text": "9 автомобила се сблъскаха тази вечер на бул. „Академик Иван Евстратиев Гешов“ в София, предаде репортер на OFFNews.bg.Верижната катастрофа е станала преди кръстовището на ВМА - в посока бул. \"България\".При пътния инцидент са пострадали трима. Те са откарани в болница, съобщават от пресцентъра на МВР.От Центъра за спешна медицинска помощ уточняват, че пострадалите са майка, баща и дете.Детето е на 12 години - то е с контузия на гръдния кош и в коремната област. 45-годишният баща е с контузия на главата, носа и гръдния кош.45-годишната майка е с контузия на главата, гръдния кош, с мозъчно сътресение - тя е най-тежко пострадалата при катастрофата.По информация на агенция „Фокус“ пиян шофьор с джип е причинил катастрофата. Той е отказал проверка с дрегер на място и е отведен в болница за кръвна проба.Движението в района е затруднено.На мястото на произшествието има екипи на Пътна полиция – СДВР, Шесто РУ и пожарен автомобил.Снимки: Емануил НайденовСнимки: Юлиан Христов", "date": "2018.06.14", "title": "9 коли във верижна катастрофа на булевард Гешов в София (снимки)"}
{"url": "https://offnews.bg/politika/vlastta-prizna-kolapsa-na-mvr-i-pozvoli-sazdavaneto-na-feodalni-gvardi-682632.html", "text": "Тоталният колапс в системата на МВР, свързан най-вече с недостига на кадри, доведе до поредния законотворчески абсурд, с който се прави опит за закърпване на положението във вътрешното министерство и решаването на провала с опазването на вътрешния ред и сигурността по места. Депутати официално внесоха законопроект с  в Закона за местното самоуправление и местната администрация, за които OFFNews писа .Основните промени в закона касаят недостига на полицейски служители, което беше вече компенсирано веднъж чрез , чийто текстове вече са в Конституционния съд по две отделни искания на президента и главния прокурор. От мотивите на вносителите на промените - Искрен Веселинов от Обединени патриоти и Емил Христов от ГЕРБ, става ясно, че те са свързани с невъзможността на полицията да се справи с осигуряването на реда в отделните населени места и необходимостта МВР да бъде разтоварено от някои задачи. След изсипаните от правителството милиони левове в реализирането на друга абсурдна и очевидно провалена идея - полицай във всяко село, депутатите от управляващото мнозинство обосновават идеята към общините да бъдат назначени определен брой служители, на които да бъдат дадени правомощия в областта на сигурността и опазването на обществения ред.С решение на общинските съвети ще се създава \"звено за контрол\", което ще следи за изпълняване на общинските актове, свързани с опазването на обществения ред и организацията на движението по пътищата. Новоназначените служители ще преминават обучение в Главна дирекция \"Национална полиция\" при МВР, а дейността им ще се ръководи от кмета на съответната община и от началника на областната дирекция на МВР.На тези служители се дават изключителни права: да изискват документи за самоличност и да отправят писмени предупреждения до лица, за които имат \"основателни предположения\", че имат намерение да извършат нарушение на обществения ред. В текстовете е записано, че когато е необходимо (без да се посочва в кои случаи ще се смята за необходимо) униформените служители ще могат да привикват граждани в служебни помещения. Това ще става освен с писмена покана, но и по телефона \"при неотложни случаи\".На всичкото отгоре общинските служители ще могат да задържат лица до идването на полицейски органи, като ще трябва да изпълняват разпорежданията на полицията. В преходните и заключителни разпоредби се правят и промени в Закона за движение по пътищата, с които се дава възможността на цивилни служители да снимат с камери на пътя и да налагат глоби. Мястото за контрол ще се обозначава с пътен знак, като е предвидено то да бъде анонсирано и на интернет страницата на общината. Промените предвиждат създаването на общинска автоматизирана система за контрол на пътя и видеонаблюдение. За да съставят актове, общините ще имат ексклузивен достъп до информационните масиви на МВР.В мотивите на вносителите се признава, че възможността за създаване на Общинска полиция по места не работи, тъй като местните власти се натоварват с непосилни плащания към МВР и в момента едва в 9 общини има такива структури. Предвидените мерки обаче щели да доведат до опазване на общинското имущество. Към момента на някои места тази дейност се извършвала от частни охранителни фирми, но местните власти не били доволни от качеството на услугата. Което е прелюбопитно, тъй като тъкмо депутатите от ГЕРБ и ОП подкрепиха създаването на нов лиценз за охрана - урбанизирани територии.Промените давали възможност новите звена да \"отменят\" МВР от някои задачи, като полицаите се концентрират основно върху битовата престъпност и разпространението на наркотици. Относно контрола на пътя, вносителите на текстовете смятат, че допълнителните камери по пътя ще доведат до спад на жертвите и на пътнотранспортния травматизъм. ", "date": "2018.06.14", "title": "Властта призна колапса на МВР и позволи създаването на феодални гвардии"}
{"url": "https://offnews.bg/kultura/muzikalniat-teatar-i-balet-arabesk-gostuva-na-stcena-park-voenna-aka-682644.html", "text": "Балет „Арабеск” и Музикалния театър гостуват на сцена Парк Военна академия с „Ромео и Жулиета” (20 юни), „Цигански барон” (26 юни) и „Българи от старо време”(27 юни). Това е първият път, в който двата театъра ще покажат свои постановки на откритата лятна сцена в парка на Военната академия.20 юни, сряда, от 20 часа – „Ромео и Жулиета” на Балет „Арабеск” -  открита лятна сцена Парк Военна академия В 50-тия си юбилеен сезон Балет „Арабеск“ представя най-великата любовна история на всички времена на сцена Парк Военна академия. „Ромео и Жулиета” на „Арабеск” е модерен танцов прочит на пиесата на Шекспир с музиката на Сергей Прокофиев. Хореографката Боряна Сечанова поставя въпросите за доброто, за отговорността и за мястото на любовта в днешно време. 26 юни, вторник, от 20 часа – оперетата „Цигански барон” от Йохан Щраус – открита лятна сцена Парк Военната академия„Цигански барон” е приказка за любовта, която надмогва кастовите предразсъдъци. Оперетата показва ламтежа за богатство на аристократите, на които е противопоставен животът на гордите и свободолюбиви цигани. В сюжета е вплетена и легенда за съкровище, предсказание за любов и съдбовна предопредленост.Режисьор на спектакъла е Юлия Маринова, диригент Игор Богданов, хормайстор Людмил Горчев. Пищният декор и костюми на Евгения Раева и атрактивната хореография на Катя Богданова ни пренасят в един романтичен свят, където над всичко се издига любовта. Участват солисти, хор, балет и оркестър на Музикалния театър. На 27 юни, сряда, от 20 часа – оперетата „Българи от старо време” от Асен Карастоянов - открита лятна сцена Парк Военната академияНай-обичаната и най-често поставяна българска оперета „Българи от старо време” ни показва с добросърдечна ирония възрожденския бит и нрави на българина. Пред нас оживяват семейната идилия и романтика на патриархалните времена, когато младите целуват ръка на родителите си, а думата на по-възрастните е закон. Публиката ще се посмее над вечното политиканстване на Дядо Либен и Хаджи Генчо, което застрашава годежа на децата им Павлин и Лила. Ще се вълнува заедно с младите, когато се противопоставят на старите разбирания в името на любовта.", "date": "2018.06.14", "title": "Музикалният театър и балет 'Арабеск' гостува на сцена Парк Военна академия"}
{"url": "https://offnews.bg/temida/ukrainetcat-predizvikal-katastrofata-v-rishkia-prohod-bil-na-butilka-682642.html", "text": "Една бутилка водка е изпил украинецът Игор Туховский, който предизвика жестока катастрофа в Ришкия проход, при която загина мъж от Руенско село, а още шестима бяха ранени. Данните бяха изнесени по време на днешното заседание за мярката му за неотклонение в Окръжния съд в Бургас.ТИР – ът, управляван от Игор, буквално бе затиснал микробус с хора и се наложи тежка техника да го дърпа.Игор не кри факта, че стабилно се е почерпил предната вечер и сам призна, че е изпил една бутилка водка, а в кабината е била  открита и още една. Концентрацията алкохол в кръвта му, след катастрофата, е била 2.81 промила.Магистратите оставиха украинеца в ареста за постоянно. Той самият не бе много разочарован от факта, защото се оказа, че няма къде да отседне, а хотелите в Бургас му се сторили скъпи.", "date": "2018.06.14", "title": "Украинецът, предизвикал катастрофата в Ришкия проход, бил на бутилка водка"}
{"url": "https://offnews.bg/obshtestvo/prostrelianata-v-slanchev-briag-simona-se-vazstanoviava-682636.html", "text": "22 – годишната Симона Тодорова се възстановява в УМБАЛ – Бургас, след като бе простреляна в главата, а куршумът бе минал през мозъка ѝ. Жената бе в кома, претърпя сложна операция. Заместник – директорът на болницата, д-р Светлозар Георгиев я определи като медицинско чудо:„“, поясни лекарят.Симона е контактна, има двигателна активност, храни се самостоятелно и се опитва да говори. Няма усложнения след операцията, поясниха лекарите, но предстоят още изследвания и прегледи, заради тежката травма. Медиците не се наемат с прогнози за пълно възстановяване на този етап.Куршумът е засегнал важни зони на мозъка, затова и медиците определят възстановяването на жената като чудо.За стрелбата срещу нея и убийството на нейния придружител в съботната вечер, бе задържан Михаил Станчев, с когото момичето е имало връзка. Самият Станчев не могъл да обясни защо е стрелял и по жената, към която е имал чувства.", "date": "2018.06.14", "title": "Простреляната в Слънчев бряг Симона се възстановява"}
{"url": "https://offnews.bg/futbol/seriozni-merki-za-sigurnost-v-rusia-zaradi-mondiala-682615.html", "text": "Доста засилени са мерките за сигурност в руската столица Москва часове преди официалното откриване на световното първенство.Хиляди представители на полицията са ангажирани с обезпечаването на мирното и спокойно протичане на форума, който ще стартира тази вечер с мача между домакините и Саудитска Арабия на стадион \"Лужники\".Най-сериозно е присъствието на органите на реда в районите, в които са изградени фензоните, както и около стадионите, на които ще се играят срещите. Обърнато е сериозно внимание и на популярните туристически дестинации.Още преди месеци от Москва бяха категорични не възнамеряват да допуснат ексцесии, каквито споходиха Европейското във Франция преди две години. Припомняме, че за първи път в историята домакин на световно първенство по футбол е страна от Източна Европа.", "date": "2018.06.14", "title": "Сериозни мерки за сигурност в Русия заради Мондиала"}
{"url": "https://offnews.bg/politika/pargov-dovolen-sam-che-kauzata-za-detcata-sas-spetcialni-darbi-obedi-682653.html", "text": "Доволен съм, че каузата за децата със специални дарби обедини управляващи и опозиция.Това коментира председателят на групата на БСП в СОС и лидер на столичните социалисти Калоян Паргов. По негова инициатива по време на редовната сесия на Столичния общински съвет в четвъртък бяха организирани изложба и благотворителен базар на картини, рисувани от деца със специални дарби или т. нар. дислексици, с помощта на именития български художник Иван Яхнаджиев. Идеята за осъществяването на благотворителното събитие в Столична община е на новия председател на Младежкото обединение към РС на БСП в \"Илинден\" Лин Нго, която помага за каузата на Мария Виденова, създател и управител на Агенция за социално развитие \"Инсиеме\". Тримата присъстваха на сесията на СОС и запознаха общинските съветници с каузата, за която работят.\"Когато говорим за подобни проблеми и каузи, хората лесно откликват, но трудно продължават да ги подкрепят и да се борят за реализация на целите си, коментира Калоян Паргов. - Много е важно да бъдем упорити по пътя, по който тръгваме днес с изложбата и благотворителния базар. Благодаря на колегите в СОС, че толкова бързо се отзоваха и си купиха картини. Доволен съм, че тази кауза успя да обедини всички партии в общинския съвет. И се надявам да бъдем също така обединени и в края на годината, когато БСП ще предложи в Бюджет 2019 да бъдат заделени средства за изграждане на общински център за работа с даровити деца. Вярвам, че така, както днес всички сме с отворени сърца към тези деца, така и тогава всички ще се обединим в подкрепа на това наше предложение. Защото каузата на даровитите деца не бива да бъде политизирана. Тези деца са богатство за България и трябва всички да се грижим за тях. Защото един ден със своя талант те ще бъдат част от обществения социално-икономически живот на страната ни\".Благодаря на Калоян Паргов, че заедно днес подарихме самочувствие на тези деца, каза Иван Яхнаджиев, който развива таланта им в изобразителното изкуство. \"Децата не могат да излъжат в своите произведения в цветове, коментира още той. - Те правят и показват това, което чувстват. И всичко това, което направи днес господин Паргов заедно с останалите общински съветници, е огромен жест към всички нас\".Създателят и управител на Агенция за социално развитие \"Инсиеме\" Мария Виденова обясни, че в България в момента не съществува център за работа с деца със специални дарби. \"Затова много благодаря на Калоян Паргов, че прегърна идеята и реагира толкова бързо. Нашите нужди са огромни, коментира тя. - В момента в България много самозвани специалисти в какви ли не вълшебни центрове паразитират изцяло в сферата на сивата икономика около проблематиката на тези деца. Позволяват си да ги заклеймяват. Заклеймяват ги документално с диагнози, с телкове, заклеймяват ги по начин, който е недопустим в европейска страна в 21-и век. Нашата цел е, освен да ги извадим от групата на ТЕЛК, да ги извадим и от групата на децата със специални образователни потребности, както правят в развитите страни. Много европейски държави вече са направили това, а България изостава. Затова политическата подкрепа ни е изключително необходима. Нужни са правила и контрол, необходимо е да има единен общински център, който да осигури възможност за грижа за тези деца със специални дарби или т.нар. дислексици. За тях е характерно, че имат ниски показатели в училище, но за сметка на това са с много високо IQ и голяма дарба в дадена насока. В България има огромен брой деца с високо IQ и ние трябва да ги предпазим и да им дадем възможност да се развиват\".Новият председател на младежката организация на БСП в район \"Илинден\" Лин Нго добави, че изложбата и благотворителната разпродажба на картини в Столична община е само началото на цялостна кампания в подкрепа на децата със специални дарби. \"Вярвам, че можем да бъдем полезни за тази кауза, затова положихме толкова много усилия да реализираме първата крачка, коментира тя. - Сега предстои да продължим по този път. Планираме още подобни събития, за които скоро ще говорим пак. С младежите от район „Илинден“ сме се насочили към организация на различни социални кампании с помощта на нашия председател Владимир Данев, който също е общински съветник. Тепърва предстои да работим в тази сфера и да постигаме успехи\".", "date": "2018.06.14", "title": "Паргов: Доволен съм, че каузата за децата със специални дарби обедини управляващи и опозиция"}
{"url": "https://offnews.bg/politika/deputatite-za-hoda-na-borisov-namesa-vav-vatreshnite-raboti-na-maked-682612.html", "text": "Решението на премиера предизвика разнопосочки реакции в Народното събрание.Според опозицията действията на Борисов са директна намеса във вътрешен спор в Македония. Това каза секретарят на ПГ на \"БСП за България\"\"Не си спомням подобен случай. Поне в най-новата ни история. Може би се е случвало да няма такъв прием, но когато това не е планирано предварително в програмата. Доколкото разбирам, то е било планирано\", обясни бившият външен министър и секретар на парламентарната група на БСП Кристиан Вигенин.По думите му посланието на Борисов е трябвало да даде бъде по-позитивно. \"Премиерът трябваше да се срещне с президента Георге Иванов и да му обясни, че ситуацията в Македония изисква повече разум, мъдрост и по-силен ангажимент за търсене на решение, а не политически демонстрации\", добави Вигенин.Коалиционните партньори на ГЕРБ във властта - \"Обединените патриоти\", одобриха действията на премиера. \"Отказът Бойко Борисов да приеме македонския президент дава ясен знак, че България не е съгласна с политиката, която се водеше от Македония допреди една година\", коментира секретарят на парламентарната група на патриотите Юлиан Ангелов.По думите му \"Обединени патриоти\" са се надявали, че македонската опозиция и президентът на страната ще преосмислят всички свои грешки, допуснати през последните десетилетия.\"Тази политика е насочена срещу всички съседи на Македония, насаждане на език на омраза, насаждане на проблеми и нерешаване на тези проблеми десетилетия наред. Българската позиция е правилна, защото той може да е президент на друга държава, но в крайна сметка България в момента като ангажирана държава, която иска да подкрепя интеграцията на Западните Балкани, не може да си позволи лукса на подкрепя лидери, които работят срещу тази интеграция\", обясни Ангелов. \"Искаме хората в Македония да живеят и да водят един по-нормален и свободен начин на живот. Действията на президента на Македония не показват подобно нещо\", каза още депутатът.", "date": "2018.06.14", "title": "Депутатите за хода на Борисов - намеса във вътрешните работи на Македония или правилен знак"}
{"url": "https://offnews.bg/temida/danachnite-proveriavali-peevski-15-godini-bez-prekasvane-niamal-naru-682622.html", "text": "15 години без прекъсване депутатът от ДПС Делян Пеевски е бил проверяван от Националната агенция за приходите и не са установени разминавания в приходите му и стандарта му на живот. Това обяви на пресконференция Комисията за противодействие на корупцията и за отнемане на незаконно придобито имущество Пламен Георгиев. Данните за проверката, които комисията е извършила спрямо Пеевски, са по сигнал са от гражданско движение \"БОЕЦ\". От направената проверка станало ясно, че спрямо Пеевски в прокуратурата имало пет разследвания за извършени престъпления, като всички са прекратени от прокуратурата със заключение, че няма събрани данни за извършени престъпления. Георгиев каза, че Комисията е изискала всички проверки на прокуратурата, спрямо Делян Пеевски, както и всички ревизионни актове на данъчните. От НАП предоставили резултатите от три проверки и три ревизии, които обхващат период „без прекъсване“ от 1 януари 2003 г. до 31 декември 2017 г. „За 15 години има плътно данъчни ревизии, във всяка една не е направена констатация за недостиг на парични средства за това лице, тоест това, което е купено и декларирано от лицето, е с налични средства“, каза Георгиев.От Комисията изискали от Пеевски да предостави документи за доходите си за последните пет години, „да не би да има нещо, което се разминава“. Проверката установила, че те съвпадат с това, което е отразено в данъчно-ревизионните актове.В прокуратурата има пет потвърдени отказа за образуване на наказателно производство срещу Пеевски и е прекратена друга проверка. Първата проверка е от 2007 година по сигнал за това, че като зам.-министър в министерството по държавната политика по бедствия и аварии е злоупотребил със служебно положение с цел облага. Проверката установила, че няма данни за извършено престъпление и е прекратена.Второ производство е имало от Софийска градска прокуратура по анонимен сигнал за извършване на подслушване от Пеевски и банкера Цветан Василев, което не било потвърдено.По трети сигнал е образувана преписка отново в СГП за придобиване на имоти със средства с неизяснен произход от Балканска медийна компания, както и за разминаване в стандарта на живот и декларираните пред Сметната палата приходи.Четвъртата проверка е по сигнал на Цветан Василев за заплаха за живота с поръчител Делян Пеевски. Тя също е прекратена поради липса на доказателства. Пета преписка в Софийска районна прокуратура по сигнал за престъпления против правосъдието също е прекратена.„Като дръпнеме чертата се оказва, че или г-н Делян Пеевски е един от най-проверяваните и най-чисти хора в тази държава, или има най-добрите счетоводители и адвокати“, заяви шефът на антикорупционната комисия. По думите му за тези 15 години, в които Пеевски е проверяван, „лицето е имало достатъчно доходи, плащало е огромни данъци“.„Нямам право да ви казвам цифрите, но сумите, платени към държавата показват, че той вероятно е един от най-големите данъкоплатци в тази държава“, заключи Георгиев.", "date": "2018.06.14", "title": "Данъчните проверявали Пеевски 15 години без прекъсване - нямал нарушения"}
{"url": "https://offnews.bg/ot-vas/petzvezden-luks-v-bdzh-snimki-682621.html", "text": "Ето така изглежда една тоалетна във влака София - Видин, пише ни читателят на OFFNews Деннис Тодоров, който ни е изпратил и достатъчно показателни фотоси.От вчера стартира подписка сред пътниците в националния жп превозвач да бъде уволнено сегашното ръководство на БДЖ, при което клиентите както на пътническата услуга, така и на товарната намаляха драстично, а качеството на услугата претърпя истински срив.Подписката може да бъде подкрепена .", "date": "2018.06.14", "title": "Петзвезден лукс в БДЖ (снимки)"}
{"url": "https://offnews.bg/tehnologii/a1-puska-4-5g-mrezha-i-v-letnite-kurorti-za-predstoiashtia-sezon-682620.html", "text": "Този сезон А1 разшири обхвата на 4.5G мрежата си и във всички летни курорти, за да осигури още по-бърз интернет на потребителите, които ще почиват на българското Черноморие. Към момента 4.5G мрежата на А1 покрива над 700 населени места от общо над 2000, които 4G мрежата на телекома обхваща.До 4.5G вече имат достъп всички хора в курортите Албена, Слънчев бряг, Златни пясъци, Несебър, Равда, Поморие, Дюни, Созопол, Приморско, Ахтопол, Синеморец, Китен, Варвара, Св. Св Константин и Елена, Свети влас и много други. Благодарение на нововъведението това лято всички туристи, включително и тези които посещават България, ще могат да се възползват от много по-бърз интернет със скорост на връзката до 150 Mbps.„С разширяването на 4.5G мрежата се стремим да осигурим на нашите клиенти още по-голям комфорт, когато планират своите почивки тази година. За нас е важно непрекъснато да развиваме инфраструктурата си, като така се отличаваме от конкурентите и гледаме напред към бъдещето и към още по-големи цели каквато е 5G”, коментира Тодор Ташев, главен технически директор на А1.В края на миналата година телекомът стартира внедряването на 4.5G в зимните и спа курортите в България, с което осигури увеличение с 30% на скоростта на връзката спрямо досега. Технологията, която позволя това, се нарича „Обединяване на честоти” (Carrier Aggregation) и генерира многократно по-бърз интернет в зависимост от използвания честотен спектър.", "date": "2018.06.14", "title": "А1 пуска 4.5G мрежа и в летните курорти за предстоящия сезон"}
{"url": "https://offnews.bg/analizi-i-komentari/21-pravila-za-komunikatcii-v-sotcialnite-mrezhi-682625.html", "text": "Идва лятото. Да си припомним някои основни правила за добро възпитание в интернет комуникацията. Предимно са за лични комуникации. При бизнес комуникациите има някои разлики. При политиците съвсем. Но те са тема на друг пост. В нормалните случаи е добре да имаме предвид, че:1. Комуникацията в интернет е като комуникацията на площад Славейков. Дръжте се така, както бихте се държали там. И изисквайте това от другите.2. Не правете нещо, което не искате да ви правят на вас.3. Бъдете любезни и учтиви.4. С непознати хора не говорете все едно сте приятелчета от детската градина. Ако искате да стопите леда и да минете на по-неформалното „ти“, първо попитайте.5. Не тормозете хората на техните им стени. Може да ви блокират. Ще е разбираемо.6. Не губете времето на хората с безмислени спорове. Те може да си имат друга работа.7. Да влезете в разговор с някакво мнение, а след няколко часа просто да кажете: Е, аз се шегувах, мислех друго“ е признак на лошо възпитание. Ако сте мислили друго, защо не сте го казали в началото.8. Като усетите, че сте сбъркали, кажете едно: Извинявам се. Не е страшно. Не боли. Много помага да се свали напрежението.9. Коментирайте под чужди постове само по темата, за която са те. Ужасно е под снимка на мило котенце да развивате идеите си за крайния десен консервативен шовинизъм в контекста на либералната доктрина за свободно движение на капитали. Или нещо подобно.10. Важи и обратното. Ако хората говорят сериозно, може би имат причина за това. Не намесвайте кучето си и какви екскременти вчера е оставило, защото сте го подложили на друга диета.11. Уважавайте чуждите стени, за да уважават вашата.12. Не забравяйте, това са социални мрежи. Всичко е в интернет, далеч от вашия контрол. Даже и с GDPR-а нито една данна не ви принадлежи. Всичко може да стане публично за секунди.13. Не споделяйте, шервайте, коментирайте и т.н. нищо, което не искате да видите в централните новини. Вече често става точно така.14. Винаги помнете, че хората обичат да правят скрийншот-ове. Т.е. да запазват като картинка това, което е на екрана. И даже и да изтриете нещо, което сте написали, има огромен шанс вече някой да си го е запазил на диска. Така че не пишете глупости.15. Джентълмени, дръжте се учтиво с дамите. Едно „Добър ден, удобно ли е?“ няма да навреди. Даже може да помогне. А ако ви отрежат, или по-скоро любезно демонстрират незаинтересованост, приемете го мъжки. Благодарете за отделеното време, извинете се за безпокойствието и тихо се оттеглете. Така правят истинските мъже.16. Идеята, че Интернет е „свободно място“ за „свободно изказване на мнения“, често се използва от нахални и безпардонни хора, за да тормозят по-скромните. Ако попаднете на анонимни профили, които ви тормозят, столкват, обиждат или ви губят времето, спокойно ги блокирайте. Не сте длъжни да поемата лошотията на света върху себе си.17. Помнете, че и обратното важи. Всеки може да ви блокира, ако се държите зле.18. Не заплашвайте публично. Няма смисъл. А и някой може да ви съди.19. Не се поддавайте на синдрома „бивши“. Т.е. да споделяте съдържание с идеята, че някой бивш/а ще го види и ще се трогне. В 99% от случаите бившите са продължили напред, изобщо не гледат какво споделяте и само се излагате пред другите хора. Споделяйте за любов. Колкото си искате. И без това на втората лигава снимка ще са ви ънфолоунали, няма да попречите на никого.20. Споделяйте положителни неща, които могат да направят хората по-богати на идеи, преживявания, мисли, визии за бъдещето. Вдъхновявайте.21. Ако се чудите какво да направите в някоя ситуация, спомнете си основното правило: Не правете на другите това, което не искате да ви направят на вас.Като го писах това, видях, че и аз май не спазвам някои от точките. Трябва да си взема бележка. Защото само от нас си зависи как ще си организираме социалните мрежи. Ако го направим добре, ще ни служат. Ако не успеем, само ще ни губят времето. Така че да се постараем… :)Б. ред. - Любомир Аламанов е един от най-известните пиар специалисти в България. Текстът е от фейсбук профила му. Препечатваме го с негово разрешение.", "date": "2018.06.14", "title": "21 правила за комуникации в социалните мрежи"}
{"url": "https://offnews.bg/politika/ima-li-miasto-za-debati-v-chervenata-kashta-ministar-i-deputati-na-r-682639.html", "text": "До края на този месец се очаква да бъде намерено решение за съдбата на центъра за култура и дебат \"Червената къща\". Идея по въпроса вече има, но от Министерството на културата не искат все още да влизат в детайли.Това се разбра по време на днешното заседание на комисията по култура, на което беше изслушан ресорният министър Боил Банов.Центърът за култура и дебат \"Червената къща\" е открит през 2004 година и оттогава там се водят дискусии и се обсъждат социални, политически и културни въпроси и е първото подобно публично пространство у нас. Сградата, в която се помещава центърът, е паметник на културата от национално значение и е била дом ателие на големия български скулптор от началото на XX век Андрей Николов. И точно това се превръща в повод за исканията дебатите да бъдат изнесени от дома - волята на Николов била сградата да се превърне в музей. Ресорният министър обаче подчерта, че не е толкова просто, защото през 90-те наследниците на скулптора \"успели някак да си върнат собствеността и в момента съсобственици са Министерството на културата и наследниците\".Председателят на парламентарната комисия по култура и депутат от ГЕРБ Вежди Рашидов, ДПС и БСП, се обединиха около искането сградата да бъде върната на Националната галерия и да стане музей, а не център за дискусии. Министерството на културата обаче е на друго мнение и търси вариант на улица \"Любен Каравелов\" 15 да има и дебати, и експозиция. Банов обаче не пожела да каже дали наемателите ще останат същите след изтичането на договора им. Оказва се обаче, че проблемът и на Рашидов, и на Александър Симов от БСП с дебатите в къщата не се крие само в това, че не е спазена волята на дарителя. Двамата няколкократно изтъкнаха, че домът се стопанисва от \"умните и красивите\".ГЕРБ и БСП обявиха, че трябва \"здравият разум да се върне\" - да не се подновява договорът на центъра за дискусии за наем, който изтича скоро. Рашидов и Симов се опитаха да мотивират мнението си пред министъра.\"Аз лично ще им помогна да се изнесат и да им намерим ново място за дебати\", каза Рашидов.\"Плаша се от някои тенденции да не се оценява приносът. Това го показа и сатанинския танц върху тялото на Светлин Русев, медийното разпространение на пълното с презрение мнение на човек, който не се е доказал\", каза Симов, визирайки Теодор Ушев, чиято анимация \"Сляпата Вайша\" получи редица международни награди и беше номинирана за \"Оскар\".Министърът обаче беше категоричен - в сградата ще бъде върната експозицията, но ще има дебати, стига те да са на организации, които не са под наем в \"Червената къща\". \"И не само това - ще инициираме и подкрепяме такива дискусии да има във всички музеи в страната\", обяви Банов.Рашидов обаче отговори, че превръщането на сградата в музей е негова кауза и няма да се откаже от нея до края на живота си. В дебата се включи и Ерджан Ебатин от ДПС. По думите му оставането на дебатите в дома би било проява на голямо неуважение.\"Оставам с едно усещане, че комисия по култура стои на различно мнение от министерството. Така ли е?\", попита реторично Банов, но не отстъпи от позицията си, без да каже какъв е точният план за осъществяване на идеята му.", "date": "2018.06.14", "title": "Има ли място за дебати в Червената къща - министър и депутати на различно мнение"}
{"url": "https://offnews.bg/obshtestvo/oshte-zeleni-zoni-v-sofia-ot-1-noemvri-682623.html", "text": "Нови около 5500 места за платено паркиране ще има от 1 ноември в 4 столични района. Планираното разширение на зелена зона се отнася за \"Оборище\", \"Лозенец\", \"Красно село\" и \"Възраждане\". Въвеждането на зелена зона беше поискано от районните кметове след обсъждане и подкрепа от жителите на кварталите. От ЦГМ искат СОС да гласува промените в общинската наредба за организация движението преди лятната ваканция, за успеят да стартират платеното паркиране от ноември. Предложението за \"Красно село\" е зелената зона да обхване \"Буката\" - улиците между булевардите \"Иван Гешов\", \"Пенчо Славейков\", \"Ген. Тотлебен\" и \"Георги Софийски\".Във \"Възраждане\" се предвижда платено да стане паркирането между булевардите \"Сливница\", \"Константин Величков\", \"Александър Стамболийски\", улиците \"Гюешево\", \"Партений Нишавски\", \"Българска морава\", \"Камен Андреев\",\"Добруджански край\", бул. \"Ген. М. Д. Скобелев\" – ул. \"Опълченска\" и ул. \"Димитър Петков\".В \"Оборище\" новите платени места ще са в карето между булевардите \"Христо и Евлоги Георгиеви\", \"Данаил Николаев\" и \"Ситняково\" и улиците \"Черковна\" и \"Султан тепе\".Зелена зона трябва да има и в т. нар. \"Горен Лозенец\". Кметът на \"Триадица\" е оттеглил искането за зелена зона около входа на Южния парк при бул. \"Витоша\", заяви зам.-председателят на транспортната комисия в СОС Зафир Зарков. Причината е, че хората не са одобрили идеята. Искането на Николай Терзиев и живеещите в района беше по-скоро да се въведе платено паркиране в събота и неделя, когато заради многото посетители на парка с автомобили, местните няма къде да спрат. Зелена зона обаче не работи в събота и така въвеждането й според хората става безмислено. От ЦГМ искат и местата за паркиране пред блоковете да се включат в обхвата на зелена зона. Сега пришълци спирали на паркингите на сградите, за да не плащат зона. Предложенията за промените в наредбата трябва да бъдат качени утре на сайта на Столична община за обществено обсъждане в срок от един месец. ", "date": "2018.06.14", "title": "Още зелени зони в София от 1 ноември"}
{"url": "https://offnews.bg/politika/deputatite-othvarliha-doklada-za-romskata-integratcia-682619.html", "text": "Заради БСП, ДПС и част от \"Обединените патриоти\" докладът за изпълнението на държавната стратегия за ромската интеграция през миналата година беше отхвърлен в Народното събрание.\"Атака\" бламираха ресорния вицепремиер Валери Симеонов, който е в кабинета от квотата на \"Обединените патриоти\", като гласуваха \"въздържал се\". Документът беше подкрепен само от ГЕРБ и трима депутати от \"Обединените патриоти\". Най-голямата партия направи опит да прокара документа. След отхвърлянето председателят на правната комисия Данаил Кирилов поиска прегласуване с мотива, че много от колегите му не са успели да гласуват. И при прегласуването обаче докладът беше отхвърлен, като само няколко гласа не стигнаха той да бъде приет.Темата за ромската интеграция предизвика няколко часа спорове в пленарната зала, а накрая документът беше отхвърлен. Той беше предложен от Министерския съвет и според него трябваше ресорния вицепремир Валери Симеонов да го представи пред депутатите. Той обаче не се появи в Народното събрание въпреки изричното искане на БСП това да стане.След отхвърлянето на доклада БСП призоваха Симеонов да си подаде оставката заради провал в политиката за ромска интеграция. \"Както беше достойна постъпкатa на министъра на труда и социалната политика с оставка, може би трябва така да постъпи и вицепремиерът Валери Симеонов\", каза социалистът Георги Гьоков, но подчерта, че БСП иска неговата оставка, а така трябва да постъпи един достоен човек. Социалистите подчертаха, че Валери Симеонов е бил бламиран освен от Народното събрание, но и от \"Обединени патриоти\".\"Въпреки опитите дебатът да бъде профанизиран на момента, групата на БСП успяхме да постигнем малко здрав разум в колегите, които гласуваха против този доклад. Става дума за провал в политиката за интеграция на ромите в последните няколко години. Още нещо, което е много важно. НС бламира вицепремиера Валери Симеонов, който отговаря за тази политика в момента“, заяви депутатът от БСП Антон Кутев.", "date": "2018.06.14", "title": "Депутатите отхвърлиха доклада за ромската интеграция"}
{"url": "https://offnews.bg/politika/zdravnata-komisia-prie-ostavkata-na-shefa-na-nzok-bez-mnogo-obsazhdani-682637.html", "text": "Парламентарната здравна комисия прие оставката на управителя на Здравната каса проф. Камен Плочев. В мотивите за оставката си Плочев обяснява, че не е имал възможността да изпълнява задълженията си в последните 3 месеца заради заболяване, като няма да може да се върне на работа поне още месец. Плочев излезе в болничен, след като влезе в открит конфликт с министъра на здравеопазването Кирил Ананиев за размера на дълговете на НЗОК към европейските здравни каси. Тогава Ананиев поиска оставката му.Искането за предсрочно освобождаване на Плочев беше гласувано днес от здравната комисия, като оставката беше приета почти без дебати. Депутатът от ГЕРБ Лъчезар Иванов заяви, че познава отдавна проф. Плочев и той страда от хронично заболяване, така че влошеното му здравословно състояние не е в резултат на скандала около дълговете на НЗОК към чужди каси. Той посочи, че дългото отсъствие на Плочев затруднява работата на Касата, а регионалните здравни каси не могат да изпълняват задълженията си. Георги Михайлов от БСП се усъмни в думите на Иванов за здравословното състояние на шефа на НЗОК. След като проф. Плочев страда от години от хронично заболяване, как изведнъж се оказа, че то е пречка да изпълнява задълженията си веднага след скандала, каза Михайлов. От ДПС пък отказаха да участват в гласуването на оставката. Позицията на партията изрази Нигяр Джафер. Това заседание е опит да се легитимира поредният опит за отстраняване на управител на НЗОК, посочи Джафер.По думите ѝ за ДПС няма значение кой точно ще е шеф на Касата, а е по-важно какво ще се промени в системата. Тя припомни, че Камен Плочев беше избран единодушно от парламента, и посочи, че явно колкото по-консенсусно се избира управителят на НЗОК, толкова по-бързо си отива той. Джафер подчерта, че ДПС очаква реална реформа в системата. ГЕРБ управлява здравеопазването от 9 години, очакваме работещи решения, а не просто персонални промени. В крайна сметка \"за\" приемане на оставката на Плочев гласуваха 11 депутати, а 7 бяха \"против'.", "date": "2018.06.14", "title": "Здравната комисия прие оставката на шефа на НЗОК без много обсъждания, ДПС отказа да гласува"}
{"url": "https://offnews.bg/drugi/balgaria-s-dostojno-uchastie-na-svetovnia-zumba-forum-v-gartcia-video-682628.html", "text": "Лицензираните Зумба инструктори от Zumba Love Team - Мирослава Димитрова и Христина Тодорова от София взеха участие в световен зумба форум в Гърция заедно с колеги инструктори от София, Добрич Казанлък, Варна, Пловдив и Силистра.Събитието \"Dance for Life\" и \"Masterclass\" за първи път в Гърция със създателя на Зумба Алберто Перез, в подкрепа на младежи и деца с увреждания, се проведе на \"OAKA Olimpic Stadium\", Атина. Българската група се състоеше от общо 25 човека, заедно с ученици и почитатели на Зумба от България.Родният отбор от 12 инструктора гордо представи България с хореография по специално разработената за случая песен на Нели Петкова \"Аз и ти\" с фолклорни мотиви.Създателят на зумба Алберто Перез присъства на събитието, а част от неговия екип Zumba Twins (Близнаците) – Боби Иванов и Илиян Иванов , от Сливен, България, официални презентъри на Зумба, се присъединиха в представянето на Българския отбор. Zumba Love Team – Мира и Хриси ще имат честта да участват с тях на сцена тази събота, 16-ти юни в Мадрид.Зумба е групова кардио (аеробна) тренировка с елементи на танци, аеробика и фитнес, създадена от колумбийския танцьор и хореограф Алберто \"Бето\" Перез през 90-те години на ХХ век.Най-често зумба хореографиите включват движения от самба, меренге, салса, хип-хоп и бойни изкуства, които често се изпълняват заедно с клекове и удари. Популярността на зумба нараства много бързо през последните години, като близо 14 милиона души от повече от 151 страни посещават седмични зумба класове.", "date": "2018.06.14", "title": "България с достойно участие на световния Зумба форум в Гърция (видео)"}
{"url": "https://offnews.bg/politika/radev-podkrepi-imeto-na-makedonia-i-poiska-institutciite-da-si-govoria-682624.html", "text": "Когато призоваваш другия да води диалог, не трябва ти самият да бягаш от него. Това коментира президентът Румен Радев след срещата си с президента на Македония Георге Иванов. Така Радев отговори и на отказа на премиера Бойко Борисов да се срещне с Иванов, който отказа да приеме постигнатата договорка с Гърция за новото име Северна Македония.България подкрепя резултатите от преговорите за новото име на Македония, но диалогът между двете държави не трябва да бъде прекъсван, стана ясно от президента Румен Радев. \"Приемаме резултатите от преговорите между Гърция и Македония, най-вече и доколкото те премахват важни пречки по пътя на този интеграционен процес. Но трябва да е ясно, че основният залог на нашата подкрепа това е стриктното спазване на чл. 11 от Договора за приятелство, дорбосъседство и сътрудничество от  2017 г., според който двете държави се задължават да нямат неприятелски действия една спрямо друга, да нямат териториални претенции една спрямо друга и да неутрализират недобронамерена пропаганда, насочена към омраза и насилие\", каза Радев.България се нуждае от твърди гаранции, че договорът за добросъседство ще остане в сила и когато насреща имаме Република Северна Македония, заяви Радев.„Договорът между Македония и Гърция налага промяна в името на Македония, което за нас означава тя да продължи да спазва своя ангажимент за тълкуване на Конституцията, така че тя да не се превърне в намеса на свои съседи. В договора с Гърция има формулировка, че той няма да бъде насочен към трети страни, което е твърде обща формулировка. Ако сравним двата договора, ще видим, че договора с Гърция изключва поправки и отмяна, а договорът с България допуска прекратяване. Това поставя България в ситуации да търси допълнителни гаранции. Категорично трябва да се изключи всякаква намеса и подкрепа на Македония за организации на наша територия, които имат характер срещу нашата Конституция. Очаквам българското правителство и МВнР да впишат тези договорни ангажименти в глава 35 от бъдещата договорна рамка на преговорите на Македония в членство в ЕС“, каза още Радев и посочи, че това означава ясни процедури на мониторинг и съблюдение на изпълнение на условията.", "date": "2018.06.14", "title": "Радев подкрепи името на Македония и поиска институциите да си говорят"}
{"url": "https://offnews.bg/politika/po-malko-ot-polovinata-piloti-v-armiata-letiat-682594.html", "text": "По-малко от половината пилоти във Военновъздушните сили летят. Това каза в ефира на bTV в сряда военният министър Красимир Каракачанов. По думите му на щат във войската има 245 пилоти, от които по-малко от половината летят.\"В момента имаме 245 пилоти. Те летят много малко. По-малко от половината пилоти летят. Не мога да кажа точните цифри, защото това е държавна тайна\", уточни той. По думите му армията разполага бойни вертолети, от които едва осем летят и нито един от тях не може да бъде използван за гасене на пожари.По повод инцидента с  Каракачанов каза, че разследващите работят по две версии - пилотска грешка и техническа неизправност. Все още не е разпитан единственият оцелял при катастрофата - бордният инженер, офицерски кандидат Алексей Каменов. Каракачанов потвърди, че  Както OFFNews писа, процедурата е открита през септември 2015 г., а договорът е подписан през декември същата година. Поръчката за 3.7 млн. лв. без ДДС е спечелена от \"Терем\" ЕАД, която е собственост на Министерството на отбраната. Военният министър повтори тезата си, че ще настоява ремонтирането на военна техника да става с  при облекчени условия.\"Не е нормално фирма, произвеждащи банички или продаваща бикини, да обжалва поръчка за ремонт на хеликоптер\", каза той и заяви, че още другата седмица ще предложи промени в Закона за обществените поръчки, така че фирми, които нямат нищо общо с военната техника, да не могат да обжалват стартирали процедури.Каракачанов коментира и искането за вот на недоверие и напрежението в коалицията. По думите му няма причина да се говори за предсрочни избори.\"Вотът на недоверие не ме притеснява. Той може да бъде полезен, ако е професионално насочен. Ако се изроди в приказките на Марешки, няма да има никакъв смисъл от този вот. Към момента няма никакви изгледи за предсрочни избори. Икономиката върви. Има проблеми за решаване, но работим усилено. Нормално е да има и различия в коалицията. Там също спорим и коментираме. Не можем всички да бъдем еднакви. Не виждам никакви опции вотът да мине\", обясни военният министър.Той заяви, че исканата му оставка от лидера на \"Воля\" Веселин Марешки е поръчка от човек с \"една камара дела\". \"Едната версия е атаката да идва от онези фирми, които са отрязани и не са допуснати да играят като посредници. Другата поръчка е най-вероятно приятелски огън\", обясни Каракачанов.", "date": "2018.06.14", "title": "По-малко от половината пилоти в армията летят"}
{"url": "https://offnews.bg/zdrave/izlekuvaha-dete-ot-chuma-v-sasht-682595.html", "text": "Момче от Айдахо, САЩ, се възстановява от чума - първия случай при хора в американския щат за повече от две десетилетия, съобщиха здравните власти, цитирани от Washington Post.Детето, чието име не се съобщава, било лекувано с антибиотици в болница, а вече си е у дома и се възстановява добре, увери Кристин Мирон, говорителка на здравния департамент.Момчето се разболяло миналия месец и по-рано тази седмица здравните власти получили потвърждение от лабораторията, че става въпрос за Бубонна чума.Един от най-характерните симптоми при бубонната чума е подуването на лимфните възли, болният има главоболие, висока температура, чувства се изключително отпаднал.Белодробната чума, с подобни симптоми, е най-опасната и може да бъде фатална, когато не се диагностицира и лекува навреме.„Черната смърт” е причина за една от най-големите катастрофи в човешката история - от 1347 до 1351 г. от чума умират между 75 и 200 млн. души от Европа и Евразия, или между 30 и 60% от цялото население на Европа по това време.", "date": "2018.06.14", "title": "Излекуваха дете от чума в САЩ"}
{"url": "https://offnews.bg/sviat/trima%c2%a0ubiti-pri-strelba-sreshtu-sapartijtci-na-erdogan-v-turtcia-682656.html", "text": "Трима души са убити, а най-малко девет ранени при нападение срещу членове на управляващата \"Партия на справедливостта и развитието\" в окръг Шанлъурфа, Югоизточна Турция.Нападението е извършено в град Суруч - по време на предизборната кампания на партията на Ердоган.Сред убитите е и братът на Ибрахим Халил Йълдъз - депутат от \"Партията на справедливостта и развитието\".Активистите на партията на Ердоган са обикаляли местните търговци, когато е започнало нападението.Атакувани са от въоръжени мъже, подкрепящи прокюрдската Демократична партия на народите. Двама от нападателите са ранени.", "date": "2018.06.14", "title": "Трима убити при стрелба срещу съпартийци на Ердоган в Турция"}
{"url": "https://offnews.bg/obshtestvo/amerikantci-osinoviavat-vtoro-balgarche-sas-sindrom-na-daun-682596.html", "text": "Амероканско семейство ще осинови второ българче със синдром на Даун от Дома за медико-социални грижи във варненския квартал \"Виница\".Двойката вече има син, който също е със синдром на Даун, съобщават от Дома.„Осиновихме Дани, когато беше на годинка и половина. Той се адаптира прекрасно. Здрав е, щастлив е и където и да отидем е много харесван\", разказват Джийн и Дейниъл. Те споделят, че за първи път са видели момченцето си на рождения ден на таткото. „В този ден получихме на имейла си писмо от осиновителска агенция със списък с деца със специални нужди. Ние предварително знаехме, че искаме да осиновим детенце със синдром на Даун. И когато видяхме Дани в списъка, веднага усетихме, че той е нашето дете\", казва Джейн.Наскоро от същата агенция са се свързали с тях и са им показали друго момченце – А.И. „Веднага познахме, че това е Домът за медико-социални грижи за деца във Варна, познахме и педагожката от снимката. Влюбихме се и в детето. Искаме да го осиновим и сме много щастливи, че с Дани имат сходна съдба\", казва майката.„Всички, които се грижим за слънчевото ни момче А.И. и го дарихме първи с любовта си, сме щастливи, че той ще има ново семейство, с истинска мама, татко и брат\", споделя д-р Стефка Джанкова, директор на Дома във \"Виница\".Тя допълва, че персоналът е благодарен на двамата кандидат-осиновители и вярват, че те ще направят завинаги детето част от живота си, също както Дани, и с тях той ще има щастливо и пълноценно бъдеще.Според Джейн и Дейниъл децата със синдром на Даун са като всички останали. Дани им носи само радост и се справя много добре. Ходи на музикални занятия в местната библиотека. Родителите са оптимисти за бъдещето му, тъй като в САЩ хората със синдром на Даун са приети от обществото, често са наемани на работа в търговски обекти, в кафенета с персонал само от хора със синдрома, а някои дори стартират собствен бизнес с ръчно произведени артикули.", "date": "2018.06.14", "title": "Американци осиновяват второ българче със синдром на Даун"}
{"url": "https://offnews.bg/futbol/v-cheliabinsk-izmisliha-struebol-v-chest-na-svetovnoto-682600.html", "text": "Тоалетната може да се превърне в арена за спорт посредством продукта на челябинска компания за санитарни материали и консумативи.В чест на световното първенство по футбол, което стартира днес в Русия, от фирмата предлагат нов продукт - \"Струебол\". Целта на упражнението е докато клиентите на заведението се облекчават в писоара, да отбележат гол, като насочат топката във вратата.Според рекламатапо този начин мъжете показват своите стратегически и физически възможности. Интересът към \"Струебол\" вече налице, като той основно се поръчва от заведенията, медицинските и бизнесцентровете в Челябинска област.", "date": "2018.06.14", "title": "В Челябинск измислиха \"Струебол\" в чест на световното"}
{"url": "https://offnews.bg/sviat/i-iaponia-se-podgotvia-sreshta-s-kim-stranata-iska-vrashtaneto-na-otv-682597.html", "text": "Япония се опитва да организира среща между министър-председателя Шиндзо Абе и Ким Чен-ун, след като севернокорейският лидер обяви, че е отворен за разговори, предаде AFP.Японският всекидневник \"Sankei Shimbun\" обяви, че Ким е обсъдил възможността по време на историческата си среща с президента Тръмп.\"По време на срещата с Тръмп Ким му казал: \"Мога да се срещна с министър-председателя Шиндзо Абе\", предава изданието.Япония иска разговорите, за да придвижи въпроса с отвлечените преди десетилетия граждани на страната в Северна Корея, по който има малък напредък, независимо от усилията на дипломатите през последните месеци.В четвъртък, на среща с роднините им, Абе повтори молбата си за диалог с Пхенян по този въпрос. \"Ще поставя директно въпроса пред Северна Корея и ще работя за разрешаване на въпроса\", каза той пред семействата, добавяйки, че Япония трябва да поеме инициативата.Правителствените власти обмислят няколко сценария за среща, включително посещение в Пхенян през август. Вариант е двамата лидери да разговарят на конференция в Русия през септември.Японските граждани са отвлечени от севернокорейските служби през 70-те и 80-те години на миналия век, за да им помогнат да обучат шпионите си при внедряването им в Южна Корея, а също и да обучат на японски език служителите в службите. Въпросът сериозно обтегна отношенията между двете страни.Официалната информация е, че става въпрос за 17 души, но има подозрения, че още десетки японци са били отвлечени.", "date": "2018.06.14", "title": "И Япония се подготвя среща с Ким: страната иска връщането на отвлечени от Северна Корея японци"}
{"url": "https://offnews.bg/bojni/kubrat-pulev-balgaria-striaska-protivnitcite-ne-iskat-da-idvat-tuk-682604.html", "text": "Кубрат Пулев се прибра в България, след като води дълго време подготовка в Берлин. Кобрата говори пред медиите на летището в София за победата на брат му Тервел в САЩ, проваления мач с Дилиън Уайт и следващия съперник, когото трябва да срещне.Какво мислиш за представянето на Тервел срещу Анкона?- Тервел беше добре трениран, смятам че се справи перфектно. Очакват го доста по-трудни противници. Догодина или към края на тази се надявам да спечели титла, с която да зарадва всички.Ивайло Гоцев каза, че Тервел набира все повече популярност в САЩ.- Не само там, по принцип вече трупа популярност.Твоят мач се провали, какво предстои?- Има много хора, които говорят, както и Уайт, който казваше, че съм страхливец, какво ли не. Имаше търг, който спечелихме, има правила, по които се играе. Няма какво да коментирам дали трябва да отида в Лондон или каквото и да е. Спечелили сме търга, те трябва да дойдат тук. Вземаме излъчването, организирането и казваме къде и кога да се играе. Има си правила на федерацията как да се извърши всичко, но в последния момент се извъртяха. 90 дни от търга трябваше да се проведе мачът, но те не искаха. Предлагаха ми преди търга да отида в Лондон да играя. Казах им, че същите пари, които ми дават, аз ги давам на тях да дойдат в София. Те отказаха. Ние, българите, не сме по-прости. Защо те да отказват, а аз да се съглася да отида в Лондон? Отидохме на търга, спечелихме, изненадахме ги всичките големи промоутъри, с по 20-30 години стаж, но всичко бе на наша страна и те отказаха.Какво се случва сега?- Те си организираха мач, сега ще видим IBF какво ще каже, водим преговори. До края на седмицата може би ще се реши. Трябва да има мач скоро, защото не съм играл повече от година. Въпросът е кой ще бъде противникът.Имаш ли претенции?- IBF ще назначат. Каквото кажат, това ще е. Имам очаквания, но не ви казвам, за да не ви подвеждам. Ако има нещо конкретно, ще ви кажа със сигурност. България ги стряска, аз ги стряскам, не искат да идват тук, страх ги е. Сега ще има нов противник и всичко ще се проведе наново.\"Тема Спорт\"", "date": "2018.06.14", "title": "Кубрат Пулев: България стряска противниците, не искат да идват тук"}
{"url": "https://offnews.bg/futbol/napadatel-s-5-gola-gleda-kam-levski-682587.html", "text": "Нов кандидат за подсилване на атаката на Левски разкри “Меридиан Мач”. Това е 28-годишният сърбин Мирослав Маркович, който за последно е играл в СКА (Хабаровск), където беше и Венцислав Христов.Договорът на Маркович с руснаците изтича на 30 юни и ще дойде на “Герена” като свободен агент. Комшията, който е висок 188 см, има доста интересна кариера. Той е играл основно в Чехия, където от 2009 година насам е носил екипите на Баник, Часлав, Власим, Дукла, Виктория Жижков, Ружомберок, Чешке Будейовице, Бърна, Слован Либерец и Бохемианс.През 2016 година той е за кратко в АЕЛ Калони в Гърция. В СКА преминава през миналото лято. Единственият проблем при него е, че в Русия му липсват головете. За първенството в 24 мача той вкарва 4 гола, има и 1 за Купата на Русия.На “Герена” ще умуват дали да вземат него или австрийския ветеран Марк Янко, който е по-известно име, но в последно време не е играл.", "date": "2018.06.14", "title": "Нападател с 5 гола гледа към Левски"}
{"url": "https://offnews.bg/futbol/radost-v-tcska-karanga-se-zavarna-682598.html", "text": "Нападателят Фернандо Каранга се присъедини към ЦСКА на лагера в Тетевен, където отборът провежда първата част от подготовката си.Каранга продължава да се възстановява от контузията, която получи през април. Той имаше частично разкъсване на вътрешна връзка на коляното на десния крак. След като свали специалната шина, която носеше, той започна рехабилитация.Днес Фернандо Каранга ще бъде прегледан от физиотерапевтите на отбора, които ще преценят до каква степен треньорът Нестор Ел Маестро ще може да използва нападателя в тежките тренировки. ЦСКА ще остане в Тетевен до 18 юни (понеделник), когато ще изиграе и първата си контрола - срещу Етър от 17:00 часа.Междувременно стана ясно, че Христо Янев и Владимир Манчев ще останат на работа в клуба, съобщава \"Тема Спорт\". Очаква се те отново да бъдат със статут на скаути.Те бяха назначени преди няколко месеца в щаба на Стамен Белчев, като Янев замести последния в мачовете до края на сезона в ролята на старши треньор, но като временен вариант.Скаутите са под шапката на Стойчо Стоилов, който в момента е в чужбина и ще има среща с Янев и Манчев в края на този месец. Задачите на двамата отново ще са свързани със Западна Европа.Третият член от екипа Ивайло Петров - Пифа засега остава в щаба на Ел Маестро.", "date": "2018.06.14", "title": "Радост в ЦСКА - Каранга се завърна"}
{"url": "https://offnews.bg/obshtestvo/gramotevichni-buri-i-oranzhev-kod-za-opasno-vreme-v-zapadna-balgaria-682556.html", "text": "Времето в западната половина от страната ще бъде облачно и дъждовно. Ще има гръмотевични бури, на места - и градушки.В 9 области в Западна България, включително София - град, е обявен оранжев код за опасно време. В други четири кодът е жълт - Пловдив, Плевен, Ловеч и Смолян.В Източна България ще бъде предимно слънчево. Максималните температури ще са от 25° до 35°.Над планините в Източна България през целия ден ще е предимно слънчево, ще духа умерен до силен вятър от южната четвърт. Над масивите в западната половина на страната ще се развива мощна купеста и купесто-дъждовна облачност.Над Черноморието ще бъде слънчево. Mаксималните температури ще са от 25° до 27°, на водата - 22-25°, а вълнението на морето ще е 2 бала.", "date": "2018.06.14", "title": "Гръмотевични бури и оранжев код за опасно време в Западна България"}
{"url": "https://offnews.bg/interviu/evrodeputatat-monika-makovej-pred-offnews-es-shte-tcenzurira-internet-682607.html", "text": "Г-жо Маковей, какво е вашето мнение и това на вашата група в ЕП на Европейските консерватори и реформисти относно реформите в Директивата за авторското право и единния цифров пазар?Нека отговоря първо за себе си: предложенията в текстовете на директивата представляват сериозна опасност за отворения интернет и за независимостта на медийните организации. Ето затова поех инициативата да изпратя писма до всичките си колеги в ЕП и да им обясня в детайли проблемните членове и точки (). Помолих ги учтиво да изтрият тези текстове на 20 юни, когато заседава правната комисия на ЕП, или по време на обсъждането на пленарната сесия, разбира се, ако всичко върви по план и график.Относно моята политическа група, тази на ЕКР - при нас има широк консенсус, че член 11-и от директивата трябва да бъде изтрит.Има множество критики към Директивата и по-специално към член 13 и член 11 в нея. Смятате ли, че има нещо грешно в тях?Както влизането в сила на член 11-и може да наруши фундаментални права, така член 13-и застрашава правната сигурност на журналисти, професори и европейския бизнес .Гражданите на ЕС са инвестирали своето доверие в нас и ние трябва да работим и да взимаме решения в тяхна полза. Трябва да създадем стабилни и здрави правила, които позволяват свободното развитие на индивидите и обществото, на иновациите и креативността. Трябва да подкрепяме разследващата журналистика, чиято битка срещу корупцията, организираната престъпност и тероризма са впечатляващи и жизненоважни.Как стоят нещата в момента - журналистите използват активни линкове, за да цитират фактите, с които работят. Ако  бъде приет, журналистите вече трудно ще се възползват от тази възможност или дори по-лошо - ако го направят, няма да имат авторски права върху текста си и дори може да им се наложи да плащат за цитиране с активен линк.Това поставя медиите в риск, ще доведе до цензура и до пълния край на малките и независими издатели. Всичко това би предотвратило проследяването на минали събития, събиране на качествена информация и разкриването на незаконни бизнеси.Ще има и последствия за обикновените граждани: ключовата битка срещу корупцията, организираната престъпност, прането на пари и тероризма ще е силно подкопана. Бъдещи разкрития от мащаба на разследвания като Lux, Panama, Paradise Paper и Азербайджанската пералня ще станат трудни. \"Октоподът\" при прането на пари ще продължи да съществува необезпокояван. Престъпниците ще се разминават без наказание.При медиите съдбоносната им роля и сила на \"пазител\" ще бъде компрометирана и отслабена. Публичният достъп до качествена информация ще стане по-труден, засягайки ядрото на демокрацията. Ще живеем трудно, ако в нашата демокрация се появи и дезинформация. Живеем в ерата на \"фалшивите новини\". Като отговорен политик, не искам да слагам пречки на качеството отразяване и разследващата журналистика.Относно член 13 - това ще доведе до машина за цензура!Той тотално сменя модела и прехвърля отговорността на потребителското поведение върху самите уеб сайтовете и доставчици на интернет услуги. Това противоречи с две директиви на Европейския съюз и с европейското право. Съдът на ЕС се е произнасял, че поставянето на филтри от доставчици на интернет услуги за следене на един вид съдържание и блокиране на друго е нарушение на европейското законодателство!Последствията за потребителите? Предложените в новата Директива филтри ще сканират всяко парче информация, което споделяте (видео, аудио, текстове, скрийншоти, мемета...) в онлайн платформите. Всичко това се прави в името на авторското право, но алгоритмите, които сканират информацията, няма да могат да правят разлика между това дали нарушавате закона или използвате информацията правилно.Възможността да преизползвате и миксирате информация, за да произведете нещо ново, няма да я има.Професорите няма да могат да създават нови учебни ресурси върху съществуващи материали.Потребителите няма да могат се изразяват свободно и например да създават пародии или карикатури, като използват вече публични снимки. Това ще доведе до тежко нарушаване на свободата на онлайн изразяването и ще наложи практическа забрана върху креативността.В същото време, Директивата ще доведе до свръх изпълнение от страна на частни компании, които ще бъдат по-загрижени да не бъдат осъдени за нарушение на авторски права, отколкото да не позволят ъплоудването на юридическо съдържание.Предложеният механизъм за обезщетение очевидно няма да проработи, защото интернет компаниите просто ще категоризират изтриването на информация като нарушаване на правата за ползване и няма да има значение дали съдържанието е нарушение или не.Европейският съюз показва, че определено има нужда от нов вид регулация на авторското право. Как трябва да изглежда тази реформа според вас?Продуцентите, артистите, музикантите и създателите на авторско съдържание трябва да са защитени. Това не подлежи на въпрос. Но не и на тази цена, че да се блокира достъпът до информация на гражданите. Свободният поток на информация е жизненоважен за демокрацията и именно за това споделянето ѝ не трябва да бъде ограничавано. Реформата на авторското право не трябва да бъде насочена срещу свободните и честни журналисти и да засилва дисбаланса в медийния бранш, който вече страда от прекалена концентрация на собственост в много държави в ЕС. Каква е следващата стъпка за Директивата? Кога можем да очакваме следващото голямо решение за реформата?Има още неясноти, но нека се надяваме на най-доброто. На 20 юни моите колеги от правната комисия ще гласуват доклада на Аксел Вос. Очаква се наистина член 11-и да бъде изтрит (оказва се, че голяма част от евродепутатите подкрепят това). Относно член 13-и - доколкото знам, групата на социалистите може да оспори мандата на докладчика Аксел Вос, което може да усложни процеса.На 5 юли в ЕП ще гласуваме да се даде мандат за преговори между Европейския парламент, Европейския съвет и Европейската комисия относно реформата. Така че вземането на решения и работата продължават.", "date": "2018.06.14", "title": "Евродепутатът Моника Маковей пред OFFNews: ЕС ще цензурира интернет с филтри за следене"}
{"url": "https://offnews.bg/sviat/dnevnitcite-na-ajnshtajn-razkrivat-che-e-bil-rasist-i-ksenofob-682599.html", "text": "Публикуваните наскоро пътни дневници на Алберт Айнщайн разкриват, че великият физик е имал расистки и ксенофобски убеждения.Дневниците са писани между октомври 1922 и март 1923 г. по време на пътуване в Азия и Близкия Изток. В тях ученият прави негативни обобщения - например нарича китайците \"трудолюбиви, мръсни и тъпи\".Години по-късно Айнщайн ще стане защитник на правата на човека в САЩ и ще наречe расизма \"болест на белите хора\", коментира Би Би Си. Бидейки с еврейски произход, усетил влиянието на антисемитизма, той дълбоко симпатизира на цветнокожите в САЩ. Имал навика често да се разхожда в кварталите с афроамериканци в сегрегирания Принстън, Ню Джърси, където живее, след като напуска Германия. Сядал на стълбите пред къщите, говорел с хората и черпел с бонбони децата им, припомня научният сайт Science Alert.Пътните дневници излизат за пръв път в отделна книга и са издадени от университетското издателство на \"Принстън\".Айнщайн започнал пътуването си от Испания и се отправил към Близкия Изток, а после през Шри Ланка (тогава Цейлон) се отправил към Китай и Япония.Той описва пристигането си на пристанище \"Порт Саид\" в Египет, където \"левантинци във всякакви нюанси, сякаш изсипани от ада\" се качили на неговия кораб, предлагайки стоки.Описва и времето, прекарано в Цейлон, а за хората там пише: \"Живеят в страхотна мръсотия и голяма смрад направо на земята, правят малко и се нуждаят от малко.\"Но най не му допадат китайците. Според статия на в. \"Гардиан\" за дневниците, физикът описал китайските деца като \"бездуховни и тъпи\". Казва, че ще е жалко, \"ако тези китайци изместят другите раси\". Нарича още китайците \"особена стадоподобна нация\" и \"по-скоро автомати, отколкото хора\". Добавя, че мъжете и жените в страната не се различават много и се чуди защо мъжете не могат да се защитят от \"фаталното привличане\" на китайките.По-благосклонно се изказва за японците. \"Средностатистическият японец не създава проблеми, безличен е, изпълнява с удоволствие социалната си функция, която ,му се е паднала не по избор, но се гордее със своята общност и нация. Изоставянето на традициите в полза на европейските не подкопава националната му гордост.\"Японските жени му се сторили \"украсени и учудени\", чернооки, с черни коси, с широки глави забързани.", "date": "2018.06.14", "title": "Дневниците на Айнщайн разкриват, че е бил расист и ксенофоб"}
{"url": "https://offnews.bg/obshtestvo/bez-voda-na-sedem-mesta-v-stolitcata-682566.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Юри Венелин“ в район Средец налага спиране на водоподаването от 09:00 до 18:00 часа на ул. „Юрий Венелин“ от бул. „Васил Левски“ до ул. „Цар Шишман“, ул. „Цар Шишман“ от ул. „Иван Вазов“ до ул. „Ген. Гурко“. Във връзка с подмяна на спирателен кран срещу бл. 6 в кв. „Овча купел“ се налага спиране на водоподаването от 09:00 до 16:00 часа на  ул. „Букет“ между ул. „Народен герой“ и бул. „Никола Петков“. Заради монтаж на водомер в с. Лозен се налага спиране на водоподаването от 09:00 до 15:00 часа в карето между: ул. „Кайгана“, ул. „Св. Св. Кирил и Методий“, ул. „Еделвайс“, ул. „Бузлуджа“ и ул. „Съединение“, ул. „Съединение“, ул. „Дъб“, ул. „Къси дол“ и ул. „Акация“, ул. „Преслав“, ул. „Съединение“, ул. „Варовита“ и ул. „Крушите“, ул. „Съединение“, ул. „Васил Левски“, ул. „Могила“ и ул. „Теменуга“; ул. „Съединение“ от ул. „Лозен“ № 97 до АМ „Тракия“ и м. Чикерица.Ремонтни работи в ул. „Лунна папрат“ в м. „Гърдова глава“ налагат спиране на водоподаването от 10:00 до 22:00 часа на ул. „Лунна папрат“ от ул. „Прохлада“ до ул. „Еровете“.Поради подмяна на пожарен хидрант и спирателен кран в ул. „Йорданка Филаретова“ в „Център“ се налага спиране на водоподаването от 10:00 до 18:00 часа в карето между ул. „Владайска“ от бул. „Ген. Михаил Д. Скобелев“ до ул. „Георги Данчов Зографина“. Без вода във връзка с подмяна на сградно водопроводно отклонение в ул. „Никола Бонев“ в Бухово ще бъдат от 10:00 до 18:00 часа в карето между ул. \"Васил Левски\" от ул. „Сан Стефано\" до бул. \"Никола Бонев\". Заради подмяна на сградно водопроводно отклонение в ул. „Кокиче“ в с. Яна се налага спиране на водоподаването от 10:00 до 16:00 часа на ул. \"Димитър Стоичков\" от ул. \"Хубава Яна\" до ул. \"1-ви май\", ул. \"Кокиче\" и ул. \"Старата чешма\". ", "date": "2018.06.14", "title": "Без вода на седем места в столицата"}
{"url": "https://offnews.bg/kultura/preporachvame-vi-palachi-v-teatar-sofia-682586.html", "text": "Днес от 19:00 часа в театър \"София\" ще се играе комедията \"Палачи\".Действието се развива през 60-те години в Англия и илюстрира процеса, в който заплетените криминални перипетии могат да разклатят системата от клишета, основа на всяка господстваща идеология.Затруднението да бъде установен извършителят на даденото деяние поставя под съмнение лесните отговори, засягащи и всички останали сфери на живота. Зрителят може да попадне в плен на мрачни догадки и любопитството му да бъде изкушавано, но истинското събитие произтича от възможността въпросът \"Кой е убиецът?\" да придобие по-голямо значение и да надхвърли рамките на сюжета. Защо? Защото може да се окаже, че търсенето на виновника ще ни отведе пред огледалото, откъдето в нас вечно се взира собственият ни страх, огромната ни суета и ужасът от липсата на друго.А може би има друго, но пътят натам изглежда рискован, защото по него трябва да се върви без привичния багаж от готови решения, които правят живеенето уютно и защитено.", "date": "2018.06.14", "title": "Препоръчваме ви: 'Палачи' в театър 'София'"}
{"url": "https://offnews.bg/obshtestvo/prorok-elisej-izvarshil-mnogo-chudesa-682459.html", "text": "Църквата почита днес св. пророк Елисей и Св. Методий, патриарх Цариградски. Св. пророк Елисей живял около 900 г. преди Христа. Той бил приемник в пророческото служение на свети Илия. Когато Бог се явил на Илия на планината Хорив и му поръчал да помаже вместо себе си пророк, това определение свише се паднало на Сафатовия син Елисей.Св. пророк Илия, преди да си замине от тоя свят, му казал: “Искай, каквото желаеш да ти направя, преди да бъда взет от тебе!” - “Духът, който е в тебе, да бъде двойно върху мене!” - отговорил му Елисей, който желаел най-вече от всичко възможност да извършва свето служение с чудодействена сила за по-нататъшен успех. - “Мъчно нещо искаш” - казал му Илия, но изпълнил молбата на своя приемник. Оттогава Елисей ревностно се предал на пророческо служение, като утвърждавал във вярата израилския народ и свидетелствал за пребъдващия в Него Бог чрез многобройни чудеса.Народът виждал в Елисей Божий пратеник, назидавал се от неговото слово и, макар да не дошъл до пълно покаяние, все пак отчасти се отклонявал от служението на езическите богове, към които били привлечени мнозина израилтяни чрез своите нечестиви царе.Много други чудеса извършил св. пророк Елисей и предсказал бъдещето. Пророчествата му са описани подробно в Библията (Четвърта книга Царства). Той умрял в дълбока старост, при цар Иоас, комуто предсказал победа над сирийци. Св. Методий бил родом от гр. Сиракуза (Сицилия). След като завършил светско училище, той приел монашество и започнал да се подвизава в манастир. Цариградският патриарх Никифор го взел на служба при себе си.Във време на иконоборческите царе той се прочул навсякъде като отличен бранител на иконопочитанието. Император Теофил (829 - 842) го пратил на заточение на един остров, където бил хвърлен в тъмница, заедно с двама обикновени разбойници. Там той прекарал седем години във влага, без светлина и без достатъчно храна. Във време на благочестивата царица Теодора и нейния син Михаил, св. Методий бил освободени и избран за патриарх.В първата неделя от Великия пост - Неделя на Православието (19 февруари 842 година) - патриарх Методий тържествено внесъл иконите в църква и написал канон в тяхна чест. Тоя велик изповедник на вярата се поминал в 846 година.", "date": "2018.06.14", "title": "Пророк Елисей извършил много чудеса"}
{"url": "https://offnews.bg/politika/borisov-otkaza-sreshta-s-makedonskia-prezident-682606.html", "text": "Бойко Борисов е отказал среща с македонския президент.Георге Иванов пристигна на двудневно посещение по покана на българския си колега Румен Радев днес, в разгара на кризата за името на Македония. След договорката между македонския премиер Зоран Заев и гръцкия му колега Алексис Ципрас  то да е Република Северна Македония Иванов се обяви категорично против и дори отказа да изслуша Заев и външния министър след визитата им в Гърция.Срещата между Борисов и Иванов беше насрочена за утре. Тя няма да се състои, потвърдиха от Министерския съвет, цитирани от Би Ти Ви. Мотивът е именно неразбирателството между македонските президент и премиер.Борисов е наредил и на външния министър Екатерина Захариева да не приема Иванов.Именно на нея е била възложена и задачата да съобщи за отказите на македонската страна.", "date": "2018.06.14", "title": "Борисов отказа среща с македонския президент"}
{"url": "https://offnews.bg/zdrave/bls-limiti-za-lachelechenie-ne-sa-saglasuvani-s-nas-ako-gi-vavedat-682601.html", "text": "\"С Българския лекарски съюз не са договаряни лимити на лъчелечението\". Това заяви новият председател на БЛС Иван Маджаров пред bTV.Той подчерта, че според него става въпрос за недоразумение, но въпреки това съсловната организация ще следи дали ще бъдат въведени. \"Дори на един пациент да бъде отказано лечение и да бъде сложен в листа на чакащите, ще реагираме остро\", категоричен е Маджаров. За проблема съобщиха лъчетерапевти. Те обясниха, че решението за това кой да преминава през лечението вече ще е на комисия в Здравната каса. Ако пациентите надвишат наложените лимити, лечението им ще се отлага за следващи периоди или ще бъде заплащано от болниците.Според специалистите с въвеждането на лимитите дейността на лъчетерапевтичните центрове ще бъде орязана с около 30%. Така ще се образуват листи на чакащите, което е недопустимо за хора с онкологични заболявания, особено при налична модерна апаратура.При забавяне на лечението и включване в листи на чакащите пациентите могат да изберат да се лекуват в чужбина, като в този случай лечението им ще трябва да бъде платено отново от НЗОК. Маджаров е категоричен, че лекарите не могат и не бива да отказват лечение на който и да било пациент.\"Не трябва да се допуска българските пациенти да се лекуват в чужбина, защото тук се инвестираха огромни средства, за да се сдобием с техника\", допълни още Маджаров.По думите му разликата в цените и стойността на всяка медицинска услуга тук и в чужбина са значителни и българската страна трябва да направи всичко възможно нашите пациенти да се лекуват тук.Новият шеф на БЛС коментира и парите, които се дават като цяло за здраве у нас. „Не твърдя, че 4 млрд. лв. са малко, но освен тях има данни за още почти толкова, които се плащат извън публичния фонд”, коментира той. По думите му системата се нуждае и от тях, защото благодарение на допълнителните пари пациентите получават лечение.„Трябва да направим така, че тези пари да излязат на светло”, допълни Маджаров.Той се изказа и против въведената национална здравна карта. В този си вид тя не е подкрепена от БЛС, защото не са участвали активно в изработването и и не са взети основни неща предвид, като регионални особености, например, обясни Маджаров.", "date": "2018.06.14", "title": "БЛС: Лимити за лъчелечение не са съгласувани с нас, ако ги въведат, ще реагираме"}
{"url": "https://offnews.bg/obshtestvo/protest-spira-mezhdugradskite-avtobusi-za-90-minuti-dnes-682588.html", "text": "Автобусните превозвачи започват предупредителни стачни действия днес.Повече от 2 000 междуградски автобуса, които тръгват от 14 до 15:30 ч., няма да потеглят от автогарите в страната.Ощетените могат да поискат парите си обратно или да изчакат автобусите да тръгнат с час и половина закъснение.Протестът е демонстрация на несъгласието на бранша със законопроекта за създаване на Българска автомобилна камара. Според тях подобно сдружение ще бъде в услуга на определени фирми и няма да защитава интересите на всички.Ако исканията им не бъдат чути, автобусните превозвачи ще минат към ефективна стачка на 25 юни.", "date": "2018.06.14", "title": "Протест спира междуградските автобуси за 90 минути днес"}
{"url": "https://offnews.bg/futbol/ot-dnes-svetat-e-futbol-video-682584.html", "text": "Мъже, радвайте се... жени, вие също! От днес светът е футбол! Световното първенство в Русия ще стартира в 18:00 часа българско време и ще радва феновете на най-великата игра до 15 юли. Откриващият двубой ще е този между \"сборная\" и Саудитска Арабия.Надпреварата ще се проведе за 21-и път. Това е и първият път в историята, в който световното първенство ще се проведе в Източна Европа.По време на Мондиала часовата зона на България е UTC+3 (лятно часово време), като повечето мачове ще се играят в часовата зона на столицата Москва UTC+3. БНТ ще предава първенството и почти всички срещи ще бъдат излъчени на живо, с изключение на тези, които се засичат и Перу Дания.В 17:30 започва официалната церемония по откриване на първенството. По предварителна информация в шоуто ще участват музикалната звезда Роби Уилямс, руската оперна дива Аида Гарифулина и футболния виртуоз Роналдо.Настоящият световен шампион Германия е в Група F заедно с Мексико, Швеция и Република Корея. В Група В пък са Португалия и Испания, но двата тима ще имат наглед лесна задача да продължат напред, след като компания ще им правят Иран и Мароко.Доста солидна изглежда Група D, където Аржентина ще се изправи срещу Исландия, Хърватия и Нигерия. Петкратният световен шампион Бразилия е в Група Е с отборите на Швейцария, Коста Рика и Сърбия.Група А1. Русия2. С. Арабия3. Египет4. УругвайПрограма:14 юни: 18:00 часа, Русия - Саудитска Арабия15 юни: 15:00 часа, Египет - Уругвай19 юни: 21:00 часа, Русия - Египет20 юни: 18:00 часа, Уругвай - Саудитска Арабия25 юни: 17:00 часа, Уругвай - Русия25 юни: 17:00 часа, Саудитска Арабия - ЕгипетГрупа В1. Португалия2. Испания3. Мароко4. ИранПрограма:15 юни: 18:00 часа, Мароко - Иран15 юни: 21:00 часа, Португалия - Испания20 юни: 15:00 часа, Португалия - Мароко20 юни: 21:00 часа, Иран - Испания25 юни: 21:00 часа, Иран - Португалия25 юни: 21:00 часа, Испания - МарокоГрупа С1. Франция2. Австралия3. Перу4. ДанияПрограма:16 юни: 13:00 часа, Франция - Австралия16 юни: 19:00 часа, Перу - Дания21 юни: 15:00 часа, Франция - Перу21 юни: 18:00 часа, Дания - Австралия26 юни: 17:00 часа, Дания - Франция26 юни: 17:00 часа, Австралия - ПеруГрупа D1. Аржентина2. Исландия3. Хърватия4. НигерияПрограма:16 юни: 16:00 часа, Аржентина - Исландия16 юни: 22:00 часа, Хърватия - Нигерия21 юни: 21:00 часа, Аржентина - Хърватия22 юни: 18:00 часа, Нигерия - Исландия26 юни: 21:00 часа, Нигерия - Аржентина26 юни: 21:00 часа, Исландия - ХърватияГрупа Е1. Бразилия2. Швейцария3. Коста Рика4. СърбияПрограма:17 юни: 15:00 часа, Коста Рика - Сърбия17 юни: 21:00 часа, Бразилия - Швейцария22 юни: 15:00 часа, Бразилия - Коста Рика22 юни: 21:00 часа, Сърбия - Швейцария27 юни: 21:00 часа, Сърбия - Бразилия27 юни: 21:00 часа, Швейцария - Коста РикаГрупа F1. Германия2. Мексико3. Швеция4. Южна КореяПрограма:17 юни: 18:00 часа, Германия - Мексико18 юни: 15:00 часа, Швеция - Южна Корея23 юни: 18:00 часа, Германия - Швеция23 юни: 21:00 часа, Южна Корея - Мексико27 юни: 17:00 часа, Южна Корея - Германия27 юни: 17:00 часа, Мексико - ШвецияГрупа G1. Белгия2. Панама3. Тунис4. АнглияПрограма:18 юни: 18:00 часа, Белгия - Панама18 юни: 21:00 часа, Тунис - Англия23 юни: 15:00 часа, Белгия - Тунис24 юни: 15:00 часа, Англия - Панама28 юни: 21:00 часа, Англия - Белгия28 юни: 21:00 часа, Панама - ТунисГрупа Н1. Полша2. Сенегал3. Колумбия4. ЯпонияПрограма:19 юни: 15:00 часа, Полша - Сенегал19 юни: 18:00 часа, Колумбия - Япония24 юни: 18:00 часа, Япония - Сенегал24 юни: 21:00 часа, Полша - Колумбия28 юни: 17:00 часа, Япония - Полша28 юни: 17:00 часа, Сенегал - Колумбия30.06.2018Мач №1: 17:00: Победител Група C - Втори група DМач №2: 21:00: Победител група A - Втори група B01.07.2018Мач №3: 17:00 Победител група B - Втори Група A Мач №4: 21:00 Победител Група D - Втори група C02.07.2018Мач №5: 17:00: Победител Група Е - Втори Група FМач №6: 21:00 Победител Група G - Втори Група H03.07.2018Мач №7: 17:00 Победител Група F - Втори Група EМач №8: 21:00 Победител Група H - Втори Група G06.07.20181. 17:00 Победител от мач №1 - Победител от мач №22. 21:00 Победител мач №5 - Победител мач №607.07.20183. 17:00 Победител мач №7 - Победител мач №8 4. 21:00 Победител от мач №3 - Победител от мач №410.07.2018Полуфинал №1: 21:00 Победител от четвъртфинал №1 - Победител от четвъртфинал №211.07.2018Полуфинал №2: 21:00 Победител от четвъртфинал №3 - Победител от четвъртфинал №414.07.201817:00 часа - 15.07.2018", "date": "2018.06.14", "title": "От днес светът е футбол! (видео)"}
{"url": "https://offnews.bg/sviat/novoto-pravitelstvo-na-ispania-otcelia-v-palnia-si-sastav-samo-sedmitc-682590.html", "text": "Новото испанско правителство оцеля в пълния си състав само седмица.Министърът на културата Масим Уерта подаде оставка след огласяването на информацията, че преди 10 години, когато е работил като тв журналист, той е избегнал плащане на данъците си.Уерта даде пресконференция по този повод, на която обяви, че е невинен. Платил глоба на данъчните за периода 2006-2008 г. заради промяна на данъчните разпоредби, твърди той.Публикации в печата твърдят, че вече бившият министър е бил осъден да плати 243 000 евро за мошеничество.", "date": "2018.06.14", "title": "Новото правителство на Испания оцеля в пълния си състав само седмица"}
{"url": "https://offnews.bg/politika/za-chrd-na-borisov-gerb-dali-20-hil-leva-za-postroiavane-na-tcarkva-682608.html", "text": "За рождения ден на премиера Бойко Борисов от парламентарната група на ГЕРБ дарили 20 хил. лв. за построяване на църква и за ремонт на джамия.Решението къде да отидат парите било лично на премиера и лидер на ГЕРБ Бойко Борисов. \"Премиерът, посещавайки Израел и покланяйки се пред Божия гроб, реши 10 хил. лв. да отидат за построяването на новата църква в Бяла\", каза Цветанов.Другите 10 хил. лв ще отидат за ремонт на джамията, намираща се в село в Община Исперих. Парите са събрани от парламентарната група на ГЕРБ.\"ГЕРБ винаги са солидарни и групата ни винаги е събирала сума, която тази година възлиза на 20 хил. лв. Премиерът винаги е казвал, че тези пари трябва да отидат за благотворителност\", каза още Цветанов.", "date": "2018.06.14", "title": "За ЧРД на Борисов: ГЕРБ дали 20 хил. лева за построяване на църква и ремонт на джамия"}
{"url": "https://offnews.bg/futbol/mesi-vseki-sapernik-shte-igrae-sreshtu-nas-vse-edno-e-na-final-682609.html", "text": "Суперзвездата на Барселона и аржентинския национален отбор Лионел Меси вярва, че тимът му има всички шансове да стане световен шампион на започващият днес Мондиал в Русия.\"Гаучосите\" са в Група D в компанията на Исландия, Хърватия и Нигерия, затова той смята, че е важно тимът му да започне участието си в турнира с победа.\"Целта ни е да станем шампиони. Знаем, че няма да е лесно, но Аржентина има състав, който може да постигне тази цел, ако си повярваме. Ако играем както можем, за всеки ще е трудно да ни победи.Имаме сериозен опит на световни първенства и знаем, че всеки съперник ще иска да ни спре и ще играе срещу нас все едно е на финал. Това усложнява нещата, но ние сме свикнали.Важно е да започнем силно. Исландия се представи силно на последния турнир, така че няма да ни е лесно. Но е важно да спечелиш първия мач, ако не искаш още повече да си усложниш следващите срещи.Хърватия е добър отбор с футболисти, които играят в най-силните европейски първенства и това ги прави много опасни. Не знаем много за Нигерия, но африканските отбори по принцип са много компактни, здрави и силни, така че и този мач няма да е никак лек\", каза Меси.", "date": "2018.06.14", "title": "Меси: Всеки съперник ще играе срещу нас все едно е на финал"}
{"url": "https://offnews.bg/nauka/antarktida-e-zagubila-3-triliona-tona-led-za-25-godini-682605.html", "text": "Загубата на лед в Антарктида продължава да се увеличава. Наблюдение със сателити показва, че около 200 млрд. тона лед се е стопил за година. Това води до покачване на нивото на Световния океан със средно 0,6 мм. Изследването е публикувано в списание \"Нейчър\".Според проучването скоростта на топенето се е увеличила три пъти в сравнение с 2012 г. Специалистите предупреждават, че ако тази тенденция продължи, по-ниско разположените градове и общности може да имат по-малко време да се подготвят, отколкото се предвиждаше.Според изследователите загубите са най-значителни в западната част на континента. \"Не можем да кажем кога е започнало - по-рано не сме правили подобни измервания\", обяснява проф. Андрю Шепърд, цитиран от Би Би Си. \"Това, което можем да кажем, е, че е твърде топло днес в Антарктида. Поне с половин градус по Целзий по-топло, отколкото континентът може да понесе, затова се топят около 5 метра лед от основата му всяка година, което води до увеличението на нивото на Световния океан, на което сме свидетели\", допълни той. Сателити прелитат над Антарктида от началото на 90-те години на миналия век. Европа има възможност за непрекъснато наблюдение от 1992 г. Увеличението на скоростта на топенето на ледовете в Антарктида я поставя като един от най-големите фактори за увеличаването на нивото на Световния океан, обяснява Шепърд. От 1992 г. досега Антарктида е загубила около 2,7 трилиона тона лед, което е довело до увеличаване на нивото на Световния океан с над 7,5 мм.", "date": "2018.06.14", "title": "Антарктида е загубила 3 трилиона тона лед за 25 години"}
{"url": "https://offnews.bg/obshtestvo/zatvariat-dve-platna-na-bul-vasil-levski-pri-sportnata-palata-682617.html", "text": "Две ленти на столичния бул. „Васил Левски“ при кръстовището му с ул. „Иван Вазов“ ще бъдат затворени от понеделник до 14 юли, съобщи Столична община.  Забранява се влизането на пътни превозни средства по дясната и средната пътни ленти на бул. „Васил Левски“ в участъка на кръстовището му с ул. „Иван Вазов“, като движението по бул. „Васил Левски“ в посочения участък ще се извършва в една пътна лента в посока ул. „Ген. Гурко“ и в две пътни ленти в посока бул. „Цар Освободител“. От 00.00 часа на 18 юни от 24.00 часа на 20 август се забранява влизането на пътни превозни средства по ул. „Иван Вазов“ в участъка от бул. „Васил Левски“ до ул. „Цар Шишман“. Промяната в организацията на движение се налага във връзка с реконструкция на ВиК мрежата.", "date": "2018.06.14", "title": "Затварят две платна на бул. Васил Левски при Спортната палата"}
{"url": "https://offnews.bg/sviat/makedonskiat-prezident-idva-v-sofia-v-razgara-na-krizata-za-imeto-na-s-682589.html", "text": "Президентът на Македония Георге Иванов пристига днес в София на двудневно посещение по покана на българския президент Румен Радев. Иванов идва у нас в разгара на политическата криза, провокирана от спора за името на страната.Снощи около 2000 души излязоха на протест в Скопие в знак на несъгласие с договореното с Гърция име - Република Северна Македония, предаде БНТ.Протестиращите изразиха подкрепата си за президента Георге Иванов, който заяви, че ще блокира сделката между Атина и Скопие. Иванов е категоричен, че бъдещото членство на страната му в ЕС и НАТО не е достатъчно извинение за подписването на такова \"лошо споразумение\".Вчера Иванов дори не е пожелал да изслуша премиера и външния министър за детайлите около споразумението с Атина и на втората минута е напуснал срещата им. Премиерът Зоран Заев и външният министър Никола Димитров отидоха във вила Водно - официалното работно място на държавния глава, за да го информират за договора с Гърция.В телевизионно обръщение в 18 ч. българско време вчера македонският президент се зарече, че никога няма да подкрепи и да подпише този \"недостоен договор\".Текстът е поразяващ за Република Македония. Всичко, което е свято за Македония, е погазено. Няма да узаконявам \"политически дивоградби\" (незаконно строителство - б.р), заяви Георге Иванов.С този договор Гърция ще направи с македонците в Македония това, което направи с македонците в Гърция, каза държавният глава.В същото време, гръцки противници на това решение планират протести в центъра на Атина в петък, съобщи БНТ. \"Нова демокрация\", най-голямата опозиционна партия в гръцкия парламент, се готви да внесе предложение за .", "date": "2018.06.14", "title": "Македонският президент идва в София в разгара на кризата за името на страната"}
{"url": "https://offnews.bg/politika/gerb-gotovi-na-otstapki-pred-protestirashtite-avtobusni-prevozvachi-682613.html", "text": "ГЕРБ са готови на отстъпки пред автобусните превозвачи, които в знак на протест ще спрат работа днес между 14 и 15:30 часа. Те настояват да бъде оттеглен законопроект за създаване на Автомобилна камара, който е предложен от ГЕРБ, \"Обединените патриоти\" и \"Воля\".\"Не бихме казали категорично дали Законът за автомобилната камара ще бъде оттеглен или не, но искаме да има диалог. Под такава форма сме готови на компромиси\", каза председателят на парламентарната група на ГЕРБ Цветан Цветанов.Според него БСП за пореден път използва подобна тема, за да \"нажежава напрежение в обществото\", а законопроектът целял да се ограничи не само сивият сектор, но и да се намалят тежките пътни инциденти.\"Много са тежките пътнотранспортни произшествия, които завършват със загуба на човешки живот. Транспортните фирми в една или друга форма са участници в тях. Нека да видим защо това се случваше досега и дали с тази камара няма да се подобри тази среда на работа\", каза той.Още вчера социалистите обявиха, че законът за създаване на автомобилна камара трябва да бъде изтеглен. Причината- според тях той е лобистки и е пореден удар върху транспортния бранш. Тогава и\"Обединените патриоти\", които са част от управляващата коалиция, също заявиха, че може би е по-добре текстовете да бъдат оттеглени, но ще имат окончателна обща позиция след среща на цялата група.", "date": "2018.06.14", "title": "ГЕРБ готови на отстъпки пред протестиращите автобусни превозвачи"}
{"url": "https://offnews.bg/politika/v-parlamentaren-debat-za-romskata-integratcia-morkovi-toiagi-i-majk-682603.html", "text": "Остър спор в Народното събрание предизвика докладът изпълнението на държавната стратегия за ромската интеграция през миналата година. По време на дебатите депутатът от \"Обединените патриоти\" Станислав Станилов обяви, че жената на вицепремиера Томислав Дончев Светлана е била права. . Стигна се до искания вицепремиерът да се разграничи от съпругата си. \"Морковите за циганите са на свършване, време е за тоягата\", написа тогава тя.Днес Станилов продължи расисткия ѝ коментар и обяви, че \"за ромите морковът е твърде дълъг, а тоягата - къса\". Той каза още, че според секретен доклад ромите не могат да се интегрират.В отговор социалистът Антон Кутев обяви, че Станилов е фашист. \"Ужасява ме тезата, че циганите не могат да се интегрират\", коментира депутатът от БСП. Станилов обаче не се отказа и обяви, че \"истината е опасна, но трябва да се говори истината, а не да се крием като Андрешко под масата\".В защита на Станилов на трибуната излезе и председателят на комисията по култура и медии Вежди Рашидов. Той обяви, че БСП са създали \"циганските барони\". \"Не бяхте ли вие, които купувахте гласове и опрощавахте тока не на българите, не на турците, а на малцинството. Не беше ли така? Когато купувахте гласове не мислехте, че трябва интеграция\", попита той.\"Аз бях в Строителни войски, там бяха роми и турци, и основно строяхме социализма. Всички панелни блокове, в които живеете, ние ги строяхме. Имаше строителни школи, подготвяха се строителни кадри. Явно Живков вършеше повече работа от вас\", каза още Рашидов. Депутатът от ГЕРБ попита социалстите защо са съсипали строителни войски и добави, че ромите не са лоши хора, но нямат професия.Рашидов каза, че \"всички трябва да бъдат равни пред закона, иначе още 30 години ще гледаме филма \"Майка Индия\" и един ден, да не дава Господ да видя - ромите ще интегрират българите\".Председателят на парламентарната група на \"Обединените патриоти\" Волен Сидеров пък заяви, че специалните програми и говоренето за интеграция само обиждат ромите.Социалистите пък поискаха да разберат колко пари са изхарчени за интеграция на ромите и какъв е ефектът от това. Цветан Цветанов обяви, че благодарение на правителството и мнозинството има дебат по темата за интеграцията на ромите. \"Да, проблем има, но проблемите не могат да бъдат решени веднага. Важното, че има дебат\", каза той. В началото на дебатите по темата от БСП поискаха ресорният вицепремиер Валери Симеонов да участва в обсъжданията по темата в пленарната зала, но той не дойде.", "date": "2018.06.14", "title": "В парламентарен дебат за ромската интеграция: Моркови, тояги и 'Майка Индия'"}
{"url": "https://offnews.bg/sviat/tramp-nominiran-za-nobelova-nagrada-za-mir-682616.html", "text": "Доналд Тръмп получи номинация за Нобелова награда за мир заради диалога със Северна Корея в опит да спре ядреното въоръжаване.Номинацията му е била издигната от политици от Прогресивната пария в Норвегия - третата по големина политическа формация в страната, смятана за лявоцентристка с либертариански уклон.Пер-Вили Амундсен, член на партията, коментира, че сме свидетели на исторически събития, които ще осигурят мир в света в бъдеще.Номинацията пропусна крайния срок за тази година, затова ще бъде разгледана през следващата. През 2018 г. са били получени рекордните 330 номинации за престижното отличие.", "date": "2018.06.14", "title": "Тръмп номиниран за Нобелова награда за мир"}
{"url": "https://offnews.bg/112/avtobus-s-40-detca-ot-rusia-katastrofira-na-patia-kiten-primorsko-682629.html", "text": "Автобус с 40 деца катастрофира на пътя Китен - Приморско.Няма пострадали, но са нанесени значителни щети при страничния му удар с автомобил.Децата идвали от Русия за летен лагер в Китен. Те са превозени с друг автобус, а след настаняването им са тръгнали и за екскурзия до Бургас.Отсечката между Китен и Приморско остана затворена за движение, а трафикът се пренасочва по обходен маршрут.По повод инцидента от Министерството на туризма съобщиха, че посещението на децата в България се организира от фирма „Балкан експрес“ ЕООД. Дружеството има регистрация за туроператор от 2005 г. и е вписано в Националния туристически регистър. Фирмата има действаща застраховка със ЗД ЕВРОИНС АД, като стойността ѝ е 25 хил. лв., а срокът на валидност март 2019 г.При необходимост министерството ще окаже нужната подкрепа за успешното решаване на възникналата ситуация, уверяват оттам.", "date": "2018.06.14", "title": "Автобус с 40 деца от Русия катастрофира на пътя Китен - Приморско"}
{"url": "https://offnews.bg/politika/patriotite-predlagat-sazdavane-na-ezikova-politcia-682610.html", "text": "\"Обединените патриоти\" предлагат създаване на нов орган, който да следи за спазването на правилата на българския език и ще може да налага санкции. Те внесоха в деловодството на парламента проект за изцяло нов закон за българския език. С текстовете се създава Съвет за българския език, който \"периодично ще контролира провеждането на държавната политика в областта на опазването, обогатяването и задължителното ползване на българския книжовен език\".Този съвет ще може да дава становища и за употребата на българския език в учебниците. Той ще действа като апелативен орган, санкциониращ държавни и общински ръководители.Проектът въвежда глоби от 100 до 500 лв. за органите на изпълнителната, съдебната и местната власт, и доставчиците на медийни услуги, ако не използват българския книжовен език или не осъществяват контрол. Според проекта, при взаимодействие с държавните структури и публични прояви трябва да се ползва само български език, но за рекламна цел или с цел забавление се допуска употребата и на чужд език.За издатели на учебници, речници и други учебни помагала, които нарушават нормите на българския език, глобите са по-солени: между 500 и 1000 лв. - за физически лица, и 1000 - 2000 лв. - за юридически лица.При представянето на проекта за закон лидера на парламентарната група на \"Обединените патриоти\" Волен Сидеров обяви, че \"не всичко е туризъм\" и обясни, че текстовете са е продиктувани от използването на други езици от институциите.", "date": "2018.06.14", "title": "Патриотите предлагат създаване на 'езикова полиция'"}
{"url": "https://offnews.bg/sviat/singapur-specheli-5-3-mln-dolara-samo-ot-zhurnalistite-otraziavali-t-682592.html", "text": "Сингапур е спечелил 5.3 милиона долара само от журналистите, отразявали срещата на върха между американския президент Доналд Тръмп и севернокорейския лидер Ким Чен-ун, съобщи БТА.4 000 журналисти са отразявали срещата. Те са останали по три дни и са похарчили средно по 449 долара дневно, включително за нощувка, храна, транспорт и т.н.Вероятно разходите на американската делегация са били много по-големи \"поради спецификата на работата ѝ по подготвяне на визитата на Тръмп, както и на самата среща\", обяснява Майкъл Чиам от института \"Нги Ан Политекник\".Сингапурската компания \"Мелтуотър\", която прави оценки на медийната ефективност, включително рекламния пазар и работата на социалните мрежи, прогнозира, че приходите на Сингапур от срещата ще възлизат на не по-малко от 524 млн. долара.По-рано сингапурските власти съобщиха, че разходите за срещата са били от около 15 млн. долара, а половината са похарчени за гарантиране на сигурността. Други 3,7 милиона долара отишли за организацията и обслужването на международния пресцентър. За какво са били изразходвани още примерно 3,7 милиона долара правителството не говори, отбелязва агенцията. Експерти предполагат, че тези пари са отишли за покриване на престоя на севернокорейската делегация.", "date": "2018.06.14", "title": "Сингапур спечели 5.3 млн. долара само от журналистите, отразявали Тръмп и Ким"}
{"url": "https://offnews.bg/obshtestvo/fandakova-se-sreshtna-s-kmeta-na-tel-aviv-682631.html", "text": "Кметът на София Йорданка Фандъкова се срещна с кмета на Тел Авив Рон Хулдаи. На срещата присъстваха Н.Пр.Посланикът на Израел в България г-жа Ирит Лилиан, Н.Пр.Димитър Михайлов – посланик на България в държавата Израел, и заместник-кметът на София Ирина Савина.От години София и Тел Авив са приятелски градове и можем да черпим опит един от друг, каза кметът на Тел Авив Рон Хулдай.Кметовете разговаряха за сътрудничество в IT сектора, както и строителството на метрото, управлението на водите и третирането на отпадъците.В момента Тел Авив строи метро, като първият лъч, се очаква да бъде пуснат през 2021 г. Г-н Хулдай прие поканата на кметът Фандъкова да посети София, както и експерти от Тел Авив да се запознаят със строителството на софийското метро, което през последните години се разширява с нови над 20 км и в момента се изгражда трета линия.Тел Авив и София ще си сътрудничат в работата по насърчаване на IT сектора и създаването на стартъпи. През последните години секторът на IT технологиите е един от най-бързо развиващите се индустрии. София се нареди сред топ 3 на европейските градове по стартиращи компании в IT сектора, което привлича много млади хора, каза кметът Фандъкова. Тел Авив развива уъркшопи за предприемачи, отваря свои данни. Общината, както и София, прави хакатони. В тях участват много млади предприемачи, които обменят идеи, създават апликации и предлагат иновативни решения. Тел Авив работи и за създаването на зони за безплатен интернет. Кметът Фандъкова посочи, че Столична община създаде Общинска агенция за инвестиции, която има специален екип за работа със стартиращи компании. Обявихме Програма за финансиране на иновативни стартиращи предприятия. Кметовете разговаряха двата града да си сътрудничат и споделят опит в областта на иновациите и IT сектора.София ще почерпи опит от Тел Авив в използването и рециклирането на отпадни води. Над 80% от водата в домакинствата в Тел Авив се рециклира и се използва за напояване. През последните години развиваме зелената система на София и изграждаме системи за напояване, които ни помагат да поддържаме зелените паркове до късна есен, посочи кметът на София.Фандъкова заяви също, че заедно с еврейска общност в София, и с посланика на Израел в България, обединяваме усилия в насърчаване на толерантността. София има много традиции в това отношение и работим съвместно с Организацията на евреите в България „Шалом“, с председател д-р Александър Оскар.По късно кметът на София Йорданка Фандъкова и зам.-кметът Ирина Савина посетиха мястото, където в Тел Авив ще бъде поставен паметник, близнак, на открития в София паметник на спасението, който е посветен на еврейска общност, спасена в годините на Втората световна война.Кметът на София Йорданка Фандъкова посети Израел в рамките на делегацията водена от министър-председателя на България Бойко Борисов.", "date": "2018.06.14", "title": "Фандъкова се срещна с кмета на Тел Авив"}
{"url": "https://offnews.bg/temida/prokuraturata-pogna-meditcinski-odit-zaradi-skriti-smartni-sluchai-v-682611.html", "text": "Върховната касационна прокуратура образува наказателно производство за престъпления по служба в Изпълнителната агенция „Медицински одит“.Върховната административна прокуратура е установила при проверка смъртни случаи, заради които от \"Медицински одит\" не са сезирали прокуратурата. Всички материали от проверката на ВАП са изпратени до ВКП, която на 7 юни е образувала досъдебно производство за престъпление по служба, извършено в периода от 01 януари 2017 – 31 декември 2017 г.Според прокуратурата от \"Медицински одит\" са превишили властта си с цел облага за проверяваните физически и юридически лица - да не им бъдат съставяни актове за административно нарушение и да не им бъдат налагани наказания. Освен това проверката на прокуратурата е показала, че изпълнителният директор на Агенцията е утвърдил инструкция за осъществяване на контролната дейност на ИАМО и методически указания към нея, които са в противоречие с наредбата за проверка на лечебни заведения, издадена от здравния министър на 20 април 2010 г.Установено е, че в противоречие с наредбата се предвижда извършване на проверка без писмена заповед, допуска се възможност да не се съставя констативен протокол при проверка по документи в Агенцията и при липса на нарушения и др.По този начин на практика заключителният доклад до изпълнителния директор на ИАМО предхожда съставянето на актове за установяване на административни нарушения, въз основа на които същият орган взема решение за налагане или не на административно наказание.", "date": "2018.06.14", "title": "Прокуратурата погна \"Медицински одит\" заради скрити смъртни случаи в болници"}
{"url": "https://offnews.bg/futbol/noviat-sezon-vav-visshata-liga-startira-s-derbi-mezhdu-arsenal-i-siti-682640.html", "text": "Новият сезон в английската Висша лига стартира със страхотно дерби. Шампионът Манчестър Сити гостува на Арсенал още в първия кръг. Това стана ясно, след като днес беше изтеглена програмата за новия сезон.Двубоят ще бъде първи официален мач за мениджъра Унай Емери, който застана начело на Арсенал, наследявайки Арсен Венгер. Манчестър Юнайтед пък започва новото първенство с домакинство на Лестър, докато Ливърпул приема Уест Хем. Както е известно, \"чуковете\" имат нов наставник - Мануел Пелегрини.Тотнъм започва сезона във Висшата лига с гостуване на Нюкасъл. \"Шпорите\" ще стартират сезона с три поредни гостувания заради строежа на новия си стадион, който според информациите от Острова няма да бъде готов навреме за началото на първенството. Лондонският клуб има време до утре, за да заяви дали ще продължи да ползва \"Уембли\" за домакинските си двубои.Новият сезон стартира на 11 август - само 27 дни след края на започващото днес Световно първенство. Шампионатът ще завърши на 19 май, неделя, 2019 година.Арсенал - Манчестър СитиБорнемут - КардифФулъм - Кристъл ПаласХъдърсфийлд - ЧелсиЛивърпул - Уест ХямМанчестър Юнайтед - ЛестърНюкасъл - ТотнъмСаутхемптън - БърнлиУотфорд - БрайтънУулвърхемптън - Евертън", "date": "2018.06.14", "title": "Новият сезон във Висшата лига стартира с дерби между Арсенал и Сити"}
{"url": "https://offnews.bg/ikonomika/bdzh-uzh-niamat-lokomotivi-a-prodavat-50-nakup-evtino-682614.html", "text": "Нов прелюбопитен търг с тайно наддаване обявиха \"БДЖ-Товарни превози\". Компанията, която постоянно се оплаква от недостиг на локомотиви обяви за продан цели 50 плюс един вагон-отоплител.Всяко от превозните средства е в отделен лот, а цените им са доста атрактивни, въпреки че машините трябва да бъдат ремонтирани.Предлаганите за продан локомотиви са електрически, дизелови и маневрени и са произведени в Чехия и Румъния. Началните им цени са между 78 000 и около 200 000 за най-запазените. Очаква се частните жп превозвачи да са особено активни на търга и няколко компании да си напазаруват изгодно подвижен състав от БДЖ. До наддаване едва ли ще се стигне, тъй като повечето компании ще играят за различни машини.Очаква се за чешките \"Шкода\" да има интерес от фирмата превозвач на енергийния бос Христо Ковачки ТБД, които вече се снабдиха с доста такива машини от съсипаната държавна компания, стегнаха ги и сега работят много ефективно. За румънските локомотиви също ще има за всекиго по нещо. Жп експерти, с които OFFNews се консултира, са категорични, че ремонтът на всяка от машините не струва повече от 100 000 лева, а след като са реновирани цената им автоматично ще скочи над 1 милион евро. Така инвестицията излиза много изгодна за купувачите.Търгът ше се проведе на 26 юни в сградата на “БДЖ - Товарни превози” ЕООД в град София, ул. “Иван Вазов” № 3.Депозитът за участие e в размер на 50% от началната тръжна цена за съответния лот и трябва да бъде внесен по банков път.За непродадените на тази дата локомотиви ще има повторен търг, който ще е на 3-и юли.", "date": "2018.06.14", "title": "БДЖ уж нямат локомотиви, а продават 50 накуп. Евтино!"}
{"url": "https://offnews.bg/obshtestvo/tcvetan-vasilev-borisov-niama-da-izleze-tcial-ot-martvata-hvatka-na-p-682626.html", "text": "Бойко Борисов няма да излезе цял от мъртвата хватка на Пеевски. Това заяви в онлайн интервю излъчвано през YouTube банкерът изгнаник Цветан Василев.Според бившия мажоритарен собственик на КТБ е много по-вероятно Борисов да излезе пръв от българската политика отколкото ДПС депутатът Делян Пеевски.Василев е категоричен, че скритото партньорство между Борисов и Пеевски няма да завърши добре за българския премиер.Той отрече категорично актуалните твърдения на \"медиите от Пеевската клоака\", че бившият премиер Иван Костов се е възползвал от КТБ. Според Василев в тях няма нищо вярно.Той обяви и че срещу Делян Пеевски е стартирало второ разследване по закона \"Магнитски\".Той обяви и че Пеевски е разнасял списък на кого какви пари трябва да се плащат. В него фигурирали имената на главния прокурор Сотир Цацаров, Цветлин Йовчев и Владимир Писанчев.На въпроса Кой е всъщност е #КОЙ, Василев обяви, че това всъщност на хора от службите, които контролират политиката и бизнеса у нас.Василев заяви, че правителството на Борисов е изпращало свои министри в САЩ, за да дадат допълнителна информация по разследването „Магнитски“ „да обяснят колко аз не съм прав“.Той каза още, че имал информация и за това, че на журналистите в bTV и Нова тв е забранено „да докосват темата „Магнитски“.Василев обясни, че апликацията му по делото в Държавния департамент на САЩ е подкрепена от сенатори и конгресмени.", "date": "2018.06.14", "title": "Цветан Василев: Борисов няма да излезе цял от мъртвата хватка на Пеевски"}
{"url": "https://offnews.bg/obshtestvo/svlachishte-zatvori-patia-za-rilskia-manastir-682602.html", "text": "Свлачище е затворило пътя за Рилския манастир, съобщи БНТ.Активирали са го поройните дъждове.Единственият път към манастира беше недостъпен цялата нощ. Тежки машини преместваха огромните скални късове.В момента едното платно е разчистено, но пътят е трудно достъпен.Полиция не допускаше автомобили и пешеходци до опасната зона.", "date": "2018.06.14", "title": "Свлачище затвори пътя за Рилския манастир"}
{"url": "https://offnews.bg/obshtestvo/sofijska-voda-s-nov-shef-vasil-trenev-poe-posta-682634.html", "text": "Васил Тренев е избран за изпълнителен директор на Софийска вода, част от Веолия. Той поема поста от г-н Арно Валто де Мулиак, съобщиха от дружеството. „Ще продължим да утвърждаваме „Софийска вода“ като най-добрия и модерен ВиК оператор в България. Най-важно за нас остава поддържането на безкомпромисно качество на водата, на отлични и професионални услуги и разбира се, запазването на доверието на нашите клиенти. Ще внедряваме още успешни и иновативни практики на Веолия, а екипът ни е мотивиран да работи все така всеотдайно в името на потребителите“, коментира г-н Васил Тренев, новият изпълнителен директор на Софийска вода.Преди да поеме ръководството на Софийска вода, г-н Тренев е заемал позицията заместник-изпълнителен директор на компанията в продължение на година и половина. Той има богат професионален опит в сферата на мениджмънта на финансови и търговски организации. Заемал е различни длъжности в Общинска банка, ОББ, Насърчителна банка – София и др. Завършил е Техническия университет в София и Югозападния университет „Неофит Рилски“ в Благоевград.Г-н Арно Валто, досегашен изпълнителен директор на Софийска вода, остава заместник изпълнителен директор на Веолия за България до 16 юли 2018 г. След това той ще се присъедини към Veolia Water Technologies като Директор „Общинско проектиране и строителни дейности“ за Франция, Белгия и Швеция. Veolia Water Technologies е дъщерно дружество на Veolia, специализирано в решения за пречистване на вода и осигуряващо пълната гама от услуги, необходими за проектиране, изграждане, поддръжка и обновяване на съоръжения за пречистване на води и отпадъчни води за промишлени клиенти и публични органи. Стратегическото управление на Софийска вода се определя от Съвет на директорите, в който влизат представители на акционерите, Веолия Вода и Столична община - Фредерик Фарош, Франсоа Деберг, Васил Тренев, Мариана Итева, Владимир Стратиев, Милена Ценова, Бисер Дамяновски.", "date": "2018.06.14", "title": "Софийска вода с нов шеф, Васил Тренев пое поста"}
