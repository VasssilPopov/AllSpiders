{"url": "https://offnews.bg/112/bebe-padna-ot-tretia-etazh-na-kashta-v-chernomoretc-686218.html", "text": "Бебе падна от третия етаж на къща в Черноморец.Инцидентът е станал малко след 17 часа вчера.Майката - 33-годишна софиянка, изпуснала бебето за малко от поглед, докато търсела памперс, за да го преобуе. През това време детето допълзяло до прозореца и се облегнало на комарника, който не издържал тежестта му. Бебето, което е на малко повече от годинка, паднало в двора на къщата. То е прието в болницата в Бургас в тежко състояние. ", "date": "2018.08.13", "title": "Бебе падна от третия етаж на къща в Черноморец"}
{"url": "https://offnews.bg/izvan-terena/dimitar-berbatov-pozdravi-idola-si-alan-shirar-za-rozhdenia-mu-den-686222.html", "text": "Бившият национал Димитър Бербатов поздрави легендата Алън Ширър, който днес навърши 48 години. Иконата на Нюкасъл е един от идолите на българина.Бившият нападател на Манчестър Юнайтед поздрави Ширър чрез официалния профил в социалната мрежа Инстаграм показвайки снимка, на която е с фланелка на Нюкасъл с №9 на гърба.\"Както ви казах, майките пазят всичко! Отидох да видя майка ми и ето какво открих! Фланелката, която тя и баща ми направиха за мен, когато бях на 15 години и бях голям фен на двама души - Алън Шиърър и Марко ван Бастен.Мечтаех да играя във Висшата лига с номер 9 и да вкарвам голове като Шиърър! В крайна сметка успях да го постигна! Честит рожден ден от мен и дъщеря ми на легендата Алън Ширър\", написа Бербатов в социалната мрежа.", "date": "2018.08.13", "title": "Димитър Бербатов поздрави идола си Алън Ширър за рождения му ден"}
{"url": "https://offnews.bg/politika/mvr-si-tarsi-koj-da-go-reformira-za-nad-1-mln-leva-686221.html", "text": "МВР иска цялостно реорганизиране на структурите си. За целта ведомството е пуснало обществена поръчка за 1 150 000 лв. без ДДС.Поръчката има четири основни дейности. Първата е проектиране на нова структура на МВР с цел повишаване на ефективността на ведомството. Втората е изготвяне на Единната методология за реинженеринг на процесите в МВР и Наръчник на нейното прилагане. Следващата е извършване на реинженеринг на процесите в МВР, а последната - провеждане на обучения, базирани на резултатите от извършения реинженеринг, става ясно от обявление, публикувано на сайта на Агенцията за обществени поръчки (АОП).Поръчката е публиката с решение на директора на дирекция \"Обществени поръчки\" в МВР Георги Балабанов от 10 август. Крайният срок за подаване на офертите е до 17:30 на 14 септември.През последните месеци бяха приключени два анализа на системата на МВР от вътрешни и външни експерти, припомня БТА.Министерството разполага с най-големия ресурс в държавата - над 1 млрд. лева за 2018 г. Въпреки това негови служители протестират заради ниско заплащане и лоши условия на труд.", "date": "2018.08.13", "title": "МВР си търси кой да го реформира за над 1 млн. лева"}
{"url": "https://offnews.bg/politika/vatreshniat-ministar-nabira-pozharnikari-s-priziv-vav-fejsbuk-686223.html", "text": "Министърът на вътрешните работи Валентин Радев търси желаещи да станат пожарникари с призив във Фейсбук. \"Заповядайте при нас!. Да сте част от семейството на Главната дирекция \"Пожарна безопасност и защита на населението\" е огромна отговорност, но и привилегия. Да си пожарникар е една от най-престижните и благодатни професии по света. Такава е и у нас. Станете част от нас!\", пише в поста на министър Радев.Главна дирекция „Пожарна безопасност и защита на население“ пък съобщава в социалната мрежа, че е обявен конкурс за назначаването на 250 души във всички регионални дирекции. Общите изисквания към кандидатите са да притежават само българско гражданство, да не са осъждани за умишлени престъпления, да отговарят на изискванията за физическа и психологична годност.Обявените конкурси са за пожарникари, водачи на специални автомобили, спасители и водолази. За различните длъжности освен общи има и специфични изисквания. Миналата година пожарникари и полицаи излязоха на няколко протеста заради ниските заплати, лошото състояние на материалната база и условията на труд в системата на МВР.", "date": "2018.08.13", "title": "Вътрешният министър набира пожарникари с призив във Фейсбук"}
{"url": "https://offnews.bg/112/kola-blasna-avtobus-na-magistrala-hemus-686227.html", "text": "Кола блъсна автобус на автомагистрала \"Хемус\", инцидентът е станал близо до разклона Каспичан-Нови пазар.Сигнал за катастрофата е бил подаден малко преди 19.00 часа, съобщават от полицията в Шумен. Шофьор на \"Мазда\" с великотърновска регистрация, който се движил по автомагистрала \"Хемус\" от Шумен в посока Варна, е застигнал автобус и го е блъснал отзад. Вследствие на удара автобусът е получил повреда в двигателя и е в аварийната лента.По първоначална информация няма данни за пострадали хора.Екипи на \"Пътна полиция\" регулират движението в участъка. От ОДМВР-Шумен призовават водачите да шофират с повишеновнимание.", "date": "2018.08.13", "title": "Кола блъсна автобус на магистрала \"Хемус\""}
{"url": "https://offnews.bg/politika/karakachanov-otgovori-na-ninova-parvo-bsp-da-se-izvini-na-balgarite-z-686224.html", "text": "\"Докато госпожа Нинова и нейните съпартийци не се извинят на българския народ за това колосално предателство, каквито и глупости да ми говорят по темата Македония – за мен това няма никакво значение\".Така вицепремиерът и председател на ВМРО Красимир Каракачанов коментира пред \"24 часа\" това, че лидерът на БСП  на евродепутата от ВМРО Ангел Джамбазки, че всички от БСП са за разстрел. \"Щом Нинова не е казала, че аз съм силов вицепремиер и се опасява да не проведа арести – значи все пак не е прекалила докрай\", коментира Каракачанов. Според вицепремиера думите на Джамбазки са били извадени от контекста. \"Той говори за предателската роля на БКП при създаването на македонската нация, насилственото принуждаване на населението в Благоевград да се пише македонско и това той нарича национално предателство. Той казва, че тези хора, които са го извършили, заслужават разстрел. Той говори за едни хора, които вече не са между живите. Никой не е заплашвал никого и това е видно, когато прочетеш неговото изказване“, обясни лидерът на ВМРО. Каракачанов коментира още, че не е бил привърженик на това политиците да си търсят кусурите и трябвало да се престане с политическото боричкане „в името на едно национално помирение“. Изказванията на Кирил Добрев от БСП и Нинова обаче го „дърпали за езика“.\"Тази партия дължи много извинения на българския народ за своята предателска политика и нека бъдат малко по-културни и внимателни, когато се изказват по подобни теми, когато явно не познават историята на собствената си партия. БСП ги е напекло слънцето и се чудят как да си правят пиар през лятото. След като ги призовах да си почиват спокойно и да ходят на плаж, тъй като правителството няма да падне през лятото - те пък май взеха, че слънчасаха и започнаха да говорят глупости“, заключи Каракачанов.Председателят на ВМРО коментира още, че Джамбазки е прав. \"След Втората световна война именно под диктовката на Съветския съюз българските комунисти начело с Георги Димитров и Васил Коларов са тези, които провеждат политиката на едно насилствено налагане на македонска нация. През 1936 г. на преброяването в края на годината комунистическата партия принуждава населението в област Благоевград, а и там, където има компактни бежански маси – София, Пловдив и т.н., насила да се пишат македонци\", казва Каракачанов.", "date": "2018.08.13", "title": "Каракачанов отговори на Нинова: Първо БСП да се извини на българите за Македония"}
{"url": "https://offnews.bg/obshtestvo/balgarite-kupuvat-vse-poveche-produkti-s-palmovo-maslo-686217.html", "text": "През последните години българите купуват все повече продукти с палмово масло, твърди Иван Грънчаров от Асоциацията на млекопреработвателите пред БТА.В България има над 260 млекопреработвателни предприятия, от които 30-40 фирми използват растителни мазнини. За 2017 г. във вид на сирене са изконсумирани 12 хиляди тона палмова мазнина, заяви Грънчаров.Иван Грънчаров припомни, че е влязла в сила наредба, която забранява производството на имитиращи продукти и влагането на палмово масло в млечните продукти в мандрите:По думите на Грънчаров проблемът с растителните мазнини е, че се наслагват в човешкото тяло и трудно се преработват от организма.Експертът посочи, че обикновеният потребител трудно дали един продукт е истински или имитиращ само по външния му вид, затова определящ фактор за качество е цената. Според него ако хората искат да ядат истинско качествено сирене, то те трябва да платят поне 9 лв за килограм. Грънчаров отбеляза още, че цените на млечните продукти зависят от млякото, а то зависи от цената на млякото в Европа.", "date": "2018.08.13", "title": "Българите купуват все повече продукти с палмово масло"}
{"url": "https://offnews.bg/turizam/turistite-po-moreto-vzeha-na-podbiv-valeri-simeonov-686229.html", "text": "Някогашните свежи хитове като „Черно море много е добре“, „Пляс-пляс педалите“ и „Замириса на море“ влязоха тотално в историята след фурора на новото лятно парче на Danny L и Stanx „Какаовият плаж“. Пуснато само преди броени дни, то вече масово се припява по нашите курорти, видя и чу репортер на OFFNews.Рефренът “” се припява масово и навсякъде.Клипът със саркастичен текст се прицели директно във вицепремиера Валери Симеонов. Не само авторите му от Party Warriors, но и туристите взеха на подбив ресорния зам. министър-председател заради абсурдните му проверки за шум в дискотеките.Новият хит на бургаските рапъри бе провокиран от битката на вицепремиера с Какаовия плаж на Слънчев бряг и предизвика негодуванието както на бизнеса, така и на огромно число посетители на заведенията.Хората тълкуват безумните инспекции в разгара на лятото като реваншизъм срещу хотелиери, които не са удовлетворили някакви искания на изявения бургаски патриот или като обикновена глупост, причинена от желанието му да влезе в новините.Хитът вероятно ще има второ издание, след като и днес Симеонов заяви, че е затворил заведение на нарочения от него “Какаов плаж”.", "date": "2018.08.13", "title": "Туристите по морето взеха на подбив Валери Симеонов"}
{"url": "https://offnews.bg/obshtestvo/poreden-protest-v-zashtita-na-desislava-ivancheva-686228.html", "text": "За пореден път граждани излязоха на протест в защита на отстранения и обвинен в корупция кмет столичния район на Младост Десислава Иванчева.Демонстрантите, които се събраха пред Министерския съвет, искат Иванчева и заместничката й Биляна Петрова да бъдат освободени от ареста. Събралите се поискаха и самоотвод на прокурорите, изготвили обвинителния акт.На протеста беше и майката на Десислава Иванчева - Любка. Тя държеше плакат с надпис: \"Дъщеря ми е невинна! Тя е жертва на строителната мафия!\".Иванчева и Петрова бяха арестувани на 17 април пред Спортната палата след разследване за подкуп, даден ѝ от строителен предприемач, за когото по-късно стана ясно, че е Александър Ваклин. Двете прекараха часове на пътното платно пред палата, а това предизвика остри реакции. По информация на разследващите в колата на Иванчева са били открити 70 000 евро, които са част от по-голяма сума.В началото на месеца бившата кметица в болницата с белезници на ръцете и краката, оковаването й предизвика лавина от възмущение. След този случай директор на Главна дирекция „Изпълнение на наказанията\" Васил Миладинов обяви, че правилата за конвоиране на арестанти ще бъдат променени. ", "date": "2018.08.13", "title": "Пореден протест в защита на Десислава Иванчева"}
{"url": "https://offnews.bg/sviat/malta-prie-korab-sas-114-migranti-na-borda-686231.html", "text": "Малта прие 114 мигранти, които бяха спасени от патрулен кораб на 53 морски мили южно от острова.Операцията е преминала в международни води, в малтийската издирвателно-спасителна зона. Корабчето с мигрантите е потъвало, когато е било открито, предаде БТА, позовавайки се на Франс прес.През последните години стотици хиляди мигранти бяха приемани от Италия, а малтийските власти поемаха само спешни медицински случаи и спасени в техни териториални води мигранти. От юни обаче новото италианско правителство отказва да приема мигранти и това прехвърли натиска върху Малта.", "date": "2018.08.13", "title": "Малта прие кораб със 114 мигранти на борда"}
{"url": "https://offnews.bg/obshtestvo/obuvkite-sa-s-namalenie-ako-preskochite-trapa-686211.html", "text": "Обувки с намаление и още нещо - прескачане на трап на влизане в магазина. Това са принудени да предлагат търговци на ул. \"Граф Игнатиев\" и пл. \"Гарибалди\" в София, където кипи усилен ремонт.Снимка с наредени на витрините обувки с намалени цени, но и с добавка - дупка под самия магазин, публикува лидерът на \"Нормална държава\" Георги Кадиев във Фейсбук. Под снимката той е уточнил, че обувките се предлагат \"ако прескочите трапа\", а развеселен потребител е заключил: \"Две в едно! Магазин с клинична пътека! Браво на инженера!\".Екип на OFFNews се разходи из ремонтирания участък и с почуда установи, че сниманият магазин с трап под него не е единствен, както и че в участъка от пл. \"Гарибалди\" до \"Алабин\" пешеходците се разминават с работниците - мястото не е изолирано от метални заграждения и съчетанието с дупки тук-там го прави опасен. Ако не гледате къде стъпвате, като нищо може да изкълчите или счупите крака си.На метри от \"Гарибалди\" се натъкнахме на втори магазин с изкопана дупка, но работник там ни увери, че няма нищо опасно - това било мазе, нямало как магазинът да пропадне. За пешеходците не стана дума, но той увери, че съвсем скоро дупката ще бъде затворена.", "date": "2018.08.13", "title": "Обувките са с намаление, ако... прескочите трапа"}
{"url": "https://offnews.bg/112/nad-6000-narushenia-na-ogranicheniata-za-skorost-samo-za-dva-dni-686213.html", "text": "6298 нарушения на скоростните режими са констатирани през почивните дни, съобщават от МВР.В рамките на на полицейската операция за контрол на пътищата през събота и неделя са проверени 6636 моторни превозни средства и 7535 водачи и пътници.От полицейските служители са издадени 3974 фиша и 1024 акта за установени административни нарушения. В рамките на операцията през двата почивни дни са констатирани 6298 нарушения на скоростните режими.На 245 водачи са издадени заповеди за принудителни административни мерки, а на 78 са отнети свидетелствата за управление на превозни средства поради неплатени глоби. На място полицейските служители са връчили 462 електронни фиша.Най-голям брой МПС са проверени на територията на ОДМВР-Враца – 825, и ОДМВР-Пловдив – 739, а най-много хора: от екипите във Варна – 1241, и Велико Търново – 1102.Най-много нарушения за скорост са засечени на територията на ОДМВР- Велико Търново – 519, и на територията на ОДМВР-Бургас - 485.", "date": "2018.08.13", "title": "Над 6000 нарушения на ограниченията за скорост само за два дни"}
{"url": "https://offnews.bg/dw/kak-da-se-osiguriava-balgarinat-za-pensia-686214.html", "text": "Зад една техническа наглед тема като пенсиите надничат въпросите за отношението между поколенията и за доверието в стабилността на света, в който живеем. Пенсионната система е пред тежка криза не само у нас. Световният икономически форум преди две години излезе с изследване, според което, пенсионната „адска машина“ цъка неумолимо: през 2050 дефицитът на шест от най-големите икономики (САЩ, Китай, Индия, Холандия, Канада, Япония) щял да бъде 400 трилиона долара, т.е. четири пъти повече от цялата днешна световна икономика.Катастрофата, която се очертава, може би отстъпва само на онова, което ни готвят климатичните промени. А причините в случая са още по-ясни. От една страна, имаме явлението демографски преход, където раждаемостта намалява успоредно с вдигането на стандарта. От друга, удължава се човешкият живот благодарение на фантастичния напредък в медицината. Направете проста сметка: ако през въпросната 2050 год. човек в развития свят живее средно 105 години (нещо много вероятно, според специалистите) и ако е почнал работа на 25, на 65 той/тя ще е работил толкова време, колкото и ще има право да получава пенсия.Добавете към това нарастващия брой на сами деца, върху които ще легне изработването на пенсии за двама родители, пък и за четирима прародители (тенденцията е най-видима в Китай заради рестриктивната демографска политика за едното дете 1979-2015). Добавете нарастващия брой хора, които не се осигуряват поради не флуидния трудов пазар и сенчестите зони в световната икономика. Последното касае най-много хора в Индия, но знаем, че този проблем го има и България, където е вероятно да се върнат в пенсионна възраст много неосигурени, работили в чужбина.Отказ по идеологически причиниУ нас проблемът отдавна се дискутира; все по-ясно ни става, че по идеологически причини се отказваме от единственото решение, а именно стимулирането на имиграция на подходящи населения, готови да работят и да раждат деца. В Япония също не искат мигранти, но там поне разчитат на роботи, каквито тук май скоро няма да се появят.Постепенното вдигане на пенсионната възраст беше преглътнато, макар и след редица битки; хората у нас се пенсионират не за да лежат по гръб, а за да могат да поработват вече в ситуация на определена сигурност. Може би фантазирам, но ми се струва, че една стъпаловидна форма за получаване на осигурителни добавки би имала чудесен ефект и би мотивирала хората да внасят много повече пари в системата (по този начин биха могли да се трансформират добавките за стаж например, това би било алтернатива на безусловния базов доход...).Но темата на деня са частните форми на застраховане от така наречения втори стълб, които трябваше да подпрат уж обреченото държавно осигуряване. Всички разбраха разликата между солидарната система, при която държавата взима вноски и после дава пенсии, като преразпределя към най-необлагодетелстваните; както и либералния модел тип „щурец и мравка“, въведен с това „допълнително“ осигуряване: при него всеки получава това, което сам си е спестил, т.е. богатите и предвидливите - повече, бедните и безгрижните – по-малко, може и нищо. Причина за тази двойственост е противоречивият характер, присъщ на идеите ни за справедливост. Ако за пенсиите отговаря само държавата, няма да има стимул да внасяме повече. Ако е само частното обаче, пак лошо, защото ако утре почнат да измират около нас хора без една стотинка, няма да издържим и пак ще променим модела.Пенсионното осигуряване (въведено първо от Бисмарк през 1889 год.) не освобождава старите; то отървава младите от моралния дълг да се грижат за родителите си - могат значи да си вдигнат чукалата и да си търсят щастието в модернизиращия се мобилен свят. Целта е всяко поколение да получи някаква сигурност и да се отърве от зависимост. Резките промени обаче поставят тази сигурност под все по-голям натиск. Държавата, гарант на солидарния модел, се оказа нещо доста ефимерно, особено по периферията на развития свят: който е взимал пенсии през 90-те, ще разбере какво искам да кажа. Тогава, в еуфорията на глобализацията, либералният модел изглеждаше далеч по-сигурен. Та не бяха ли американските пенсионни фондове най-сигурният инвеститор?Неочаквано обаче се оказа, че подобни фондове не печелят особено много. Дали проблемът е във финансовата криза, довела до почти нулеви лихви и невъзможност да се печели без риск (тези фондове имат забрана за рискови инвестиции, нали следва да гарантират екзистенциална сигурност на обществото!). Дали има злонамереност, некадърност, високи такси – аз не знам. След медийни скандали много осигурени се върнаха към държавата, за което се изля много мастило и се взеха законодателни решения; днес пък научаваме, че задължителното допълнително (частно) осигуряване ще гарантира на гражданите поне да не загубят парите, които са вложили. Което прави малко странен самия либерален клон на пенсионното осигуряване – първо задължително (за родените след 1959), сега пък с гаранция, че няма да загубиш парите си.Усещане за сигурност?Замислете се за това колко бързо взеха да се разклащат устоите на света ни. За баба ми и дядо ми все още беше очевидно, че трябва да инвестираш в децата си, които ще те гледат на старини. След това се появи всемогъщата държава – у нас комунистическа, в Европа - социална. Тя обещаваше да решава всичките си проблеми на принципа на растежа – все повече производство, все повее хора, които да внасят в пенсионната система. Разклати се държавата, взехме да не вярваме в безспирния растеж. Дойдоха фондовете, борсите, икономическата лотария. Ама там има цикли, ту се печели, ту се губи и вярата в стабилността на света съвсем залинява.Българската средна класа, която няма достатъчно пари и умения, за да играе по борсите, е в ужас от това, че няма опора, за която да се хване. Купува жилища като най-сигурна инвестиция, но вече няколко пъти този пазар се срива, а и никой не знае какви ще са цените в обезлюдяващите се градове, каквито са половината в България. Лихви банките не дават, пенсионните фондове не печелят, златото го крадат...Добавете към това и нарастващото недоверие към пенсионните системи, коeто ги подкопава допълнително. В момента, в който младежът, който току-що е започнал професионалния си път, чуе за 400-те трилиона, едва ли ще се почувства мотивиран да внася осигуровки: „Да се изпотрепвам аз, за да има пари за старците – айде де, ами за мен някой ден нали вече няма да има, системата гърми отвсякъде“, навярно си мислят мнозина по-млади. Усещане за сигурност и житейска перспектива може да дойде, ако сме уверени, че в обществото ни има справедливост, грижа, разум – но при сегашното ожесточаване на егоизма подобни неща май звучат все по-екзотично.", "date": "2018.08.13", "title": "Как да се осигурява българинът за пенсия?"}
{"url": "https://offnews.bg/politika/sled-3-zasedania-nulev-napredak-v-komisiata-za-signalite-na-bosia-to-686212.html", "text": "Няма напредък в работата на временната парламентарна комисия, която разглежда сигналите на Николай Колев - Босия за злоупотреби при получаването на шофьорски книжки.Днес депутатите от комисията прекъснаха ваканцията си, за да се съберат извънредно. От обсъждането не стана ясно обаче каква работа е била свършена след сигналите на Босия за корупция при издаването на шофьорски книжки. По думи на председателя на комисията Станислав Иванов от ГЕРБ, тяхната работа не е да разследват, а да прегледат данните и да потърсят становището на засегнатите страни.Според Иванов изнесените документи от Николай Колев не са факти, а мнение. Депутатът от ГЕРБ подчерта, че комисията ще излезе с официално становище след месец, а преди това той не желае да изразява лично становище по сигналите за корупция в ДАИ.Преди заседанието Николай Колев - Босия заяви пред журналисти, че очаква членовете на комисията \"отново да шикалкавят и да разводняват нещата\".И заседание не се размина без скандал. Николай Колев заплаши, че ще напусне заседанието, ако бъде дадена думата на директора на \"Автомобилна администрация\" Дамян Войновски. Според Босия Войновски е лъжец и затова обяви, че не желае да го слуша. Все пак шефът на \"Автомобилна администрация\" взе думата, защото бил длъжен да защити името си:След изказването на Дамян Войновски обявилият гладна стачка Босия напусна гневен залата.В заседанието участваха още омбудсманът Мая Манолова и бившият служебен премиер Ренета Инджова.Омбудсманът Мая Манолова обяви, че ще поиска от премиера Бойко Борисов да сформира междуведомствена комисия да разследва автомобилната администрация, защото сегашната структура няма нужните правомощия, а освен това действа твърде бавно. Тя подчерта, че ще настоява в тази комисия да участват и граждани, които подкрепят протеста на Босия.Общественият защитник попита още защо няма наложени административни наказания на служители в \"Автомобилна администрация\", уличени публично в корупция, които към момента са обвиняеми и подсъдими.  ", "date": "2018.08.13", "title": "След 3 заседания: Нулев напредък в комисията за сигналите на Босия, той напусна бесен"}
{"url": "https://offnews.bg/obshtestvo/ogranicheniata-na-patia-do-dragichevo-sa-zaradi-opasnost-ot-katastrofi-686220.html", "text": "Ограниченията на пътя от Драгичево до София са заради високата концентрация на катастрофи в района. Това съобщиха от Агенция \"Пътна инфраструктура\" след запитване от страна на OFFNews. За ограничението , който обясни, че заради ограничението в час пик е имало 10-километрово задръстване. Читателят ни посочи, че на мястото има пътни знаци, обозначаващи ограничението, но не е станало ясно каква е причината за него, тъй като не е имало катастрофа или ремонтни работи на пътя. Часове по-късно от АПИ ни обясниха, че \"на път I-1 София – Перник при км 282, в района на Драгичево, е въведена временна организация на движението по преценка и възлагане на СДВР, поради висока концентрация на пътнотранспортни произшествия\".Оттам обясняват, че целта на ограничението е \"повишаване безопасността на движение\", като ограничението ще остане в сила до края на декември 2018 г.", "date": "2018.08.13", "title": "Ограниченията на пътя до Драгичево са заради опасност от катастрофи, остават до края на годината"}
{"url": "https://offnews.bg/bojni/tajsan-fiuri-planat-e-da-se-bia-s-diontej-uajldar-do-kraia-na-godinat-686210.html", "text": "Бившият шампион в тежка категория Тайсън Фюри ще се изправи срещу Дионтей Уайлдър. Това ще се случи, ако в събота победи Франческо Пианета.Британецът ще се изправи на 18 август срещу живеещия в Германия италианец Франческо Пианета пред 26 000 зрители на \"Уиндзор Парк\" в Белфаст, Северна Ирландия.Ако всичко премине според плана, Фюри ще стане претендент за титлата на шампиона на WBC Уайлдър и ще се изправи срещу него в Лас Вегас на 10 или 17 ноември.\"На 100% планът е да се срещна с Уайлдър до края на годината. Битката с него ще се случи и това не е някакъв рекламен трик. Ако нашата среща не се проведе не бих казал това. Ако победя Пианета, ще има битка\", каза Фюри.", "date": "2018.08.13", "title": "Тайсън Фюри: Планът е да се бия с Дионтей Уайлдър до края на годината"}
{"url": "https://offnews.bg/ikonomika/targovskiat-registar-se-vrashta-kam-zhivota-ot-sriada-shte-ima-spravk-686215.html", "text": "Има шанс Търговският регистър да проработи. След като от края на миналата седмица фирмите нямаха никакъв достъп и работата им бе сериозно затруднена заради срива, преди минути от Агенцията по вписванията съобщиха, че работата му \"ще бъде възобновена поетапно до пълно отстраняване на техническите причини за преустановения достъп\".От изпълнителната агенция към министъра на правосъдието обещават, че справки за актуално състояние на фирмите ще могат да бъдат извършвани от 15 август, сряда.Поетапно ще бъде възстановяван достъпът до останалите функционалности на регистъра.\"Агенция по вписванията гарантира, че за времето на нарушаване на достъпа до регистрите, действия спрямо данните в тях не са извършвани и възможности за злоупотреби не съществуват\", се казва в съобщението ѝ до медиите.Всички останали регистри на Агенция по вписванията работят с пълните си функционалности.Агенцията се извинява на потребителите си и уточнява, че, както OFFNews писа по-рано днес, причините за срива \"са изцяло технически и не са резултат от злонамерена външна намеса\".ИТ експерти от Агенция по вписванията, ИТ експерти на ангажираната с поддръжката фирма и съвместно с други държавни ведомства продължават да работят в непрекъснат режим в изпълнение на Плана за действие за възстановяване на регистъра в пълната му работоспособност.От прессъобщението обаче не стават ясни две неща: какво се случва с фирмите, които не са успели да подадат документи в срок, изтекъл, докато регистърът буксува и кой ще понесе отговорност за срива му. Име на отговорен за случилото се в прессъобщението не се споменава.", "date": "2018.08.13", "title": "Търговският регистър се връща към живота: от сряда ще има справки за актуалното състояние на фирмите"}
{"url": "https://offnews.bg/kultura/glen-hiuz-ot-deep-purple-pristigna-v-balgaria-686207.html", "text": "Басистът на легендарните Deеp Purple Глен Хюз пристигна току-що в България.Той е тук за участието си в музикалното събитие на годината Варна Мега Рок, където е хедлайнер на първата вечер в събота, 18 август.Хедлайнери на целия фестивал и закриваща група в неделя, 19 август, са Nightwish, а освен тях на концерта в морския кей са още Apocalyptica и Camelot.Хюз имаше инфарктно преживяване в България, тъй като полетът му закъсня с повече от 30 минути и имаше опасност да изпусне връзката си за Варна. Благодарение на съдействието на \"България Ер\" за него бе отворен специален бърз коридор и макар че излезе от гейта само 12 минути преди излитането, беше чекиран и и служители поеха лично багажа му.Глен Хюз пристигна с мениджъра си Карл Суон и бе посрещнат на летище София от преводачката му Денислава Петрова и от главния редактор на OFFNews Владимир Йончев, с когото са приятели от предишните гостувания на музиканта у нас.На летище Варна го очаква Кметъла Цонко Цонев, който е организатор на Варна Мега Рок, журналисти и рокери от един от мото клубовете. ", "date": "2018.08.13", "title": "Глен Хюз от Deep Purple пристигна в България"}
{"url": "https://offnews.bg/analizi/vreme-e-rusia-da-vleze-v-es-za-da-se-varne-na-miastoto-si-a-kitajski-686200.html", "text": "Русия е част от Европа. Ние трябва да станем част от Европа. За да излезе Русия от днешната криза, в която се намира, е необходимо едно-единствено нещо. Отиваме в Берлин или Париж и казваме: Руската федерация трябва да стане член на Европейския съюз. Лидерът, който направи това, ще получи не само маса аплодисменти, но и всички политически дивиденти.Това заяви известният руски политолог и публицист Станислав Белковский в авторското си предаване \"Руската провокация\" в ефира на радио \"Ехото на Москва\".Когато Русия стане член на ЕС, най-после ще се избавим от монголското иго. Ще се върнем в нашето традиционно цивилизационно лоно. Отново ще станем европейци, както всъщност винаги сме били. Ще се избавим от бремето на Чингис хан. Животът няма да бъде същият. Просто е нужна политическа воля за подобно решение. Кога такава политическа воля може да бъде осъществена? Когато нашият велик вожд и учител Владимир Владимирович Путин напусне властта. Защото Путин, който е консерватор по психотип, никога няма да се реши на този радикален сценарий, коментира Белковский.Руските елити не са знаели руски език, говорили са на френскиБеше много забавно, когато Мария Владимировна Захарова, тя ръководи департамента по информационна политика на Министерството на външните работи на Руската федерация, каза, че русофобията в Европa се зародила в момента, когато Русия побеждава Франция. Скъпи приятели, може ли да ви разкажа как всъщност е било? Внимателно съм изучавал този въпрос. Император Александър I е бил огромен почитател на Наполеон, още повече - огромни почитатели на Наполеон Бонапарт са били около две трети от представителите на руския елит. Например, абсолютен фен на Наполеон Бонапарт е бил и Александър Сергеевич Пушкин, великият руски поет. И руските елити са искали Наполеон да завладее Русия. Руските елити и управници не са знаели руски език, говорили са на френски, акцентира Станислав Белковский.Ако си забравите телефона...Искам да кажа още две думи за философията на Европа, за философията на руската принадлежност към Европа, което е много важно. Когато сте в Европа и отидете в някакво кафене - а Европа: това е Германия, Франция, Италия, тези страни, в момента нямам предвид Албания, при цялото ми уважение към нея - и си забравите мобилния телефон в кафенето. Ако отидете на другия ден, телефонът ви ще е там. И ще ви кажат: \"Знаете ли, търсихме ви, но не успяхме да се свържем с вас. Забравили сте си телефона при нас\". Ето това е Европа. На хората там няма и през ума да им мине да ви откраднат телефона. Ето защо там можете да се чувствате абсолютно спокойно и да се отпуснете. Вие живеете в състояние на абсолютен психологически комфорт, разказа известният руски политолог.Излишно е да казвам какво ще стане, ако си забравите телефона в Пекин. Повече никога няма да го видите. Струва ми се, че самата постановка на въпроса пред сервитьорите и барманите в заведението, в което сте забравили телефона си, \"Къде ми е телефонът?\" ще ви изправи пред стена на глухо недоумение: \"Какъв телефон?!\" - заяви Станислав Белковский.  Ние сме европейци по съзнание и по манталитет. Когато някои хора казват, че има някакъв китайски модел, който е подходящ за Русия, много искам да ги питам: скъпи приятели, а вие прочели ли сте поне един китайски роман? - полемизира Белковский в авторското си предаване \"Руската провокация\".", "date": "2018.08.13", "title": "Време е Русия да влезе в ЕС, за да се върне на мястото си. А китайският модел е невъзможен"}
{"url": "https://offnews.bg/sviat/merkel-i-putin-shte-se-sreshtnat-v-sabota-kraj-berlin-686209.html", "text": "Германският канцлер Ангела Меркел ще се срещне с руския президент Владимир Путин край Берлин в събота, съобщи говорителят на Меркел, цитиран от Ройтерс и БТА.Двамата ще се срещнат в двореца Мезеберг. Очаква се по време на срещата да бъдат обсъдени конфликтите в Сирия и Източна Украйна, както и енергийни въпроси.Меркел и Путин се срещнаха в руския черноморски курорт Сочи през май.Миналия месец германският канцлер и министърът на външните работи Хайко Маас разговаряха в Берлин с руския външен министър Сергей Лавров и началника на генералния щаб на въоръжените сили на Русия Валерий Герасимов.", "date": "2018.08.13", "title": "Меркел и Путин ще се срещнат в събота край Берлин"}
{"url": "https://offnews.bg/112/gdbop-spria-sajtove-za-targovia-s-falshivi-stoki-686219.html", "text": "Антимафиоти от специализирания отдел „Киберпрестъпност“ при ГД „Борба с организираната престъпност“ (ГДБОП), преустановиха функционирането на сайтовете chantichki.com и chantichki.bg. През тези сайтове със стоки, които са обект на изключително право на защитени търговски марки.Изяснено е, че разпространението на фалшивите стоки през сайтовете е ставало успоредно и с продажби в магазини и фирми на територията на Слънчев бряг.При акцията от търговските обекти и от частни адреси е иззето голямо количество стоки, за които няма сключен договор с притежателите на изключителното търговско право на защитените марки. Конфискувани са над 600 артикула, носещи отличителните белези марките „Louis Vuitton“, „Michael Kors“, „Guess“, „Disney“, „Puma“, „HUGO BOSS“, „Nike“, „Adidas“ и други.", "date": "2018.08.13", "title": "ГДБОП спря сайтове за търговия с фалшиви стоки"}
{"url": "https://offnews.bg/112/dvama-otkazali-da-platiat-za-parking-i-nabili-obshtinski-sluzhitel-v-b-686185.html", "text": "Двама души са задържани за нанасяне на побой над общински служител в Боровец. Това съобщиха от ОДМВР - София.Сигналът за нападението е подаден около 16.40 часа на 11 август. Общински служител сигнализирал в полицейския участък в Боровец за упражнено спрямо него физическо насилие и нанесен побой от двама мъже, отказали да заплатят такса за престой на автомобил на общински паркинг в курорта.Изпратените на място полицейски служители установили и задържали извършителите - 24-годишен пловдивчанин и 26-годишен от Банкя.На местопроизшествието е извършен оглед и по случая е образувано досъдебно производство, работата по пълното документиране на което продължава.", "date": "2018.08.13", "title": "Двама отказали да платят за паркинг и набили общински служител в Боровец"}
{"url": "https://offnews.bg/112/v-troian-arestuvaha-chetirima-otvlekli-mlada-zhena-686183.html", "text": "Троянски полицаи арестуваха четирима мъже за отвличане на млада жена - бивша съпруга на един от мъжете. Четиримата задържани са от севлиевското село Столът, на възраст 24, 29, 30 и 36 години, съобщават от областната дирекция на МВР в Ловеч, цитирани от БТА.Мъжете са се движили с лек автомобил по пътя Троян - Кърнаре, когато са качили в колата си против волята й 19-годишна тяхна съселянка, бивша съпруга на 29-годишния мъж.Действията на групата са забелязани от преминаващи, които незабавно са подали сигнал в полицията в Троян.Предприети били незабавни издирвателни мероприятия, при които полицейските служители установили автомобила и лицата, пътуващи в него. По случая е образувано досъдебно производство.Трима от мъжете (на 29, 30 и 36 години) са привлечени в качеството на обвиняеми за извършено престъпление. Работата по случая продължава.", "date": "2018.08.13", "title": "В Троян арестуваха четирима, отвлекли млада жена"}
{"url": "https://offnews.bg/tenis/strahotni-sblasatci-oshte-v-parvia-den-na-turnira-v-sinsinati-686204.html", "text": "Тази година срещите на турнира от сериите \"Мастърс\" в Синсинати ще бъдат доста любопитни. Още днес ще видим в игра някои от главните фаворити. Програмата при мъжете започва с мача Кей Нишикори – Андрей Рубльов от 18:00 часа българско време.Новак Джокович пък стартира участието си срещу Стийв Джонсън в нощната сесия. Ако победи, сърбинът среща Адриан Манарино във втори кръг, а в трети е възможен мач с Григор Димитров.Централен корт, след 18:00 часа българско време: Виктория Азаренка - Карла Суарес Наваро Бетани Матек-Сандс - Мадисън Кийс Джон Иснър - Сам Куери не преди 02:00 часа: Дария Гаврилова - Серина Уилямс не преди 03:30 часа: Новак Джокович - Стив ДжонсънGrandstand, след 18:00 часа: Кей Нишикори - Андрей Рубльов Люка Пуй - Анди Мъри Кристина Младенович - Юлия Гьоргес не преди 02:00 часа: Стан Вавринка - Диего Шварцман не преди 03:30 часа: Ализе Корен - Йелена ОстапенкоКорт №3, след 18:00 часа: Ришар Гаске - Пабло Кареньо-Буста Франсис Тиафо - Денис Шаповалов Давид Ферер - Беноа Пер Джоана Конта - Арина Сабаленка Ребека Петершон - Катерина СиняковаКорт №4, след 18:00 часа: Петер Гойовчик - Жоао СоусаКорт №7, след 18:00 часа: Даниеле Колинс - Леся Цуренко не преди 19:30 часа: Алиаксандра Саснович - Виктория Кузмова Майкъл Мо - Леонардо Майер Ирина-Камелия Бегу - Айла Томлянович Корт№11, след 18:00 часа: Анет Контавейт - Барбора Стрицова Светлана Кузнецова - Щефани Фьогеле Максимилиан Мартерер - Брадли Клан Жереми Шарди - Фернандо Вердаско", "date": "2018.08.13", "title": "Страхотни сблъсъци още в първия ден на турнира в Синсинати"}
{"url": "https://offnews.bg/kultura/natcionalen-konkurs-za-ese-vechnata-kniga-i-nie-686216.html", "text": "За втора поредна година Библейската библиотека на Богословския факултет на Софийския университет и интернет-порталът Православие.БГ обявяват Национален конкурс за есе, посветен на Библията, под надслова „Вечната книга и ние“.Тази година конкурсът е свързан и с един специален повод – Библейската библиотека (Bibliotheca biblica) към Богословския факултет на Софийския университет отбелязва своята 20-годишнина. Тя е открита през 1998 г. и е единствената институция в Югоизточна Европа, тясно специализирана в областта на библейското богословие – Стар и Нов Завет, юдейска литература и ранно християнство. Книжнината е предимно чуждоезична и постъпва чрез дарения от Германия, Швейцария, Великобритания, САЩ, Гърция, Русия, с изключителното съдействие на Световното дружество но новозаветните учени.Фондът на библиотеката e над 9500 тома (книги, периодични издания, CD). Библейската библиотека инициира издаване на собствена поредица от изследвания в областта на библеистиката (ББ), като вече са представени първите 11 тома. По случай 20-годишнината на Библейската библиотека в средата на октомври Богословският факултет ще бъде домакин на Библейска конференция, в която ще вземат участие утвърдени имена на българската и чуждестранната библеистика. В един от дните на конференцията ще се състои и тържественото връчване на наградите от конкурса „Вечната книга и ние“.Условия за участиеКонкурсът е разделен в две възрастови категории – ученици от 8 до 12 клас и участници над 19 години.Максималният обем на есето да е 6 стандартни страници. Към есето приложете вашите данни: име, фамилия, възраст и актуални координати за обратна връзка; за учениците – клас и училище. Като отделен файл прикачете и актуална снимка, която да придружава есето ви (за евентуална публикация).Есетата, изпратени за участие в конкурса, не трябва да са публикувани в други електронни и печатни медии, или в лични блогове.E-mail за изпращане на есетата: pravoslavie.bg@gmail.comКраен срок за участие: 17 септември 2018 г.Всеки участник може да използва ресурсите на Библейската библиотека при подготовката на есето си. Работното време на Библейската библиотека е от понеделник-петък от 14–18 ч. (Богословски факултет на СУ, пл. Св. Неделя 19, ет. 3)ТемиУчастниците в конкурса могат да изберат една от предложените по-долу теми, на която да посветят своето есе:Йосиф и неговите братя (Битие, гл. 37-45)Давидовото покаяние в Псалом 50За познанието, което трупа тъга според Книга на Еклисиаста„…който от вас е без грях, нека пръв хвърли камък…“ (Йоан 8:7) – за осъждането на ближния и новозаветните послания„…щом любов нямам, нищо не съм“ (1 Кор. 13:2)Притчата за Блудния син ((Лук. 15:11-32)НаградиПредвидени са следните награди за всяка от двете възрастови групи участници:Първа награда – 300 лв.Втора награда – 200 лв.Трета награда – 100 лв.Специална награда на Библейска библиотека – 200 лв. (за всяка от двете възрастови групи)Наградените есета ще бъдат публикувани в сайта Православие.БГРезултатиЖури от духовници, богослови, писатели и журналисти ще определи трите най-добри есета в двете възрастови групи – за ученици и за възрастни, както и специалните награди на Библейската библиотека.Резултатите от конкурса ще бъдат обявени на тържественото връчване на наградите през октомври (датата на събитието ще бъде обявена на 20 септември в Православие.БГ) и публикувани на сайта Православие.БГ непосредствено след награждаването.", "date": "2018.08.13", "title": "Национален конкурс за есе 'Вечната книга и ние'"}
{"url": "https://offnews.bg/bojni/bosat-na-ufc-kogato-konar-vliza-v-oktagona-vsichki-si-misliat-che-s-686190.html", "text": "Президентът на най-голямата ММА организация в Северна Америка UFC - Дейна Уайт защити за пореден път своя любимец - Конър Макгреъгър. Босът обяви, че ирландецът е един от най-недооценените бойци.\"Макгрегър е много популярен, но е странно, че не е оценен. Когато Конър влиза в октагона, всички си мислят, че той ще загуби.Така беше в мачовете с Жозе Алдо, Еди Алварес и Чад Мендес. Но помните как приключиха тези срещи. Списъкът с подобни двубои, в които никой не вярваше на Макгрегър, може да бъде продължен\", каза Уайт.Подобна е ситуацията със следващото изпитание на Конър. Той ще се бие с непобедената руска машина Хабиб Нурмагомедов. Дербито е насрочено за 6 октомври в Лас Вегас.", "date": "2018.08.13", "title": "Босът на UFC: Когато Конър влиза в октагона, всички си мислят, че ще загуби"}
{"url": "https://offnews.bg/protesti/protest-v-karlovo-zaradi-zakrivane-na-ag-otdelenieto-v-grada-686186.html", "text": "Жители на Карлово и съседни общини протестираха срещу решението за закриване на Акушеро-гинекологичното отделение в карловската болница, съобщи БНТ.Пловдивската здравна каса е спряла финансирането по 12-те клинични пътеки на отделението. Причината за решението е, че в отделението работи един анестезиолог на пълен щат, а според изискванията на Здравната каса трябва да са поне двама.За да се изпълнят критериите за сключване на договори с НЗОК, в АГ отделението работят и няколко анестезиолога на 4-часов работен ден, като пътуват от Казанлък. Според районната здравна каса обаче това не отговаря на изискванията. Протестът срещу закриването на АГ-отделението беше подкрепен от около 200 души. Демонстрантите поискаха нова държавна политика в общинското здравеопазване. Те настояха и за отпускане на около 25 млн. лева, с които да се подпомогне тяхната дейност.", "date": "2018.08.13", "title": "Протест в Карлово заради закриване на АГ отделението в града"}
{"url": "https://offnews.bg/politika/sedem-firmi-iskat-da-dostaviat-novi-linejki-686192.html", "text": "Седем фирми са подали оферти за доставка на 400 линейки с необходимото оборудване в рамките на проекта на Здравното министерство за модернизиране на спешната помощ.Седемте оферти бяха публично отворени днес от комисия, назначена от възложителя.Предложения за доставка на стандартни линейки и линейки за интензивни грижи са постъпили от „Автомотор Корпорация\" АД; „Омникар Ауто\" ООД; „Илина Кар Къмпани\" ЕООД; „София Франс Ауто\" АД; „Ауто Франс 3000\" ООД; „Ауто Италия\" ЕАД и „Мото-Пфое\" ЕООД.След като комисията приключи работа по прегледа на съдържанието на постъпилите оферти и оценка на техническите параметри, ще бъдат отворени ценовите предложения на кандидатите в обществената поръчка.Оферти не са постъпили за линейки с висока проходимост. От министерството обявиха, че още днес ще се срещнат с представители на автомобилния бизнес, за да разберат причините за липсата на кандидати. Ще се направи и подготовка на ново техническо задание за доставка на високопроходими линейки, за да може новата обществена поръчка да бъде стартирана в най-кратки срокове.Предвиденият бюджет на обществената поръчка за всички обособени позиции е в размер на 48 671 650 лева без ДДС.", "date": "2018.08.13", "title": "Седем фирми искат да доставят нови линейки"}
{"url": "https://offnews.bg/kultura/velikiat-gruzinski-bas-paata-burchuladze-shte-pee-v-sofia-na-21-septem-686196.html", "text": "Великият грузински бас Паата Бурчуладзе ще пее в зала \"България\" на 21 септември. Той ще представи сцени от “Борис Годунов” - операта, която му осигурява запазено място на най-големите оперни сцени. Във втората част на концерта Софийска филхармония ще изпълни Симфония №2 от Рахманинов, ще дирижира маестро Найден Тодоров.Бурчуладзе се превръща в звезда още с дебюта си през 1985 г. в Лондон, когато пее с Лучано Павароти в \"Аида\". За кратко време покорява Ла Скала, Виенската държавна опера, оперните театри в Мюнхен, Хамбург, Париж, Хамбург, Вашингтон, Сан Франциско и Метрополитън опера в Ню Йорк.Красивият му тембър и лекотата, с която изпълнява и най-сложните партии, прилягат идеално на признатото за образцово произведение на руската класика “Борис Годунов” от Модест Мусогорски.През сезон 1990/1991 Бурчуладзе приема поканата да изпълнява коронната си роля в Ковънт Гардън, Виенската държавна опера и Мюнхен, а пред 1995 г. отбелязва стотното си превъплащение в “Борис Годунов”.Столичани и гости на столицата ще се насладят на таланта на Бурчуладзе за първи път от над 30 години. Малко известен факт е, че в зората на своята кариера участва в “Севилският бръснар” в Софийска опера. С топли чувства Бурчуладзе си спомня за оперните ни звезди Николай Гяуров, Гена Димитрова, Анна Томава-Синтова, Никола Гюзелев, с които не веднъж е пял на големите оперни сцени.Фундаменталната Симфония 2 на Рахманинов ще звучи във втората част на концертната вечер. Един от най-талантливите ни съвременни диригенти Найден Тодоров ще води оркестъра през редуващите се лирико-драматични и епични елементи в яркото произведение на руския класик.Концертът на 21 септември е част от тематичния цикъл на Софийска филхармония “Руски приказки”, който включва още – “Звездите Светлин Русев и Людмил Ангелов в памет на Кристиан Таков” (4 ноември 2018), “Нежната цигулка на Божидара Кузманова - Жар птица” (24 януари 2019) и „Витруозът Светлин Русев“ (14 февруари 2019). Пакетни билети за поредицата може да закупите с отстъпка 20% от Ивентим само през август. Индивидуалните пропуски за концерта на Паата Бурчуладе в зала „България“ са на цени от 25 до 50 лв. и също са налични в мрежата на Ивентим и Ипей.", "date": "2018.08.13", "title": "Великият грузински бас Паата Бурчуладзе ще пее в София на 21 септември"}
{"url": "https://offnews.bg/futbol/ot-levski-niamame-zadalzhenia-kam-hristo-stoichkov-686197.html", "text": "От Левски реагираха на новината, че \"сините\" дължат около 100 000 евро на школата на Христо Стоичков в Барселона за трансфера на Божидар Краев в Мидтиланд.\"\".", "date": "2018.08.13", "title": "От Левски: Нямаме задължения към Христо Стоичков"}
{"url": "https://offnews.bg/kultura/kakvo-da-ochakvame-ot-tazgodishnata-apolonia-686198.html", "text": "Остават малко повече от две седмици до 34-ото издание на Празници на изкуствата Аполония. Фестивалът ще се проведе от 31 август до 8 септември в Созопол и ще включва над 70 културни събития, сред които „Цената на успеха“, „Книжна Аполония“ и „Детска Аполония“. Билетите, включително и Златният пропуск, осигуряващ достъп до всички събития, вече са в продажба и могат да бъдат закупени от мрежата на Eventim.bg. За седма поредна година традиционните за Фестивала срещи „Цената на успеха“ ще представят постиженията на известни хора на изкуството. Писателят Георги Господинов и художникът Греди Асса ще бъдат сред първите творци, които ще споделят мислите си за предизвикателствата по пътя към триумфа с публиката на Аполония. Графичният дизайнер, плакатист и аниматор Теодор Ушев и режисьорът Владимир Люцканов също ще вземат участие в разговорите на тема осъществения стремеж, мечтаното осмисляне на всеки труд, представата за съвършенството и признанието на публиката.По време на Фестивала специално място за всички ценители на литературата заема „Книжната Аполония“. За трета поредна година известни издателства ще участват в събитието и ще представят свои избрани автори и творби. Сред издателските къщи, които ще покажат най-добрите литературни произведения на редица български и чуждестранни таланти, са ИК Жанет 45, ICU, Издателство „Лексикон“, Artline Studios и други.„Детската Аполония“, организирана от Фондация Аполония и Сдружение „Духовно огледало“, отново ще бъде сред акцентите на Фестивала. 19-ото издание на емблематичното събитие ще даде сцена за творческа изява на младите български таланти в областта на изобразителното и приложното изкуство, фотографията, музиката и хореографията. „Детската Аполония“ ще предостави и неповторима възможност на различни поколения творци да се срещнат на фестивала. За музикалните фенове ще има и много концерти. Кулминацията на програмата тази година ще бъде закриването на фестивала от легендите на ФСБ, които ще отпразнуват 40 години от създаването на групата на сцената на Аполония на 8 септември. Сред останалите акценти в програмата са изпълненията на Хилда Казасян, Милица Гладнишка, Белослава, Jeremy?, както и актьорските изяви на Асен Блатечки, Захари Бахаров, Теодора Духовникова и Луиза Григорова.", "date": "2018.08.13", "title": "Какво да очакваме от тазгодишната Аполония"}
{"url": "https://offnews.bg/temida/prokuraturata-obvini-obshtinaria-pejko-iankov-ot-grupata-na-ochite-686203.html", "text": "Специализираната прокуратура повдигна обвинения на Пейко Янков за участие в престъпната група на Митьо Очите. Групата се занимавала с рекет, телесни повреди, разпространение на наркотици.Специализираната прокуратура е внесла в Специализирания наказателен съд искане за постоянна мярка за неотклонение „задържане под стража“, мярката ще бъде разгледана на 15 август.Пейко Янков е син на убития през 2007 година бизнесмен Димитър Янков и лидер на Свободен избор за либерална алтернатива” (СИЛА).Той се е предал в полицията.По-рано днес заместник-председателят на Общинския съвет в Бургас Бенчо Бенчев, който трябва да бъде обвинен за това, че помогнал на Очите да се укрие отложи с един ден явяването си в Окръжната следствена служба поради служебна ангажираност на адвоката му. Обвинението срещу Бенчев ще е за оказаната от него помощ на Желязков да се укрие в периода от 2 до 5 август в турския град Истанбул.", "date": "2018.08.13", "title": "Прокуратурата обвини общинаря Пейко Янков от групата на Очите"}
{"url": "https://offnews.bg/obshtestvo/ovladiaha-mazutnoto-petno-v-sozopolskia-zaliv-oglezhdat-miastoto-s-dr-686205.html", "text": "Ситуацията с изпускане на гориво в района на Созопол е овладяна, няма опасност нито за екологията, нито за туристите.Това увериха министрите на транспорта Ивайло Московски и на околната среда и водите Нено Димов след заседание на Оперативния щаб към Областната администрация в Бургас. Двамата участвали в срещата по изрично разпореждане на премиера Бойко Борисов.Днес ще бъде пуснат и дрон, за да огледа мястото на замърсяването, а катерът на Изпълнителна агенция „Морска администрация“ е непрекъснато на разположение. Огражденията са с технология, която не позволява разпространение на разлива, заяви Московски. Според него трябва да се вземат мерки мазутът в стария подводен съд да бъде източен.„Имаме на разположение кораб на Европейската агенция за морска безопасност (EMSA), който ще бъде използван да събере това, което е изтекло от резервоарите. Още днес ще има преговори с две компании на територията на България, които имат оборудване и биха могли да предложат варианти за източване на мазута в плавателния съд“, допълни Московски. Взетите проби от ИА „Морска администрация“ са изпратени в лаборатория, за да бъде направен анализ на веществото. Около 5-7 дни е технологичното време за получаване на резултатите, плажовете се проверяват извънредно, заяви министър Димов. Концесионерите са инструктирани за извършат почистване, ако установят наличие на замърсяване. Ще продължи регулярното взимане на проби, увери той.", "date": "2018.08.13", "title": "Овладяха мазутното петно в Созополския залив, оглеждат мястото с дрон"}
{"url": "https://offnews.bg/politika/chakat-se-stanovishta-po-pravilata-za-konvojnata-dejnost-na-gdin-686188.html", "text": "Работната група, създадена със заповед на главния директор на Главна дирекция „Изпълнение на наказанията“ /ГДИН/ за изготвяне на Правилата за условията и реда за осъществяване на конвойна дейност от служителите на ГДИН, приключи своята дейност в петък, 10 август 2018 г., съобщиха от правосъдното министерство.Още същия ден проектът на Правилата е изпратен за становища до Върховна касационна прокуратура, Върховен касационен съд и Върховен административен съд.След получаването на компетентните становища, Правилата ще бъдат утвърдени от министъра на правосъдието.", "date": "2018.08.13", "title": "Чакат се становища по Правилата за конвойната дейност на ГДИН"}
{"url": "https://offnews.bg/tenis/grigor-dimitrov-se-kontuzi-na-trenirovka-686184.html", "text": "Най-добрият ни тенисист Григор Димитров контузи глезена си по време на своя тренировка в Синсинати, където през седмицата му предстои защита на титлата.Българинът падна на земята и се сгърчи от болка, а веднага след инцидента напусна корта. За момента не е ясно доколко сериозна е травмата му и дали той ще може да защитити титлата си от миналата година, която беше негова първа от сериите \"Мастърс\".Междувременно българинът запази петата си позиция в световната ранглиста на АТР. Григор прибави нови точки на \"Роджърс Къп\" в Торонто, след като тази година достигна до четвъртфиналите на \"Мастърс\" турнира. Миналия сезон той отпадна в третия кръг. Така 27-годишният хасковлия увеличи актива си на 4700 точки.На върха остава шампионът от Торонто Рафаел Надал, който увеличи шансовете си да завърши годината като №1 за пети път в своята кариера. Испанецът има 10 220 точки, а далеч зад него е Роджър Федерер с 6480 точки. Дел Потро е трети с 5410, Зверев е четвърти с 4845. Топ 10 допълват Кевин Андерсън с 4535, Марин Чилич с 4085, Доминик Тийм с 3665, Джон Иснър с 3570 и Новак Джокович с 3445 точки.", "date": "2018.08.13", "title": "Григор Димитров се контузи на тренировка"}
{"url": "https://offnews.bg/112/17-godishen-mladezh-namushka-brat-si-s-nozh-v-shumen-686187.html", "text": "23-годишен мъж е с опасност за живота, след като е бил намушкан с нож по време на семеен скандал от 17-годишния му брат.Това съобщиха от ОДМВР-Шумен.Сигнал за инцидента бил приет малко след 23.30 часа на 12 август.Малко преди това между двамата братя възникнал спор по време на който по-малкият нанесъл удар с нож в областта на корема на по-големия си брат. Пострадалият е откаран с екип на ЦСМП в МБАЛ-Шумен. Настанен бил за лечение в болничното заведение с опасност за живота.17-годишният е задържан за срок до 24 часа в РУ-Шумен. За извършено престъпление по чл. 129 ал. 1 от НК е образувано досъдебно производство.", "date": "2018.08.13", "title": "17-годишен младеж намушка брат си с нож в Шумен"}
{"url": "https://offnews.bg/zvezdi/andzhelina-dzholi-i-brat-pit-v-shvatka-za-popechitelstvoto-nad-detcata-686195.html", "text": "Анджелина Джоли иска да емигрира във Великобритания и да вземе със себе си шестте си деца, информира Hollywood Life. Актрисата се разведе с Брад Пит през април тази година и сега иска да получи пълно попечителство над наследниците им. „Не е тайна, че Анджелина иска попечителството, за да се премести в чужбина“, казва източник, близък до актрисата. Преди седмица Джоли обяви в съда, че актьорът не изплаща уговорената издръжка.Адвокатите на Пит коментираха, че Пит ѝ е платил над 1,5 млн. долара и е дал още 8 млн. долара на Джоли, за да купи къща за нея и децата.Джоли и Пит станаха двойка през 2005 година и сключиха брак през 2014 година. Двамата имат шест деца. Само две години след сватбата Джоли подаде документи за развод заради непреодолими различия.", "date": "2018.08.13", "title": "Анджелина Джоли и Брат Пит в схватка за попечителството над децата"}
{"url": "https://offnews.bg/ikonomika/stilna-dzhaz-vecher-za-klienti-i-priateli-ot-fibank-686193.html", "text": "За 16-а поредна година Fibank (Първа инвестиционна банка) беше основен спонсор на Международния джаз фест в Банско. Събитието, което по мнение на феновете се превърна в световен музикален феномен, привлече над 60 000 любители на този жанр. Огромната популярност, която фестивалът спечели сред специалисти и почитатели по целия свят, го превърна в едно от най-значимите международни културни събития на Балканите и в Източна Европа.Специалната VIP джаз вечер на Fibank, станала традиция по време на феста, се състоя на 10-ти август в градината на „Ла Веранда” в Кемпински Хотел Гранд Арена Банско. Събитието започна със стилен коктейл с кулинарни изненади и специални гости – легендарната група Gipsy Kings.Над 180 клиенти, партньори и приятели на банката уважиха събитието, сред които Васил Петров, Ути Бъчваров, Орлин Павлов и много други.След коктейла за гостите имаше осигурен транспорт до площада, за да могат да се насладят на изпълненията на специалните гости на феста – Лиса Симон и Мат Бианко. Атмосферата беше наелектризирана от многобройната тълпа под звездното небе и гласа на Лиса - дълбок, обигран, откровен и белязан с огромния опит, натрупан от безбройните й изпълнения като актриса на „Бродуей“. А голямата изненада през тази година – британците от Мат Бианко, за пореден път доказаха класата си. След полунощ партито продължи в пиано бар Sing Sing на Кемпински. Специална изненада беше британската банда The David Dower Trio, които забавляваха гостите до зори.За поредна година зрителите на събитието имаха възможността безплатно да се наслаждават на световноизвестни изпълнителни благодарение на финансовата подкрепа на Fibank. За разлика от много други фестивали, които фалират поради липса на интерес от рекламодатели и финансиране, фестивалът в Банско се провежда без прекъсване от 1998 година.", "date": "2018.08.13", "title": "Стилна джаз вечер за клиенти и приятели от Fibank"}
{"url": "https://offnews.bg/ot-vas/ot-vas-10-km-zadrastvane-ot-dragichevo-do-sofia-zaradi-ogranichenia-n-686206.html", "text": "Редно ли е да се ограничава движението в час пик, да се образува над 10 км задръстване, да няма катастрофа и по нищо да не личи, че ремонт или друга дейност на агенция \"Пътна инфраструктура\" налага стесняването на пътя? Този въпрос зададе читател на OFFNews днес по обед, след като два пъти от сутринта му се наложило да прекара часове в чакане на пътя, за да пропътува разстоянието от София до Дупница и обратно.\"Сутринта пътувах към Дупница... На излизане от София имаше километрична опашка на входа. Сега се връщам и влизам един час в София. Наслагали са знаци, без да правят нищо. А задръстването сигурно е над 10 км\", пише читателят ни.Първия път той пътувал в час пик - към 8 ч. сутринта и, тъй като нямало катастрофа, си обяснил ситуацията с трафика от Перник към столицата, но няколко часа по-късно положението било същото.Ограничението е на едно място, за не повече от километър, веднага след края на разширението след Драгичево - точно преди Владая, обясни читателят.Така разстоянието, което обикновено му отнема час път, днес минал за 2 часа и 10 минути.От OFFNews се обърнахме с въпроса на читателя ни към пресцентъра на АПИ, за да разберем причината за затрудняването на шофьорите. Помолиха ни да ги попитаме писмено, което и направихме. Два часа по-късно нямаме отговор, но щом получим такъв, своевременно ще информираме читателите си.", "date": "2018.08.13", "title": "От вас: 10 км задръстване от Драгичево до София заради ограничения на пътя без видима причина"}
{"url": "https://offnews.bg/turizam/zatvoriha-kakao-bijch-686182.html", "text": "За първи път в най-новата ни история се спират от експлоатация две заведения, неспазили забраната за озвучеване на открито след 23 часа. Не работят \"Какао бийч\" в Слънчев бряг и \"Хедон\" на Каваците.Това съобщи вицепремиерът Валери Симеонов в Бургас. Той уточни, че обектите ще останат затворени, докато собствениците им не отстранят нарушенията. \"Не става дума за лични вендета, а за спазване на закона. Още на 8 юни проверихме \"Какаовият плаж\" в Слънчев бряг, а на 9-ти юни - \"Хедон\" в Созопол. Още тогава са констатирани нарушения и са издадени предписания. Но вместо да ги отстранят заведенията продължиха. На 5 август получихме многобройни сигнали за шума. От РЗИ провериха, оказа се, че са проведени мероприятия-концерти с по няколко хиляди човека. Разпоредено е било спиране на озвучаването, но е последвал отказ, след което са издадени предписания. Заведенията обаче са продължили да работят, затова на 10 август бяха издадени заповеди за спиране от експлоатация\", обясни Симеонов.Мярката, според него, щяла да има възпитателен ефект. Той даде като пример за спазване на реда и закона Поморие. ", "date": "2018.08.13", "title": "Затвориха Какао бийч"}
{"url": "https://offnews.bg/obshtestvo/krahat-na-targovskia-registar-ne-e-zaradi-ataka-a-zaradi-losha-poddra-686179.html", "text": "Сривът на Търговския регистър, който не работи от петък, е заради лошо поддържана система, твърдят запознати.Макар че властите намекнаха за възможна атака срещу архива и ДАНС, МВР и прокуратурата разследват проблема, реалната причина за него не е криминална, обясняват източници на OFFNews, пожелали анонимност.Обяснението е, че е масивът (т.нар. storage) с данните за търговските дружества е гръмнал. Има съмнения, че това, защото базите и сървърите не са били добре поддържани.Storage-ът се състои от дискове, които трябва периодично да се подменят. Най-вероятно това не е направено навреме и резултатът е пълен срив на регистъра.В момента Търговският регистър е недостъпен. Усилията са съсредоточени към бързо възстановяване на данните.\"Капитал\" коментира, че според източник от IT бранша повредата е изключително сериозна и има реална опасност да бъде загубена цялата информация от началото на годината насам. Освен че може да блокира търговския оборот, липсата на търговски регистър отваря врати за измами.", "date": "2018.08.13", "title": "Крахът на Търговския регистър не е заради атака, а заради лоша поддръжка"}
{"url": "https://offnews.bg/obshtestvo/premierat-naredi-na-ban-i-sinoptitcite-da-se-razberat-do-10-dni-686174.html", "text": "Премиерът нареди на БАН и НИМХ да намерят решение на проблема помежду си до идната сряда. Това разказа министърът на образованието Красимир Вълчев след срещата между ръководителите на Българската академия на науките и подчинения ѝ Национален институт по метеорология и хидрология и метеорология.Представителите на враждуващите страни бяха събрани тази сутрин при Бойко Борисов в сградата на Министерския съвет, за да се чуят исканията и аргументите им в присъствието и на вицепремиера Томислав Дончев и добре познаващият проблема образователен министър. Повече от три месеца НИМХ протестира заради мизерията, в която е оставен. 24-часовите дежурства на учените в института, осигуряващ метеорологичните прогнози на страната, дори не са осигурени с пари за нощния им труд въпреки че тази година правителството отпусна на БАН допълнително, над бюджета ѝ за годината 15 милиона лева.Обяснението защо милионите са се изгубили някъде по пътя и до НИМХ да стигнали \"стотинки\" е в начина на разпределение, критериите за което са гласувани от Общото събрание (ОС) на Академията на науките.Тримесечните протести не дадоха резултат - БАН не даде повече пари на НИМХ. Видели, че \"не могат да излязат на глава\" с ОС, метеоролозите пратиха отворено писмо до премиера Борисов, чрез което поискаха официален \"развод\" с БАН. С други думи, те настояха Институтът да излезе от структурата на Академията и да мине на пряко подчинение на Министерството на образованието и науката. Така, убедени са учените, бюджетът им няма да зависи от благоволението на ОС.Те предупреждават, че нямат пари дори за да платят сметките си за ток и комуникации през септември. Казано с други думи, ако не се намери решение, прогнози за времето след това няма да има.\"Това, което имаме като ситуация, е категорично искане на НИМХ да излезе извън БАН, което БАН не подкрепя - коментира тази сутрин министър Вълчев. - Причините за искането са както финансови, така и лично отношение. Премиерът Бойко Борисов помоли до следващата сряда ръководствата на БАН и НИМХ да намерят общо решение, което да бъде взето в дух на съгласие. Ние сме готови да подкрепим всяко решение. Това е въпрос, който трябва да бъде обсъден от БАН, но ние не можем да останем безучастни, защото НИМХ обслужва седем или осем сектора.\"Двете страни ще обсъждат възможността за по-голяма самостоятелност на НИМХ, обясни министърът с уточнението, че \"ние, като правителство, в никакъв случай не искаме да бъдем обвинени, че по този начин ще се направи крачка към разделянето на БАН, макар и само с един институт. Премиерът Борисов категорично призова двете страни да намерят единодушно решение до следващата сряда\".Ако обаче решение няма да идната сряда, когато е и редовното седмично заседание на Министерския съвет, кабинетът ще търси възможност как да подпомогне НИМХ, така че дейността му да не спре. На 22-ри правителството ще гласува предложението за отпускане на още близо 20 млн. за научни изследвания.\"18 млн. лв. от тях ще са за национални научни програми в различни сектори – в областта на медицината, на растениевъдството, на животновъдството, за подобряване качеството на въздуха и др. Те целят да подпомогнат научните изследвания и да ги обвържат с потребностите, които имат различните сектори, насочени са към основните предизвикателства. Целта е всички институти в даден сектор да се обединят и да кандидатстват\", обясни Вълчев.С около 1,5 млн. лв. ще бъдат увеличени стипендиите на докторантите и студентите. „Целта е да насочим повече средства към научните организациите и училищата, където има повече научна дейност. И по този начин да задържим повече млади хора в научната работа“, каза още той.От своя страна, председателят на БАН акад. Юлиан Ревалски заяви, че предлага от догодина бюджетът на БАН да се прави по различен начин и дейности като тази на НИМХ да бъдат финансирани отделно, а в бюджета те да се записват на отделен ред. Така НИМХ щели да са сигурни, че парите им ще пристигат при тях така, както са гласувани от МС и Народното събрание и няма да бъдат преразпределяни в БАН.„Ако правителството желае да има хидрометеорологична служба, която да е на подчинение на Министерски съвет или на някое от министерствата, ще обсъдим този въпрос с Министерски съвет и ще се постараем на базата на това, което съществува в НИМХ, да бъде изградена такава служба. Това механично изваждане на един институт преди 6-7 години беше предложено като вариант, който да разформирова БАН. И поради тази причина разглеждаме това като прецедент, който е насочен в тази посока – утре и друг институт ще пожелае същото“, коментира акад. Ревалски и определи предложената схема като „неприемлива“ за БАН.Дали предложението ще бъде одобрено от Общото събрание – предстои да се разбере.Известно разочарование от срещата изрази директорът на НИМХ проф. Христомир Брънзов.„Останахме малко разочаровани от това, че правителството няма по-категорична позиция за проблема с БАН“, каза той на брифинга след срещата. Все пак той увери, че НИМХ ще изпълни волята на правителството и ще преговаря още 10 дни с БАН.„Надявам се нещо ново да се случи, но не знам доколко е реалистична тази надежда. По отношение на аналога, който председателят на БАН даде с това, че преди десетина години отвън се искаше разделяне на Академията и изваждане на институти – в случая мисля, че ситуацията е коренно различна. Напротив, ние останахме с впечатление, че правителството не е особено охотно към извършване на такава дейност“.„А това, че можем да повлечем крак на други институти – не виждам защо трябва да е нещо лошо. В крайна сметка не сме крепостни селяни в някаква страна, която вече я няма отдавна. Така че нашата воля би трябвало да се приеме. Малко дори сме разочаровани от тази среща, защото очаквахме доста по-категорична позиция от страна на правителството“, коментира проф. Брънзов.", "date": "2018.08.13", "title": "Премиерът нареди на БАН и синоптиците да се разберат до 10 дни"}
{"url": "https://offnews.bg/112/shofiorkata-drogirana-spatnikat-j-garmi-po-kuche-686160.html", "text": "Немски шпиц е прострелян с въздушна пушка във вилната зона на парк \"Росенец\", съобщиха от полицията в Бургас. По двегодишното куче гърмял спътник на шофьорка, която била пияна и дрогирана зад волана. Кучето е собственост на 40 годишна бургазлийка. По нейни данни извършителят на стрелбата е бил в лек автомобил «Опел Тигра», с бургаска регистрация. Полицаи спрели колата близо до хижа \"Странджа\" и установили, че зад волана е 32 годишната криминално проявена бургазлийка Н.В., придружавана от криминално проявения Д.М., 33 годишен от Бургас. В автомобила е открита въздушна пушка заедно със седем сачми, за която не са представени документи.Водачката Н.В. е тествана за употреба на алкохол и наркотични вещества, като дрегерът е отчел - 0,6 промила алкохол в издишания въздух, а нарко-дрегера положителна проба за употреба на канабис и опиати. Н.В. е задържана за срок от 24 часа, като по случая е образувано бързо полицейско производство.След разговори с очевидци на стрелбата по кучето е констатирано, че извършител е Д.М., който също е задържан за срок от 24 часа. По случая е образувано досъдебно производство.Сачма от въздушната пушка е заседнала в гръдната област на кучето, тя ще бъде извадена от ветеринар. ", "date": "2018.08.13", "title": "Шофьорката дрогирана, спътникът й гърми по куче"}
{"url": "https://offnews.bg/obshtestvo/otvariat-ofertite-po-targa-za-novite-400-linejki-686046.html", "text": "Днес в Министерството на здравеопазването ще бъдат отворени публично постъпилите оферти по обществена поръчка за 400 нови линейки. От здравното министерство посочат, че доставката на линейките е част от стратегията за модернизиране на спешната помощ в страната.Ще бъдат закупени 4 типа линейки: за превоз и първоначално лечение (185 броя); такива с повишена проходимост (42 бр.); линейки със задвижване 4x4 (78 бр.) и за интензивни медицински грижи (95 броя).При отварянето на офертите могат да присъстват участниците в процедурата или техни упълномощени представители, както и представители на медиите.Крайният срок за подаване на оферти изтече в петък. Процедурата беше пусната наново през юли тази година, след като беше отложена заради обжалване. На 6 юли Върховният административен съд остави без уважение искането за спиране на обществената поръчка и така тя беше възобновена. ", "date": "2018.08.13", "title": "Отварят офертите по търга за новите 400 линейки"}
{"url": "https://offnews.bg/obshtestvo/sgrada-gigant-nikne-v-mladost-3-nedovolnite-ia-narichat-kitajska-sten-686154.html", "text": "Кой строи \"китайска стена\" в Младост 3 срещу \"Патиланци\"? Строително-инвестиционната компания BLD. А кой е собственик на терена от 9750 кв. метра? Пак същите, от няколко дни. Всичко е законно - до толкова, че дори разрешението за отсичане на 53 дървета от буренясалия имот е издадено от бившия кмет на Младост Десислава Иванчева, по думите на управителя Димитър Савов пред OFFNews. В бъдещия затворен комплекс ще бъдат посадени 250 - горе долу по едно за всеки апартамент. Защото в сградата на девет етажа ще има 247 апартамента. Вече има и капарирани, при това от хора, които живеят наоколо, издава Савов. Има и недоволни обаче, пак от тези, които живеят в района - според тях задръстванията по бул. \"Александър Малинов\" ще се увеличат многократно, след като се издигне многофамилната жилищна сграда с две подземни нива за паркиране, трафопост и ограда. Общата РЗП на строежа - заедно със сутерените, е 34 162, 88 кв.м.Разрешението за строеж предвижда височина 26 м, която няма да бъде надхвърлена със сигурност. Протестите в \"Младост\", а и в други райони, превъзпитаха всички - в това число и инвеститорите, така че броят на тези, които се чувстват длъжни да спазват буквите на законите и наредбите, расте. Страхът от митинг пред ограденото място за строеж - колкото и да е малоброен, вероятно ще се окаже едно от големите постижения на гражданското общество. Това обаче не спира строежите - доволни или не, нито гражданите, нито дори общинската власт, може да се противопостави на застрояване, което не нарушава закона. В случая със строежа на \"Филип Аврамов\" - Министерството на отбраната обявява търг за имота си от 9750 км. м, печели го Хермес Комс ООД срещу 3 840 000 лева без ДДС. След това - вече като собственик на терена, Хермес Комс се договаря с BLD те да придобият имота, след като бъде издадено разрешение за строеж.Сделка между хора и дружества със свещена частна собственост - даже Конституцията защитава правата им. Законът също. Усещането за несправедливост остава за тези, които не искат китайска стена в района си. Факт, че BLD се стараят да избегнат конфликт с гражданите в Младост 3 - предвидили са два изхода от подземните гаражи: един откъм \"Полк. Серафимов\" и друг в края на \"Филип Аврамов\" в обратната посока, за да облекчат натоварването с автомобили.И още - договорили са се с и.д. кмета на \"Младост\" Румен Русен да изградят временен паркинг на общински имот, съседен на бъдещия ограден комплекс с 2 дка и половина озеленен двор. Дори са проучили данните на КАТ, че пропускливостта на ул. \"Филип Аврамов\" е 600 коли на час. Поканихме граждани на Младост на обсъждане, да обясним точно какво правим, но дойдоха 4 човека, обяснява Савов. Вероятно е така, ако се съди по интереса към обществените обсъждания, които са задължителни за всеки проект, но обикновено на тях присъстват почти едни и същи граждани или представители на НПО.Защо това е така е въпрос с неособено висока трудност към властимащите. Краткият отговор е - заради чувството у българите, че законът не е един и същи за всички. ", "date": "2018.08.13", "title": "Сграда гигант никне в Младост 3, недоволните я наричат китайска стена"}
{"url": "https://offnews.bg/tenis/nadal-se-otkaza-ot-uchastie-v-sinsinati-686170.html", "text": "Световният номер 1 Рафаел Надал се отказа от участие в турнира \"Мастърс\" в Синсинати, който ще се проведе от 13 до 19 август.Новината е добра за Григор Димитров, тъй като испанецът беше негов потенциален съперник в четвъртфиналите. Григор започва от втори кръг, където ще се изправи срещу победителя от двубоя между Миша Зверев и Дамир Джумхур.Надал обясни отказа си от участие с умората и желанието да си почине преди Откритото първенство на САЩ - последният за годината турнир от Големия шлем.Тази нощ Надал спечели титлата в Торонто. Това е безпрецедентна 33-а Мастърс титла в кариерата му и общо 80-а. На финала на “Роджърс Къп” Надал победи представилия се страхотно през тази седмица 20-годишен грък Стефанос Циципас с 6:2, 7:6 (4).", "date": "2018.08.13", "title": "Надал се отказа от участие в Синсинати"}
{"url": "https://offnews.bg/nashite-avtori/iz-delnitcite-na-edin-lud-6-10-avgust-686161.html", "text": "Понеделник, 6 августНяма по-противен ден от понеделник. Особено пък след трудна неделя. Нали ви казах, че съм на ЧРД? И дали се преуморих много, но така ме стегна ишиасът… От доста време не бях правил такава криза. Наложило се да ме подпомагат в придвижването, съвсем мъничко, само на завоите… Господ ме наказа, защото се присмивах на господин Юнкер.Както и да е. И да мрънкаме и да не млънкаме, отново сме на тръстиката. А, както е казал още бай Каравелов, тръстиката не ще молитва, а мотика.Хронологично погледнато, трябва да почнем от ареста на Димитър Желязков и придружаващите го лица в Истанбул.Да ви зачета малко от CV-то на г-н Желязков, алиас Очите. Когато през 2016 г. той нападна с бригада от 30 души ресторант \"4 You\" в Слънчев бряг, премиерът каза: „Това е една махленска свада на кандидат-зет с бивш затворник за паркомясто”.Lapsus linguae – наркомясто. Та в тази свада за наркомясто Митьо го надупчиха с пет куршума, за щастие или за съжаление нито един между очите. Лекарите казаха, че „състоянието му е несъвместимо с живота“, ама на, съвместиха се някак. Но и да не бяха се съвместили, нищо нямаше да се промени. Защото, както написахме тогава, проблемът е, че Митьо Очите не е име, а позиция, длъжност. И тя няма да остане незаета. Понякога си мисля, че това е държавна длъжност.Шегувам се, изобщо не е понякога…Колегата Бедров пише, че за 2017 г. Пеевски посетил само веднъж парламента – за да положи клетва на 19 април 2017 г. На останалите 99 заседания отсъствал. Но Караянчева му извинила отсъствията и той си получил всички заплати без удръжки – 44 580 лв. Напълно законно и напълно неморално. Отделно колко даваме, за да бъде охранявано дебелото момче. По изчисленията на Антон Кютев, „месечната издръжка на охраната на Пеевски е повече от средната доживотна пенсия на български пенсионер...”Да имаш 37 млн. и да ламтиш и за пари, които не си изработил… Истината е, че той има не 37, а стотици милиони, но не може да ги обяви още всичките. Защо му е тогава да взима още 44 580 лева, пита Бедров. И си отговаря: Защото може.Бих добавил само, че той може, защото ние му позволяваме!Но нищо, алчността умее да си отмъщава.В момента, братя и сестри, чета „Единайсетият час“ на Джейм Патерсън. И там се казва: „Никой мъж няма да храни рибата, която е уловил.“ Казано е за жената, която вече е налапала кукичката. Но, като се замислите, то се отнася и за шараните, които гласуват. Не ли?На страницата на русенските мами една госпожа се оплакала, че детенце има глисти и попитала за някакъв лек. Пък друга ѝ казала една народна рецепта, която била чула от старите баби - да сложи парче луканка на дупето на детето. И глистите ще се подмамят по луканката и сами ще излязат.Тия бабини и дядови много помагат. Действителен случай. Един го налегнало тежко разстройство, пил оцет, ял мушмули… - нищо не помага. И накрая отишъл при един знахар. Оня го накарал да свали гащите и да се надупи. И почнал да клати един червен фенер около дупето му. Нашия се почудил и попитал дали това ще му спре разстройството. Знахарят рекъл: Ще го спре, чедо, това влак спира, та едно разстройство. Та народните лекове много помагат, освен когато не помагат…Вторник, 7 августИ започна делбата на Бенчо Бенчев. Бенчо беше арестуван в Истанбул заедно с Очите, което малко наруши имиджа му на почтен капиталист. И сега две партии се карат за него и всяка вика вземете го вие. БСП дава пресконференция, на която обяснява, че Бенчо не е социалист, а е от гражданската квота. Но вече не представлявал БСП. Признават, че е помагал в кампанията на президента Радев, но пари на партията не бил давал.И сега най-смешното: Червените оценявали положително досегашната работа на Бенчо, благодарят му и му пожелават и занапред да допринася за доброто на града, но не от името на тяхната партия.Да, де, ама на Бенчо благодаря му се видя много, иска истината: „Да, спонсорирал съм с пари БСП. Много повече от това, което се говори. Щом не могат да кажат точно колко съм дал, значи има черна каса.”Абсурд, невъзможно! БСП и черна каса?! Както каза някой, там всичко е на червено: парите, моралът, доверието…Общинският съветник от БСП в Бургас Чанко Мирчев потвърди, че Бенчев бил дал десетки хиляди лева за предизборната кампания на БСП в Бургас. А Георги Кадиев написа във \"Фейсбук\", че познавал Бенчо от 2005 г. и изобщо не се съмнявал, че присъствието му в листата на БСП е платено.Кадиев вика още: „Бенчо лично ми е разказвал как в къщата си в Меден Рудник се е срещал с Борисов като гл. секретар на МВР, а Цветанов чакал отвън при охраната. Финансирал ли е ГЕРБ? Не знам, но ще се учудя, ако не е.“През 2017 г. самият Бенчев е заявил пред тамошен сайт: \"Всички президенти и премиери са били вкъщи.\"И, както се казва, почне ли да се бърка едно лайно…Герберският прозелит Тома Биков попита двусмислено дали президентът Радев не е гостувал на Бенчев и дали не е получил от него пари. То не беше точно въпрос, а подозрение. Или знание, знам ли…Борисов обаче се сети накъде отива работата и отказа да участва. Направи се на кавалер. \"Ако очаквате да нападна г-жа Нинова, няма да го направя. Голяма партия, винаги може и такива да се вкарат. Решението в такива случаи е гонене, махане веднага и готово.\"Голям кавалер, няма що!Между другото, знаете ли, че някои жестове, които се приписват на доброто възпитание, може да са и точно обратното. Някъде прочетох, че да пропуснеш дамата да мине пред теб няма нищо общо с кавалерството. Умният мъж пускал жената напред, за да може спокойно да я огледа отзад…ДАБЧ ще пише писма на българите в чужбина да се върнат. Особено се наблягало на младите хора.Сакън, братя! Да не сте посмели да се върнете! Особено младите! Много отдавна написахме: Бягайте деца! Бягайте от тази страна на измислени герои и реални престъпници… Слагайте една снимка на Бойко в джоба и като ви домъчнее, я изваждайте... Ако останете тук, ви е съдено да натрупате тъжно социално познание. Ние се заблуждавахме, че при демокрацията дали ще си беден, или богат, си зависи само от тебе. На вас е съдено да разберете, че и бедността, и богатството се предават по наследство. Бягайте и не поглеждайте назад. Начело на държавата ни е една тиква, която вижда бъдещето ви като овчари: \"Ако си активен, винаги ще си намериш мястото. Има безработни, да, но ето, търсят се толкова много овчари. Агнешко месо и зеленчуци се купуват и навън…\"Във времето, когато децата по света се раждат с джойстик в ръка, българският премиер ви бута гега!А на тези, които ви упрекват, че не искате да живеете в блатото, цитирайте Андерсен, приказката за лястовичката.Бягайте от блатото деца! Не слушайте фарисеите, които ви убеждават, че да се дреме в блатото е патриотично. В блатото се градят житейски стратегии с хоризонт вчера, а и те не са сигурни. В блатото се крадат пари, в блатото се убиват мечти... Крясъци, лоши миризми и блатна нарколепсия…Не ви трябва да се връщате и да ставате роби Пеефски, на милиардера БМБ, на оня с гела, на Вальо Златев, на Бенчо, Тенчо и на Гоце Свинаря…А Митьо Очите да трови децата ви с гадна дрога под благосклонния поглед на държавата... И изобщо и в частност!Сряда, 8 августДиректорът „Св. Екатерина“ проф. Генчо Начев се оказа най-богатият лекар у нас. Само декларираните му пари и имоти са за 10-12 млн. лв. Четири апартамента в София, къщи в Драгалевци и Казанлък, дял от производствени помещения в с. Енина, Казанлъшко. „Мерцедес“, \"Рейндж Роувър\" и \"Порше“. 70 000 лева кеш и влогове на стойност малко над 6 млн. Дялове от 7 дружества за общо 2 206 700 лв., други инвестиции за 1 803 615 лв., чужди ценни книжа за 315 096 лв.Във врата му диша проф. Иван Миланов, директор на Четвърти километър. Четири апартамента в София, 2 в \"Слънчев бряг\", 4 в Поморие и 1 в Стара Загора, \"Ауди А7\" за близо 150 000 лв. и 3.1 млн. лв. на влог.Далеч зад професорите крета новият шеф на здравната каца Дечо Дечев, доскоро директор на \"Св. Иван Рилски\" - 3 апартамента в София, къща в Рибарица, мезонет в Гърция и половин милион на влог.Как от заплата на директор на държавна болница се правят такива пари? Дори и наистина проф. Начев да взема по 30 000 лв. заплата, тези милиони би ги събрал за 30 г. и то ако си икономисва цялата заплата. Според Илиян Василев, „основните средства, които директорите на болниците получават, са от \"стимули\" от доставчици… Има и по изтънчени методи - плащане за научни публикации, за лекции, за операции извън основната болница и в чужбина.“Проф. Начев е бил един от собствениците на фирма „Медикард“ ООД, която редовно печели обществени поръчки за десетки милиони. „Напуснал“, когато оглавил „Св. Екатерина“. Което обаче не е попречило на „Медикард“ да продължи да печели поръчки. Дали професорът е участвал в подялбата на дивидентите, не мога да кажа, мога само да си го помисля.Цените на горивата подгониха 2.40 лв. за литър. Лятото е време за рекорди, народът е хукнал към курортите. Най-скъпи са в Шуменско и Благоевградско, най-евтини - в Русе, Ямбол, Пловдив и Добрич. Много интересно. В областите, в които са разположени 17-те бензиностанции от веригата VM Petroleum на Марешки, цените на големите търговци са по-ниски.Марешки продава на 2.09 лв. И затова големите не могат да „ценообразуват“ както душа им сака. В Бургаска област например \"Лукойл\" продава на 2.19 лв./л. Докато в регионите, където няма Марешки, поставя ценови рекорди - 2.32-2.33 лв. за литър. Същото правели и \"Ромпетрол\" и \"Шел\". Ако някой се е чудил защо КЗК глоби Марешки, да спре вече да се чуди.Продавал бил на загуба... Дрън, дрън! Може ли някой да продава години на загуба и същевременно да разширява веригата си, тоест, да разширява загубите си? Не ви питам, казвам ви. Едно от най-сериозните ограбвания на българина е с горивата. Дали Борисов участва в това ограбване лично? Трябва да е много прост, за да го позволява, но да не участва. Е, чак толкова прост не. Откакто той е на власт Лукойл не е внесъл стотинка данък върху милиардите си печалба. Когато държавническата логика отсъства, се появява логиката на личния интерес, не ли? Да!Забравих да ви кажа. В Пловдив ще задължават собствениците на кучета да ги извеждат на разходка с памперси, за да не акат по градините. Добра инициатива, но ми се струва, че ще излезе доста скъпо на кучкарите. Памперсите не са от най-евтините. Затова може би ще е по-добре стопаните, преди да извеждат кучетата, да им направят една клизма и тогава спокойно да ги разхождат. Всъщност, това май е доста глупаво, а? Клизма на доберман например ще е доста рискована работа. Но тия поне с малките кучета…Какво съм се загрижил, аз куче нямам. Имам колело. И трябва да ви кажа, че няма нито една рампа в подлезите, която да не е насрана. От хора, не от кучета. Идете на Плиска, идете пред Ректората… И в Пловдив питах, и там много обичат да серат из подлезите! И всичко Мара втаса, та до памперсите на кучетата ще турим…Народ, който масово сере из подлезите, такъв народ няма бъдеще! Или има насрано бъдеще!МЗ готви промените в Закона за здравето, които предвиждат забрана и на бездимните цигари на закрити обществени места. Определението за закрито място се променя и вече ще обхваща и откритите места. Това заградени с найлон тераси, тротоари, дворове, всичко става закрито.И тук се явяваме незаинтересовано лице. След 45 години юнашко пушене по 3-4 кутии на ден, докторът ги отказа, скоро ще стане година. И сега може да гледа с безразличие от страни. Но те почнаха да се оливат вече. Вместо да насърчават хората да минат на бездимни и електронни цигари, които са много по-безвредни, те ги инкриминират в угода на БТ и Пеефски. Накъдето погледнеш, навсякъде грозната мутра на корупцията.Онзи, много къпаният шеф на МВР пак блесна: „Няма данни за теч на информация от МВР… Ако беше изтекла информация, щеше ли той да отиде в Гърция, в Турция и да го хванем там…\"Желязна логика, артък даже. Ако си беше седял дома никой нямаше да го хване.Като го питат кога турците ще ни върнат Очите, Радев вика: „Не ми е удобно да го питам - да му кажа \"А, бе, няма ли да ни го предавате\". Очаквам, че ще стане най-бързо.\"Много, много просто туй нашто агалар.Четвъртък, 9 августДалавери Симеонов вика, че правителството е готово с документите за обжалване на решението на тричленката на ВАС за промяната на плана за НП \"Пирин\". Демек, няма да се налага да скача от моста с релса на врата. \"Предайте, вика, на зелените, че всичко, което не трябва според тях да бъде направено, е направено. Малшанс е да ме видите как ме ядат рибите и раците под бургаския мост…\"Този страда от политическа халитоза! Малко е като тъщата на един приятел, който разправя, че тя пускала газ гризу, всеки път, когато си отворела устата. Три канарчета му умрели. Той така казва, де. Но за Валери аз го казвам.Борисов се ядоса на Заев, задето нарече Илинденското въстание чисто македонска работа. А Борисов бил чувал от Божидар Димитров, бог да го прости, ако може, че то е чисто българска работа. И подсказа на макето, че е твърде рано да рита кросното, защото още не си е изтъкал платното. „То си е за негова сметка. Когато дойде до ЕС и ние също трябва да дадем нашето съгласие, ще си спомним за тези неща.“Заев май не се притесни особено. Просто се направи, че се извинява. Борисов трябваше да го насмете така, че шокът да се запечата в гените му и „чак пра-правнуците му да подмокрят гащите на годишнината от този ден и да не знаят защо“. Mакедонците от друго не разбират. Те, макар че са българи, са подли като гърци и нахални като сърби. Изобщо на този ебан полуостров гените така са се каращисали, че всеки е взел всичко най-лошо от другите и е изгубил малкото добро, което е имал…„Сега“ пише, че свинската чума, която върлува в Румъния, се превърнала в политически скандал. Медиите и опозицията обвинявали властите, че не са взели навременни мерки, за да спрат разпространението на вируса.А у нас наобратно! Властите са обвинени че са взели мерки много предварително, преди да се появи чума! Всъщност, обвинени е малко силно, доколкото у нас опозицията е толкова кооперативна, че изглежда като част от управлението. А и медиите у нас… Знаете как е. Всички медии, които стигат до широките (и прости) маси, се държат от Пеефски. Малкото сред нас, дето все още мислят с главите си, си пишем един на друг във ФБ и няколко сайта. Разменяме си работи, дето ги знаем, и се убеждаваме в неща, в които сме убедени. Даже си мислех дали да не почна да пускам празни страници, като оня с позивите от вица.Истината е, че Борисов ни надхитри. Докато ние се лигавехме да ласкаем народа колко бил мъдър и как никога не греши, той заложи на истината: „Какво ме интересуват умните, те са толкова малко, на мен другите са ми важни.” И спечели. Защото другите са милиони…Политиката да управляваш държавата по вкуса на простолюдието е точно обратното на правилното. Това е пагубно за държавата, но и Борисов ще си плати неговото.Знаете ли какво е румпология? Науката за гадаене по задника на човека, известна още от древен Вавилон. Задникът се намазва с къна и се отпечатвал върху папирус и по тоя отпечатък се гадае за бъдещето на лицето. И понеже д-р Филипов от две десетилетия вече се занимава само със задници, та е убеден, че ако се намери един достатъчно голям пергамент и на Борисов му се направи такъв отпечатък, ще се види, че в скоро време ще му яде задникът баница. Така мисля. Но може и да греша. Защото народът не просто е прост, а и все повече изпростява.Заради някои българи съм готов да отида до края на света. Но заради други съм готов изобщо да не се върна… Да, др. Борисов, не се оглеждайте, за вас става дума. За Вас, за Цецко Интелекта, за Тетка Цецка и т.н. И съм сигурен, че с една ваша обща снимка ще бъда недостижим за всякаква носталгия…Боже, пак ще дишаме праха на мамалигата? Гледате ли какво става в Румъния. То ние аслъ само гледаме… Не знам дали ще доживея и ние да изокаме: “Muie CEDB!” (Да го духа ГЕРБ!)Като казах носталгия, та се сетих. Знаете ли, че днес е международен ден на оргазма? Ало, пенсиите, чел съм, че оргазмът е по-добрата тренировка за мозъка от судоку и кръстословици. Защото мисловните упражнения влияели само на отделни дялове на мозъка, докато при оргазма огромният приток на кръв към мозъка го активирал изцяло. Мисля си, като ви знам какви сте специалисти, дали не е възможно да решавате кръстословица по време на оргазъм! Такава синергия може да се получи… Ама май не може.Петък, 10 август28-годишния Николай Явахчов спечелил обществена поръчка за 330 хил. лв. за доставка на препарати за диагностика на чума по овце и кози. Преди месец пичът регистрира фирма с капитал 500 лева. и предмет на дейност компютри и хардуер. Но междувременно започва преговори с французите от IDvet Genetics, единствен производител на препаратите за чумата, и получава права да ги представлява у нас. И веднага печели поръчка от БАБХ по бързата процедура, защото чумата не чака…Добре измислено, но се разшумя, стигна чак до премиера: „Ще проверя случая и ако са направили такъв заход, ще анулирам конкурса и ще ги изгоня. Не искам всеки ден да се обясняваме за такива гадове…\"В кой роман пишеше, че „гад“ била любима дума на Сталин. Или беше на Берия…Провери и нареди да се анулира поръчката. Но ни една гад не беше уволнена. Което означава какво? Че зад тази малка далавера се крие една важна гад. Не знам коя.Ето така изглежда човек, на когото току що са измъкнали от ръцете 330 000 лв.Побеснявам когато се насложат два празника един върху друг. Като например Трифон Зарезан и Свети Валентин, Вси светии и Будители, Ден на победата и Ден на Европа... Днес било ден на мързела. И този хубав празник да вземе да се случи в петък! Кажете, не е ли безобразие?! Хубав и всенароден. Е, поне повечето българи ги засяга. (Индобългарите всичките!)Според някои специалисти, като например д-р Ценка Местанска, експерт по Техника за емоционална свобода, мързелът е болест и то от най-коварните. В САЩ също се смята за болест. Наричат я фибромиалгия и дори вече има открито лекарство. Май беше кърпелин. Не, кърпелин е бългаският генерик…Ние обаче не смятаме, че мързелът трябва да се лекува. Защото така ще се загуби важен двигател на прогреса. Огледайте се и ще видите, че сте обкръжени от продукти на творческия мързел – от мопа, през миялната, та до дистанционното.В „Богатството на народите Адам Смит пише, че едно от първите големи усъвършенствания в парната машина било също плод на мързела. В тогавашните парни локомотиви слагали момче, чиято задача била да отваря и затваря непрекъснато връзката между машината и котела. Обаче един от тия малки келеши го домързяла и вързал с една връв на дръжката на клапана за машината, и той почнал да си се отваря сам.Та нека не прибързваме да обявяваме един важен лост на прогреса за болест. Освен ако не приемем и самият прогрес за болест, каквито мнения също се срещат.И накрая ми се иска да завърша оптимистично с едно куплетче на големия Добромир Тонев: Ще опитам някой друг път…", "date": "2018.08.13", "title": "Из делниците на един луд (6-10 август)"}
{"url": "https://offnews.bg/sviat/nova-sreshta-na-varha-prez-septemvri-dogovoriha-seul-i-phenian-686166.html", "text": "Северна и Южна Корея се договориха за нова среща на върха през септември в Пхенян, предаде Ройтерс, като се позова на съобщение от днес на южнокорейското министерство на националното обединение. В демилитаризираната гранична зона Панминчжон днес се водят разговори между висши представители на КНДР и Южна Корея, на които се обсъжда предстоящата среща.Севернокорейският лидер Ким Чен-ун и южнокорейският президент Мун Дже-ин се срещнаха през април и се споразумяха да се срещнат отново през есента. ", "date": "2018.08.13", "title": "Нова среща на върха през септември договориха Сеул и Пхенян"}
{"url": "https://offnews.bg/futbol/tcska-gubi-osnoven-futbolist-za-dalgo-686173.html", "text": "Контузията на Жоржиньо може да се окаже много сериозна, алармираха от ЦСКА.Футболистът на \"червените\" пострада, след като беше настъпен по глезена от играча на Славия Славчо Шоколаров в началото на второто полувреме на двубоя на \"Българска армия\", спечелен от ЦСКА с 2:1. Бързакът беше заменен принудително и напусна терена с накуцване.Веднага след срещата му бяха направени обстойни прегледи, които показаха съмнения за скъсани връзки на десния глезен, информираха от клуба.За нарушението Шоколаров не получи дори жълт картон от съдията Волен Чинков.Нападателят със сигурност отпада за следващите двубои на ЦСКА - гостуванията на Копенхаген в реванша от третия предварителен кръг на Лига Европа в четвъртък и в Разград на Лудогорец от Първа лига в неделя.Любопитното е, че след мача от Славия изразиха претенции към работата на Чинков, въпреки спестения червен картон на Шоколаров, който си доигра спокойно мача, след като извади от строя Жоржиньо.Според президента на \"белите\" Венцеслав Стефанов за червени картони са били играчите на ЦСКА Лясков и Бодуров.", "date": "2018.08.13", "title": "ЦСКА губи основен футболист за дълго"}
{"url": "https://offnews.bg/futbol/holandski-refer-sviri-revansha-na-ludogoretc-686165.html", "text": "УЕФА назначи холандския рефер Бас Найхуис за съдия на реванша от третия квалификационен кръг на Лига Европа между Зрински и Лудогорец.Мачът ще се играе на стадион „Пецара“ в Широки Брег в четвъртък, а \"орлите\" спечелиха първата среща с 1:0. 41-годишният съдия по професия е касапин, но върти собствен бизнес – притежава пекарна.На 1 ноември 2016 година Найхуис ръководи срещата от груповата фаза на Шампионската лига между Лудогорец и Арсенал, в който „орлите“ изтърваха аванс от два гола и в крайна сметка загубиха с 2:3.Съперникът на Лудогорец Зрински пък допусна втора поредна загуба в първенството на Босна и Херцеговина и общо трета в последните си три срещи. Тимът от Мостар записа поражение с 0:1 при гостуването си на Челик в дербито на четвъртия кръг. От своя страна Лудогорец победи Витоша в Бистрица с 2:0, като попаденията паднаха през второто полувреме.", "date": "2018.08.13", "title": "Холандски рефер свири реванша на Лудогорец"}
{"url": "https://offnews.bg/politika/ninova-s-pismo-do-taiani-zaradi-dumi-na-dzhambazki-che-vsichki-ot-bsp-686175.html", "text": "Във връзка с изказването на евродепутата Ангел Джамбазки, че \"Всички от Българската социалистическа партия са за разстрел\" председателят на НС на БСП Корнелия Нинова изпрати писмо до председателя на ЕП Антонио Таяни и председателя на Групата на социалистите и демократите в ЕП Удо Булман.В текста на лидера на БСП се казва: Обръщам се към Вас във връзка с недопустими изявления на член на Европейския парламент в българските медии. Ангел Джамбазки, в интервю за електронно издание, отрича правото на най-голямата опозиционна партия в България да коментира важни национални въпроси и заявява: \"Всички от Българската социалистическа партия са за разстрел\".Това не е изолиран случай. За съжаление е налице явна тенденция на засилване на езика на омразата, провокирана от националисти и крайнодесни политически лидери. Трябва да отбележа, че в годините на прехода след 1989 г., в условия на най-тежка политическа конфронтация, никога народни представители и политически фигури не са си позволявали подобни крайности, призовавайки към физическо унищожение на политически опоненти. Още по-недопустимо в случая е, че се вменява колективна вина и посоченият за унищожение враг са всички български социалисти - това не просто напомня, а трасира пътя към връщането на най-мрачните времена на доминираната от нацистите на Хитлер Европа. Когато подобни закани излизат от устата на член на Европейския парламент, аз вярвам, г-н Председател, че е Ваше задължение да се разграничите и да предприемете възможните мерки в институцията, която е символ на обединена, мирна и демократична Европа и върху която с поведението си един неин член поставя кафяво петно. Трябва да подчертая също, че Г-н Джамбазки не е просто член на Европейския парламент. Той е заместник-председател на една от съуправляващите партии в България - ВМРО, чийто председател Красимир Каракачанов е вицепремиер и министър на отбраната. В този контекст заплахите трябва да бъдат разглеждани с още по-голяма загриженост. Особено тревожно е, че от думите на Ангел Джамбазки не се разграничи публично нито ръководството на неговата партия, нито премиера и председател на водещата в управлението партия ГЕРБ Бойко Борисов. Знаем, че политическият дебат понякога е остър и агресивен между различни по своята идеология партии , но когато езикът на омразата завладява този дебат, когато последователно се създават предпоставки омразата да премине от говорене към действие, наша обща отговорност е да използваме всички възможности да го пресичаме и да показваме ясно, че спазването на човешките права и толерантността са ценности, които Европейският съюз и неговите институции ще отстояват без колебание.", "date": "2018.08.13", "title": "Нинова с писмо до Таяни заради думи на Джамбазки, че всички от БСП са за разстрел"}
{"url": "https://offnews.bg/zvezdi/areta-franklin-na-smartno-leglo-686172.html", "text": "Легендата в соул музиката Арета Франклин е \"сериозно болна\" и близките ѝ се събират да си вземат последно сбогом с нея в болница в Детройт, където е настанена, съобщават американски медии.“Арета е сред своите близки. Ще ни липсва като майка, сестра, приятел и братовчед. Но наследството ѝ е по-дълго от живота. Не само че сп. \"Ролинг стоун\" я обяви за певица номер 1 на всички времена и я наричат Кралица на соул музиката. Да живее Кралицата\", казва човек от семейството ѝ.Звездата отмени няколко концерта тази година заради здравословни проблеми. През март 76-годишната певица трябваше да изнесе и концерт по повод рождения си ден, но той също не се състоя.През 2017-а тя обяви, че се оттегля от активна концертна дейност.През 2010 г. Франклин бе диагностицирана със злокачествено заболяване. ", "date": "2018.08.13", "title": "Арета Франклин на смъртно легло"}
{"url": "https://offnews.bg/sviat/67-arestuvani-v-iran-po-podozrenie-za-finansovi-izmami-686176.html", "text": "Иранските власти съобщиха, че са арестували 67 души, заподозрени във финансови измами.\"Арестувани бяха 67 заподозрени. Някои от тях бяха пуснати под гаранция. Повече от 100 души, сред които държавни служители и работещи в частния сектор, имат забрана за напускане на страната\", заяви говорител на съдебната власт, цитиран от Ройтерс и БТА.Сред задържаните е бивш заместник-председател на иранската централна банка. Някои от арестуваните ги заплашва смъртна присъда.Иран се сблъсква с подновените американски санкции и с протести срещу спекулата и корупцията. Създават се специални ислямски революционни съдилища, които да съдят заподозрените по ускорена процедура, след като в събота върховният лидер аятолах Али Хаменей призова за бързо и справедливо правосъдие, с което Иран да се противопостави на водената срещу себе си от чуждестранни врагове \"икономическа война\".Иранският риал от април загуби около половината от стойността си, а обикновените иранци отчаяно търсят долари, за да съхранят спестяванията си.Централната банка и съдебната власт обвиняват \"враговете\" за сриването на националната валута и за поскъпването на златните монети. Намеква се, че САЩ, Израел, Саудитска Арабия и иранската опозиция в чужбина са отговорни за протестите и икономическите затруднения, посочва Ройтерс.", "date": "2018.08.13", "title": "67 арестувани в Иран по подозрение за финансови измами"}
{"url": "https://offnews.bg/112/otkriha-tialo-na-mazh-v-avtomobil-padnal-ot-propast-686171.html", "text": "Тялото на 63-годишен мъж е открито в катастрофирал лек автомобил, паднал в пропаст в местността „Гимишова дупка”.Това съобщиха от ОДМВР-Видин.Полицейски служители са предприели издирване на 63-годишния мъж от Синаговци, след като негови близки съобщили, че е в неизвестност.Сигналът е подаден на 11 август. В хода на предприетото издирване, в пропаст в местността „Гимишова дупка” в землището на селото, униформените открили катастрофирал лек автомобил „Мерцедес” и тялото на издирвания мъж.Трупът е транспортиран за аутопсия в МБАЛ-Видин. Работата на разследващите по случая продължава, в РУ-Видин е образувано досъдебно производство.", "date": "2018.08.13", "title": "Откриха тяло на мъж в автомобил, паднал от пропаст"}
{"url": "https://offnews.bg/futbol/klub-na-stoichkov-pogna-levski-v-uefa-686168.html", "text": "Левски се е забъркал в доста сериозен скандал в Испания, който е стигнал до УЕФА, алармира каталунският вестник \"Спорт\", цитиран от \"Труд\".\"Сините\" имали неуредени финансови отношения с академията в Барселона, която принадлежи на легендата на българския футбол Христо Стоичков.Каталунският вестник \"Sport\" разказа как от \"Герена\" все още не са платили на клуба на Камата за трансфера на юношата на школата Божидар Краев от Левски в датския Мидтиланд. Именно поради тази причина ръководните органи на клуба са сезирали УЕФА.Европейската централа въведе правило за солидарност, свързано с бъдещи сделки. При всяко преминаване на футболист от отбор в друг отбор родната му школа има право на процент по сделката. В случая става въпрос за под 100 000 евро, допълват от изданието.В Каталуния разкриват, че собственикът на Левски Спас Русев вече е бил потърсен по този казус от Стоичков преди няколко месеца и босът на \"Герена\" е бил категоричен, че той ще се реши в най-кратки срокове, но това не се случва.\"В школа \"Христо Стоичков\" тренират над 800 момчета и момичета. От Маями Камата наблюдава внимателно какво се случва. Повече от 18 години Стоичков се е посветил на обучението на деца\", завършват колегите от \"Sport\".", "date": "2018.08.13", "title": "Клуб на Стоичков погна Левски в УЕФА"}
{"url": "https://offnews.bg/temida/benchev-otlozhi-s-den-iaviavaneto-si-pred-okrazhna-sledstvena-sluzhba-686169.html", "text": "Заместник-председателят на Общинския съвет в Бургас Бенчо Бенчев отложи с един ден явяването си в Окръжната следствена служба поради служебна ангажираност на адвоката му, съобщава БНР.Днес изтича тридневният срок, в който заместник-председателят на Общинския съвет в Бургас Бенчо Бенчев трябва да се яви в Окръжната следствена служба.Срещу него се очаква да бъде повдигнато обвинение за укривателство и помагачество на сочения за водач на престъпна група Димитър Желязков с прякор Митьо Очите.Обвинението срещу Бенчев ще е за оказаната от него помощ на Желязков да се укрие в периода от 2 до 5 август в турския град Истанбул.", "date": "2018.08.13", "title": "Бенчев отложи с ден явяването си пред Окръжна следствена служба"}
{"url": "https://offnews.bg/futbol/barselona-obarna-sevilia-i-specheli-superkupata-na-ispania-za-13-i-pat-686156.html", "text": "Барселона спечели Суперкупата на Испания за 13-и път, след като победи Севиля с 2:1 на стадион \"Ибн Батута\" в мароканския град Танжер. Каталунците не стигнаха никак лесно до трофея, след като се наложи да правят пълен обрат. Отборът на Барса се оказа догонващ в резултата след ранно попадение на Пабло Сарабия, който е юноша на Реал Мадрид.Жерар пике възстанови равенството. Защитникът се разписа на празна врата след удар на Лионел Меси от пряк свободен удар, отбил се в гредата - 1:1.Кулминацията в този финал настъпи малко преди края, когато в миг на индивидуален порив Усман Дембеле реализира много красив гол от средна дистанция.Герой за шампиона на Испания бе и Марк-Андре тер Стеген, който спаси дузпа на Бен Йедер в 90-та минута. Официален дебют за Барселона направиха новите попълнения Клеман Ленгле, Артур и Артуро Видал. ", "date": "2018.08.13", "title": "Барселона обърна Севиля и спечели Суперкупата на Испания за 13-и път"}
{"url": "https://offnews.bg/obshtestvo/12-chasa-bez-voda-v-chast-ot-ovcha-kupel-686150.html", "text": "\"Софийска вода\" временно ще прекъсне водоснабдяването в част от Овча купел днес, съобщиха от дружеството. Във връзка с изместване на уличен водопровод на ул. „Президент Линкълн“ се налага спиране на водоподаването от 09:30 до 21:30 часа на живеещите в района на ул. „Президент Линкълн“, ул. „Кукуряк“, ул. 675 и ул. 657. Ремонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването, посочват от \"Софийска вода\".Засегнатите от прекъсването на водата, могат да получат повече информация от Телефонния център на дружеството на телефон 0800 12121 или да следят за развитието на всички текущи теренни дейности в реално време чрез Виртуалния информационен център.Интернет сайтът на дружеството www.sofiyskavoda.bg дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС, припомнят от \"Софийска вода\".", "date": "2018.08.13", "title": "12 часа без вода в част от Овча купел"}
{"url": "https://offnews.bg/obshtestvo/novata-sedmitca-zapochva-sas-slantce-temperaturite-oshte-nagore-686151.html", "text": "Новата седмица започва със слънце и слаб вятър. Жегата обаче ще се увеличи през следващите дни, в сряда-четвъртък се очаква на места термометрите да се качат до 36 градуса. Максималните температури днес ще са между 29 и 34 градуса, според прогнозата на НИМХ. Малко по-хладно ще е край морето, където слънцето ще изравни температурите на брега и сред вълните от 2-3 бала до 27-28 градуса. Време за туризъм в планините - приятно топло, умерен вятър и малко облаци, но без дъжд, след обяд. Максималната температура нависочина 1200 метра ще е около 23, а на 2000 метра – около 15 градуса. ", "date": "2018.08.13", "title": "Новата седмица започва със слънце, температурите още нагоре"}
{"url": "https://offnews.bg/obshtestvo/mnogo-promeni-v-dvizhenieto-v-sofia-ot-dnes-686076.html", "text": "Летните ремонти в столицата, мач и тв снимки променят движението в столицата, съобщи Столична община. От днес започва реконструкцията на бул. \"Васил Левски\" от бул. \"Цар Освободител\" до паметник „Васил Левски“. До 23 август се забранява влизането на пътни превозни средства по източната половина от пътното платно на бул. \"Васил Левски\" в участъка от бул. \"Цар Освободител\" до ул. „Оборище“, включително и през източната страна на кръстовище бул. \"Васил Левски\" - ул. „Оборище“. Ще се осигури преминаване на превозни средства по ул. „Шипка“. Движението ще се извършва двупосочно в западната половина от пътното платно на булеварда.Забранява се влизането на превозни средства по крайните две пътни ленти от източната и от западната страна на пътното платно на бул. \"Васил Левски\" в участъка от ул. „Оборище“ до паметника на Васил Левски. Движението на превозни средства ще се извършва двупосочно по едната пътна лента в посока в същия участък на булеварда. Закрива се спирка СУ Св. Климент Охридски” за тролейбусни линии № 1, 2, 4 и 11 на бул. “Васил Левски” в посока площад “Паметник Левски”. Променя се маршрутът на тролейбусни линии № 1, 2 и 4 само в посока СУ “Св. Климент Охридски”, както следва: от ул. “Кракра” надясно по бул. “Янко Сакъзов” и по бул. “Васил Левски” по маршрутите. Заради подмяна на водопровод по бул. „Джеймс Баучър“ от ул. „Свети Теодоси Търновски“ до ул. „Якубица“ до 17 август се забранява влизането на пътни превозни средства, престоят и паркирането по дясна пътна лента от южната страна на пътното платно на бул. „Джеймс Баучър“ в участъка от ул. „Св. Теодосий Търновски“ до ул. „Плачковица“.От 20 до 25 август се забранява влизането на превозни средства, престоят и паркирането през южната страна на кръстовище бул. „Джеймс Баучър“ - ул. „Плачковица“. се забраняват престоят и паркирането на пътни превозни средства от 00.00 до 24.00 часа на 13 август при сектор „Г“  от вход 20 до вход 26, както и от 15.30 часа до 22.30 часа на моста пред Национален стадион „Васил Левски“ 20 места за паркиране.От 19.30 часа до приключване на футболната среща, само при необходимост и по преценка на ръководството на СВДР ще се забранява влизането на пътни превозни средства в двете посоки с изключение на автобусите на масовия градски транспорт по ул. „Ген Гурко“ между бул. „Васил Левски“ и бул. „Евлоги и Христо Георгиеви“,  бул. „Евлоги и Христо Георгиеви“ между пл. „Орлов мост“ и бул. „Черни връх“,бул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“. Организация на движението за заснемане на рекламен клип От 8.30 до 18.30 ч.  се забранява престоят и паркирането на пътни превозни средства, с изключение на автомобилите на снимачния екип, като не се засягат местата за паркиране „служебен абонамент“ на ул.“Будапеща“ между ул.“Св.св.Кирил и Методий“ и ул.“Цар Симеон“. Организация на движението за рехабилитация на бул. \"Арсеналски\" в участъка от бул. \"Черни връх\" до бул. \"Петко Каравелов\"До полунощ на 5 септември се забранява влизането на пътни превозни средства, престоят и паркирането по крайна дясна пътна лента от южната страна от пътното платно на бул.“Арсеналски“, в участъка от ул.“Милевска планина“ до 60 м преди кръстовището с бул.“Черни връх“. Временна организация на движението по ул. „Сердикийски събор“ До 21 август се забранява влизането на пътни превозни средства по ул. \"Сердикийски събор\" и по ул. \"Кожух планина\" в участъка от ул. \"Света Троица\" до ул. \"Славище\". Вчера бе затворен и бул. \"България\" - между бул. \"Иван Гешов\" и бул. \"Гоце Делчев\" в посока кв. \"Бояна\". Движението там се осъществява двупосочно в другото платно, като има по една лента за движение.", "date": "2018.08.13", "title": "Много промени в движението в София от днес"}
{"url": "https://offnews.bg/obshtestvo/sv-tihon-ostavil-16-toma-za-hristianstvoto-686073.html", "text": "Църквата почита днес св. Св. Тихон ЗадонскиТой се родил в 1724 г. в бедното семейство на църковния служител Сава Кирилович Соколов, село Короцка, Новгородска губерния. В светото кръщение получил името Тимотей. Баща му умрял твърде рано, а майка му едва смогвала да изхрани своите сирачета - четири сина и две дъщери.Когато Тимотей пораснал, майка му успяла да го настани в Новгородското духовно училище (1738), което две години по-късно било превърнато в духовна семинария. Завършил образованието си с пълно отличие през 1754 г., той веднага бил назначен в същата семинария за преподавател по гръцки език и риторика.На 10 април 1758 г. приел монашеско пострижение с името Тихон и наскоро бил ръкоположен за йеромонах, а през 1759 г. бива възведен в архимандритско достойнство и назначен за ректор на духовната семинария в гр. Твер.На 13 май 1764 г. той бил ръкоположен за епископ в Петроградската катедрала \"Св. Петър и Павел\" като викарий на Новгородската епархия, а от 3 февруари 1763 г. бил назначен за Воронежки епископ.От всички преживени дотогава лишения и подвизи здравето на св. Тихон било доста разклатено. Затова още в самото начало на своето епархийско служение той помолил да бъде освободен на покой в някой манастир. Това му било отказано и той трябвало в продължение на четири години и седем месеца да носи подвига на епархийски архиерей. Високо благочестив, св. Тихон не можел спокойно да гледа разпуснатостта, която заварил в епархията. Той се заел да стегне дисциплината в църкви и манастири, всред свещеници и монаси, да издигне благолепието на богослужебните места и богослуженията и пр. С личен надзор и разговори, с проповеди и послания той успял за кратко време да постигне твърде много.Но здравето му продължавало да се влошава, докато най-после Св. Синод го освободил от Воронежката епархия. Св. Тихон се прибрал на усамотение и подвиг в Задонския манастир \"Св. Богородица\", на 95 км от гр. Воронеж. Единствено го смущавала архиерейската му съвест, че малко послужил на Божия народ. В душата му се явявало нещо като разкаяние, задето напуснал епархията. Едва ли не се налагало да се бори с мисълта за възвръщането си. Обаче строгият благодатен Задонски старец Аарон отговорил на тия негови смущения: \"Божията Майка не позволява на Тихона да излезе оттук!\" Така св. Тихон се успокоил и се освободил от тия свои духовни терзания.Неговият голям подвиг се състоял в постоянен пост и молитва, строго нравствен живот, непрестанна благотворителност при малкото възможност в неговото положение и най-вече - в \"златословесните писания\", които написал в съзерцателния покой на манастирското усамотение.През 1770 г. започнал да пише своя известен труд \"За истинското християнство\". Това е изложение на християнското нравоучение. В него личи дълбокото познание на Св. Писание и тънкото проникновение в Христовата православна вяра. А през 1777 г. започнал своето дивно творение \"Духовно съкровище, събирано от света\".Като оставил на своята Църква и народ безценно писмено съкровище - творенията му наброяват 16 тома, св. Тихон, изпълнен с преизобилна Божия благодат и чудеса, завършва земния си живот на 13 август 1783 година.През 1846 г. при поправка на централната манастирска църква мощите му били намерени нетленни. На 13 август 1864 г. - 78 г. след смъртта му, той бил канонизиран от Руската православна църква.", "date": "2018.08.13", "title": "Св. Тихон оставил 16 тома за християнството"}
{"url": "https://offnews.bg/ikonomika/turskata-lira-padna-rekordno-nisko-686163.html", "text": "Турската национална валута тази сутрин падна до ново рекордно ниско ниво от 7,24 лири за долар на азиатските борси. Държавата е изготвила план за успокояване на финансовите пазари, заяви ресорният министър на страната.Мерките засега не се съобщават, но от финансовото министерство обещаха, че подробности ще бъдат съобщени скоро.От началото на годината лирата е загубила 40% на сто от стойността си, уточнява bTV. Причината за това до голяма степен са притесненията от влиянието на президента Реджеп Ердоган върху икономиката и непрестанните му призиви за по-ниски лихвени проценти на фона на високата инфлация и търговския спор със САЩ.", "date": "2018.08.13", "title": "Турската лира падна рекордно ниско"}
{"url": "https://offnews.bg/kultura/preporachvame-vi-kino-na-otkrito-v-severen-park-686037.html", "text": "Голяма част от софиянци се борят с жегата в парковете. Тази вечер освен от жегата, ще може да се отървете и от скуката с прожекция на хубав филм на открито в Северен парк.От 20.45 часа ще започне българският филм \"Жажда\" на Светла Цоцоркова, а след него ще гледаме и късометражния \"Колело\". ", "date": "2018.08.13", "title": "Препоръчваме ви: Кино на открито в Северен парк"}
{"url": "https://offnews.bg/sviat/nad-300-dushi-postradaha-pri-srutvane-na-platforma-na-kontcert-v-ispan-686178.html", "text": "Над 300 души са пострадали, след като дървена платформа рухна снощи по време на концерт в испанското крайморско градче Виго, област Галисия, съобщиха осведомителните агенции, цитирани от БТА.Повечето хора са пострадали леко, разминали са се само с контузии.Петима души са сериозно ранени. Те имат счупвания и черепни травми.Изградената на морския бряг платформа е била 30 метра дълга и 10 широка.Причината за срутването на платформата все още не е ясна. Според кмета на града Абел Кабайеро тя вероятно е била претоварена.", "date": "2018.08.13", "title": "Над 300 души пострадаха при срутване на платформа на концерт в Испания (обновена)"}
{"url": "https://offnews.bg/futbol/levski-se-podsilva-s-kapitana-na-beroe-686177.html", "text": "Футболистът на Берое Мартин Райнов ще премине в Левски, информира Дарик радио.Това ще е първият трансфер на новия треньор на \"сините\" Славиша Стоянович, който пое отбора на пожар след отпадането от Вадуц в Лига Европа и освобождаването на Делио Роси.Словенският специалист вече на няколко пъти заяви, че Левски се нуждае от нови попълнения и ще говори по темата с боса на клуба Спас Русев.Очаква се потвърждение на новината от двата клуба.Мартин Райнов е роден на 25 април 1992 година в Габрово. Играе като полузащитник. Възпитаник е на детско-юношеската школа на Берое.Райнов започва подготовка с мъжкия тим на Берое през сезон 2010/2011 г., но не успява да дебютира. 26-годишният полузащитник трупа опит в Първа лига, играл в редица отбори като Етър, Сливен, Банско, Хасково Локомотив Горна Оряховица и Локомотив Пловдив, а и често огорчава вратарите.Райнов се завръща в Берое през януари 2017 г. и се превърна в един от най-важните играчи в тима на Александър Томаш, като му бе дадена и капитанската лента.", "date": "2018.08.13", "title": "Левски се подсилва с капитана на Берое"}
{"url": "https://offnews.bg/obshtestvo/protest-v-podkrepa-na-ivancheva-pred-ms-686158.html", "text": "Протест в подкрепа на бившия кмет на район \"Младост\" ще се проведе пред сградата на Министерски съвет днес.Поддръжниците на Десислава Иванчева се събират в 18,30 часа, става ясно от нейната фейсбук страница.Тя беше арестувана на 17 април пред Спортната палата в София заедно със заместничката си Биляна Петрова. Двете са обвинени за получаване на подкуп.  Организаторите на протеста искат Иванчева и Петрова да бъдат освободени от ареста. ", "date": "2018.08.13", "title": "Протест в подкрепа на Иванчева пред МС"}
{"url": "https://offnews.bg/temida/chakat-bencho-benchev-v-prokuraturata-za-da-mu-povdignat-obvinenie-686157.html", "text": "Бургаският общински съветник Бенчо Бенчев трябва да се яви в прокуратурата днес, за да му бъде повдигнато обвинение.Очаква да му бъде наложена и мярка за неотклонение. Ако Бенчев не се яви, ще бъде обявен за общодържавно издирване.Бизнесменът и общински съветник беше сред арестуваните при акцията по задържането на Димитър Желязков – Митьо Очите в Истанбул. Именно на негово име били резервирани стаите в хотела, в който задържаха Очите. Ако Бенчев не се яви, ще бъде обявен за общодържавно издирване.", "date": "2018.08.13", "title": "Чакат Бенчо Бенчев в прокуратурата, за да му повдигнат обвинение"}
{"url": "https://offnews.bg/sviat/hiliadi-pak-na-protest-v-rumania-686159.html", "text": "Хиляди протестиращи се събраха на антиправителствена демонстрация на площад \"Виктория\" в Букурещ за трети път снощи. Те искат оставка на правителството и предсрочни избори. Антиправителствени демонстрации имаше и в други големи градове на Румъния. \"Корупцията убива\" и \"Крадци\" скандира множеството.Европейският комисар по правосъдието Вера Йоурова призова румънското правителство да преразгледа приетите неотдавна законодателни мерки, които доведоха до масови протести, предаде ДПА. Организаторите на протестите казват, че спорните съдебни реформи се провеждат в полза на корумпирани политици. Приет неотдавна закон, например, декриминализира някои корупционни действия на политици. Той заплашва независимостта на съдиите, ограничава властта на прокуратурата и подкопава общественото доверие в съдебната система, каза Йоурова в интервю за днешния брой на германския в. \"Велт\", цитирана от БТА. Ще бъде от полза правителството в Букурещ да преразгледа плановете, заявява тя. Румънското коалиционно правителство прие закони, ограничаващи правомощията на Националната дирекция за борба с корупцията и уволни директорката й Лаура Кодруца Кьовеши.При протестите в петък се стигна до сблъсъци с полицията с над 450 ранени. Президентът Клаус Йоханис критикува силовите действия на властите, които се оправдаха с противодействие на опасни хулигани, посегнали на държавността. ", "date": "2018.08.13", "title": "Хиляди пак на протест в Румъния"}
