{"url": "https://offnews.bg/112/dva-tramvaia-sa-se-blasnali-na-bul-hristo-botev-714421.html", "text": "Два трамвая са се блъснали на бул. „Христо Ботев“ днес следобед.Заради катастрофата трамваи номер 1 и 7 минават край Съдебната палата, видя репортер на OFFNews.bg.Същевременно към 18.30 ч. движението на трамваи и автомобили край площад \"Света Неделя\" за кратко е спряно, тъй като там преминава протестното шествие \"Светлината ражда Свободата! Президентът е на ход!\" срещу избора на Гешев за главен прокурор. ", "date": "2019.10.30", "title": "Два трамвая са се блъснали на бул. Христо Ботев"}
{"url": "https://offnews.bg/protesti/otnovo-svetlina-na-largoto-stotitci-poiskaha-ot-prezidenta-geshev-da-714424.html", "text": "Стотици излязоха тази вечер в центъра на София на протест срещу назначаването на Иван Гешев за главен прокурор.Шествието започна пред Съдебната палата и се отправи към Президентството и Министерския съвет.Именно там, в \"триъгълника на властта\", демонстрантите отново включиха лампите и дадоха светлина в акцията под надслов \"Светлината ражда Свободата! Президентът е на ход!\".\"Идва време за решителни действия! Президентът е последното препятствие пред назначаването на главен прокурор, излъчен от олигархията и ограничаването на правата и свободата ни, по пътя към прокурорска диктатура. Ние, ГД \"БОЕЦ\" и още няколко граждански организации, вече призовахме да не се подписва Указа и да се изпрати процедурата в Конституционния съд за тълкуване. В сряда ще внесем мотивираната си позиция\" - обявиха организаторите на днешния протест.Множеството скандираше \"Гешев е позор\", \"Мафията -вън!\", \"Гешев - за затвор, не за главен прокурор\".\"Вярваме, че процедурата е още в ход, вярваме, че президентът ще подходи отговорно и ще прецени всички доводи, доказателства и аргументи в тази критична за държавата и правото ситуация! Все пак от нас, като граждани, зависи много, нека го направим сега, утре ще е късно!\" - призоваха организаторите на акцията \"Светлината ражда Свободата! Президентът е на ход!\".Всички основни претенденти за кметския пост в София изразиха позиция за Гешев, днес - и Мая Манолова. Остава само един без позиция: Йорданка Фандъкова - ГЕРБ, заяви пред множеството Велислав Величков от Инициатива \"Правосъдие за всеки\".Величков призова демонстрантите да се съберат отново - след решението на президента. Започна и подписка, която утре ще бъде внесена в деловодството на \"Дондуков\" 1.Сред демонстрантите тази вечер бяха и Борис Бонев от \"Спаси София\", дипломатът Стефан Тафров, бившият депутат Методи Андреев.На Ларгото, докато течеше протеста, имаше над 20 полицейски коли и бусове, една пожарна и една линейка.Акцията \"Светлината ражда Свободата! Президентът е на ход!\" завърши с \"Нека бъде светлина\" на Васко Кръпката.", "date": "2019.10.30", "title": "Отново светлина на Ларгото: Стотици поискаха от президента Гешев да не стане главен прокурор (снимки)"}
{"url": "https://offnews.bg/sviat/kitajskata-kompartia-podobriava-morala-na-grazhdanite-714431.html", "text": "Китайската компартия издаде нови насоки за подобряване на морала на населението, съобщи БГНЕС.Длъжностните лица и таен конклав от високопоставени служители в Пекин обмислиха тази седмица бъдещата посока на страната.В неделя правителството публикува своя „План за прилагане на изграждането на граждански морал в новата ера“, който съветва читателите си как да използват интернет, да отглеждат деца, да празнуват официалните празници и да се държат, когато пътуват в чужбина.Насоките от Централната комисия за ръководство на културния и етичен прогрес призовават за изграждане на “китайски дух, китайски ценности и китайска сила”, цитира АФП. Текстовете призовават гражданите да избягват порнография и вулгарност онлайн и да следват определен етикет, когато вдигат знамето или пеят националния химн.Обществените институции като библиотеки и младежки центрове трябва да провеждат „целенасочено морално възпитание“, за да подобрят идеологическата осведоменост на хората и моралните стандарти, съгласно правилата. Ръководството също подчертава важността на патриотизма и лоялността към родината. “Хората, които се прекланят пред чужди държави, накърняват националното достойнство и предават националните интереси,трябва да бъдат съдебно преследвани”, се казва в него.„Лоши навици“Отделен набор от насоките за поведение, публикувани тази седмица, е насочен към селските райони на Китай и призовава местните власти да премахнат „лошите навици“. Това включва лошо държание с възрастни хора, както и практиката на екстравагантни сватби и погребения, според един от служителите на комисията.Държавният оператор CCTV заяви, че навикът да се харчи много за сватби и да се осигурява къща и подаръци за новата булка – често извън средствата на по-бедните селски семейства – „оказва натиск върху неженените мъже“.Китайската десетилетна политика за едно дете доведе до огромна пропаст между половете и Пекин се тревожи от потенциалното социално въздействие върху милиони несемейни мъже в провинцията. Компартията призовава официалните организации да участват по-тясно в живота на селяните.Правилата бяха публикувани в момент, когато Пекин провежда Четвъртия пленум на Централния комитет на партията, среща зад затворени врати на високопоставени служители, на която се обсъжда пътната карта на страната и бъдещата й посока.Пекин представи списък с 58 национални „морални модела“, даващи пример за патриотизъм и „възвишен морал“ по случай честването на 70-ия национален празник на Китай на 1 октомври. Последният кръг от морални насоки актуализира по-ранен, публикуван през 2001 г.“Прекланянето пред парите, хедонизмът и свръхиндивидуализма са нараснали”, според насоките от 2001 г. 18 години по-късно в обновените насоки са изброени същите „пороци“, описани като „все още неотстранени “.", "date": "2019.10.30", "title": "Китайската компартия подобрява морала на гражданите"}
{"url": "https://offnews.bg/evropa/putin-turski-potok-tragva-kam-balgaria-i-sarbia-dogodina-714428.html", "text": "Работата по Турски поток в България и Сърбия ще завърши през 2020 г., заяви руският президент Владимир Путин в Будапеща, предаде ТАСС, цитирана от Дарик радио.Русия би приветствала, ако Унгария се присъедини към газопровода \"Турски поток\", каза още Путин. И е готова значително да понижи цената на газа за Украйна при преки доставки.Путин заяви, че е обсъдил с Орбан перспективите за нормализиране на отношенията между Русия и ЕС, регулирането на ситуацията в Украйна и транзита на енергийни суровини.Руският президент подчерта, че въпросът за сътрудничеството в енергетиката стои на първо място в дневния ред с Унгария, тъй като Русия покрива около 60% от нуждите на страната от петрол и 50% от необходимия й природен газ.По думите му по този въпрос сътрудничеството с Унгария е установено на високо равнище и всичко върви без проблеми.", "date": "2019.10.30", "title": "Путин: Турски поток тръгва към България и Сърбия догодина"}
{"url": "https://offnews.bg/analizi-i-komentari/na-vtoria-tur-sofiantci-shte-triabvat-da-reshat-dali-da-izbirat-po-mis-714423.html", "text": "През следващите няколко дни преди балотажа ще се води битка за сърцата – и гласовете – на избирателите от двете участнички в балотажа за кметския пост на София. И изходът ще зависи от това къде всеки избирател ще прекара своята разделителна линия между тях.И Фандъкова, и Манолова са отдавна на обществената сцена, всяка със своя политически профил. Техните специфики получиха своето проявление на първия тур, където всяка една от тях успя да активира максимално ядрата на симпатизантите си и в не малка степен представители на перифериите си.В началото на кампанията възприемането на Мая Манолова беше някъде между защитника на гражданския интерес и \"левия\" кандидат. Първото, защото БСП я подкрепи и не издигна собствен кандидат, а дори и не намигна на Георги Кадиев. Йорданка Фандъкова, от друга страна, като заместник-председател на ГЕРБ и представител на предизборната коалиция със СДС, е един от символите на местното управление на ГЕРБ заедно с Бургас и Стара Загора. Тя беше поставена на изпитание не толкова като десен кандидат, колкото като успешно и легитимно лидерство.И ако гласоподавателите в София изберат да разсъждават за втория тур по оста „леви срещу десни“, то поддръжниците на кандидата на Демократична България арх. Борислав Игнатов би следвало да предпочетат да изберат Йорданка Фандъкова, макар и със сигурност не с пълния си потенциал. Интересна ще бъде реакцията и поведението на избирателите на несистемния кандидат Борис Бонев, чието поведение изглежда още по-трудно предвидимo, но основният въпрос, стоящ тук, е “Ще вземат ли активно участие в балотажа?“.Но има и друга ос, по която софиянци могат да разсъждават при избора кой кандидат да подкрепят, а именно „статукво (а може би стабилност) срещу промяна“. Нека не забравяме, че София гласува на първи тур по този начин, не защото иска революция, а защото желае промяна. Основният фактор за протестния вот в София е да има консолидация около една кандидатура, което липсваше миналата неделя. От друга страна, перспективата за „промяна“ за много хора може да звучи дори плашещо по различни причини - дали защото в семейството има работещи в администрацията или доставящи услуги за Столична община. А може би защото много от столичани, въпреки мръсния въздух, презастрояването, задръстванията и лошите ремонти, живеят в добър стандарт.За да бъде категоризирано едно местно управление на София като успешно, то трябва ефективно да се справи с текущите проблеми – чист въздух, презастрояване, транспорт, тротоари и т.н., все теми, по които се е натрупало голямо обществено недоволство и които софиянци не обвързват пряко с дясна или лява политика и това е прагматично обоснованото очакване за промяна. Обратната страна на тази монета е проектирането на ценностно-политическото виждане върху мажоритарната надпревара в столицата. В тази ситуация лявото е ясно позиционираният агент на промяната, докато дясното изглежда силно разколебано по оста статукво-промяна.\"Ако хората определят ситуациите като реални, те са реални в своите последици.\" Казва Уилям Томас - основателят на прочутата Чикагска школа. Ясно е, че Йорданка Фандъкова цели да се позиционира като десния кандидат на статуквото. Как обаче ще бъде възприета на балотажа Мая Манолова от гласувалите за Игнатов и Бонев – като реинкарнация на статуквото, или като промяна? Всичко зависи от това, по коя от двете оси столичани ще предпочетат да направят своя избор за следващия кмет на Столична община. А реалните последици ще покажат дали и доколко всеки от нас е бил прав.", "date": "2019.10.30", "title": "На втория тур софиянци ще трябват да решат дали да избират по мислената ос „ляво-дясно“ или „статукво-промяна“"}
{"url": "https://offnews.bg/politika/alfa-risarch-45-ot-sofiantci-za-gabi-na-balotazha-fandakova-zapazva-714426.html", "text": "44,6 на сто от столичани няма да ходят до урните на балотажа за кмет на София. Йорданка Фандъкова и Мая Манолова запазват съотношението помежду си от първия тур на 27 октомври. Това показват данните от представително проучване на Алфа рисърч, проведено от 28 до 30 октомври сред 800 души, което е поръчано и финансирано от бТВ. 38,4% от анкетираните заявяват, че ще гласуват със сигурност, а 17 на сто още се колебаят.Сред сигурните гласоподаватели 83,3% си имат фаворит, сочат още данните. За 55,3 на сто от тях това е Йорданка Фандъкова, Мая Манолова подкрепят 44,7% от сигурните избиратели. ", "date": "2019.10.30", "title": "Алфа рисърч: 45% от софиянци за гъби на балотажа, Фандъкова запазва преднината си"}
{"url": "https://offnews.bg/politika/ban-shte-uchi-pravitelstvoto-na-pechelivshi-strategii-714430.html", "text": "Правителството и останалите органи на изпълнителната власт ще могат да се допитват до Българската академия на науките при взимане на стратегически и ключови за страната ни решения.Това предвижда проектопостановление на правителството, внесено за едномесечно обществено обсъждане.Научни консултации от БАН ще могат да заявяват всички органи на изпълнителната власт при формиране на политики и инструменти за изпълнение на държавната политика и при прилагане на европейски директиви.Изпълнението на консултациите ще възлага просветният министър въз основа на заявка, одобрена от заявителя и БАН.Академията ще има право да откаже да ги изпълни, в случаите когато не разполага с необходимата за тях научна експертиза или съответната дейност не е присъща на БАН и нейните звена.За консултациите на БАН няма да се предоставят допълнителни държавни средства. Когато обаче изготвянето им се провежда при форсмажорни обстоятелства или е необходимо специфично оборудване, консумативи или командироване на специалисти на място, тези допълнителни финансови средства ще са за сметка на заявителя.", "date": "2019.10.30", "title": "БАН ще учи правителството на печеливши стратегии"}
{"url": "https://offnews.bg/sviat/erdogan-sasht-niamat-pravo-da-ni-pouchavat-da-si-vidiat-omarsenata-s-714413.html", "text": "Турският президент Реджеб Ердоган реагира остро на приетата от Конгреса на САЩ резолюция, с която събитията от 1915 г. се признават за геноцид, предаде Анадолската агенция.„Страната, чиято история е омърсена с актове на геноцид, робовладелство и колонизация, няма правото да поучава Турция за каквото и да било“, посочи той пред заседанието на парламентарната си група.Той коментира и резолюцията, която предвижда налагането на санкции срещу властта в Турция.„Операцията „Извор на мира“ е само предлог за САЩ да въведат санкции срещу мен, членовете на семейството ми и редица министри. Ние изцяло отхвърляме и тази резолюция, подготвена на базата на лъжливите твърдения на хора от терористичната организация на Фетхуллах Гюлен /ислямския проповедник, който е в изгнание в Пенсилвания и е главен обвиняем заради опита за преврат от 2016 г., бел.ред./. Нима САЩ стигнаха дотам организацията на Гюлен да ги води на каишка?“, заяви Ердоган.Той зададе въпроса защо САЩ не желаят да предадат на Турция Фетхуллах Гюлен, „ръководител на опита за преврат от 15 юли 2016 г.“. И си отговори сам: „Не е ли заради това, че Гюлен е инструмент, от който се възползват при нужда? Главатарят на терористите няма да донесе никакви ползи за САЩ. Можете да си го опекунствате, колкото ви е удобно. Ако САЩ не екстрадират Гюлен в Турция, ние повече няма да удовлетворим нито едно искане на американската страна за предаване на престъпници“, каза Ердоган.Турският лидер заяви, че още не е взел окончателното си решение за насрочената за 13 ноември визита в САЩ. Според него към момента това посещение е под въпрос.Освен това, той подчерта, че при необходимост Турция ще разшири зоната за сигурност в Сирия. „Ако терористите се приближат на разстояние 30 километра по границите на Турция или продължат нападенията си от всеки друг район на Сирия, ние запазваме правото си да възобновим операцията и при необходимост да разширим зоната за сигурност“, подчерта Ердоган.Той съобщи, че след началото на операцията „Извор на мира“ в Сирия, свързани с терористите от ПКК са извършили до 700 провокации срещу дипломатическите мисии на Турция зад граница, особено в Европа.", "date": "2019.10.30", "title": "Ердоган: САЩ нямат право да ни поучават, да си видят омърсената с геноцид история"}
{"url": "https://offnews.bg/ikonomika/vladislav-goranov-do-kraia-na-april-vlizame-v-chakalniata-na-evrozona-714412.html", "text": "До края на април догодина България се очаква да получи покана за чакалнята на Еврозоната. Това обяви финансовият министър Владислав Горанов, след като участва в заседание на Националния съвет за тристранно сътрудничество, съобщи Нова тв.Министърът уточни, че в края на ноември предстои нова среща с Европейската комисия и Европейската централна банка по преговорния процес.Министерството на финансите предлага на правителството от 1 януари 2020 г. минималната работна заплата да стане 610 лева, за 2021 – в размер на 650 лв., колкото е хоризонтът на мандата на този кабинет, и очакваме дебатът по отношение на определяне на минималната работна заплата да продължи, за да не се налагат административни решения.Това обяви финансовият министър Владислав Горанов при представянето на параметрите на бюджетната рамка за 2020 г. и Проекта на актуализираната средносрочна прогноза за периода 2020 – 2022 г., предаде „Фокус“.В бюджета е заложена мярка за увеличение с 10 на 100 на разходите за персонал, която надгражда вече осигуреното от началото на тази година увеличение със същия размер.„Като увеличението на минималните работни заплати на заетите ще бъде след преценка за заеманата длъжност и постигнатите резултати, като, разбира се, гарантира едно минимално увеличение, което да компенсира инфлационните индекси“, допълни още министърът.По отношение на бюджета на НЗОК разходите нарастват с 394.2 млн. лв., от тях за здравноосигурителни плащания приблизително 350 милиона. „За здравни дейности извън обхвата на задължителното здравно осигуряване, финансирани от държавния бюджет, са 40.4 милиона“, поясни още той.Горанов допълни, че прогноза, която са направили в МФ на база на последни неофициални данни, с които разполагаме от националната статистика, е, че средната заплата през 2021 г. ще стане от порядъка между 1400 и 1500 лв. ", "date": "2019.10.30", "title": "Владислав Горанов: До края на април влизаме в чакалнята на Еврозоната"}
{"url": "https://offnews.bg/medii/prezidentat-profesionalnite-standarti-v-zhurnalistikata-mogat-da-se-o-714414.html", "text": "Професионалните стандарти в журналистиката могат да се отстояват само от свободни медии, които са независими в политическо и финансово отношение. Това заяви президентът Румен Радев на среща с президента и изпълнителен директор на „Свободна Европа“ Джейми Флай, който е на посещение в България. Държавният глава оцени високо възстановяването на дейността на „Свободна Европа“ в България и особено приноса на медията в разследващата журналистика и борбата с корупцията по високите етажи на властта.Състоянието на медийната среда у нас, свободата на словото, следването на професионални медийни стандарти и влиянието на автоцензурата в журналистиката бяха сред акцентите на срещата. По думите на Румен Радев отстояването на плурализма и обективността в медийното пространство е от ключово значение както за гражданското общество, така и за демократичното развитие на страната. Финансовата уязвимост на много медии и липсата на ясни правила при разпределението на европейски средства в медийната сфера бяха посочени като сериозни фактори за деформирането на информационната среда в България.Джейм Флай запозна Радев с дейността на „Свободна Европа“, която работи и подготвя журналистически материали в 22 държави на 26 езика. Той приветства последователните позиции на българския държавен глава в защита на независимостта на медиите у нас и на обективността в медийното съдържание.Изпълнителният директор на „Свободна Европа“ призова за ефективни действия от страна на българските институции срещу всеки опит за оказване на административен или друг натиск върху журналистите в България. Джейми Флай подчерта, че медията ще продължи да действа у нас, като отстоява професионалните стандарти, независимо от политическо влияние и ще насърчи разследващата журналистика.По време на срещата държавният глава отново подчерта необходимостта от всеобхватен медиен закон в България, който да установи общи за всички медии стандарти и да регулира прозрачно тяхната дейност и моделите на финансиране.", "date": "2019.10.30", "title": "Президентът: Професионалните стандарти в журналистиката могат да се отстояват само от независими медии"}
{"url": "https://offnews.bg/politika/abv-georg-spartanski-e-nashiat-chovek-v-pleven-vmro-po-podhodiasht-714432.html", "text": "„Обръщам се към нашите съграждани да гласуват в неделя. Негласуването обслужва купения вот и зависимия вот. Плевен за съжаление е една от общините с ниска избирателна активност в страната. Искам да апелирам към нашите съграждани да подкрепят г-н Георг Спартански“, обяви лидерът на АБВ Румен Петков. Петков каза, че Георг Спартански е доказал как може да работи с гражданите и че не се поддава на конюнктурата. Показва, че Общината може да бъде управлявана публично и даде заявка за широка дискусия по ключовите за Плевен въпроси и намирането на решения, които отговарят на интересите на нашите съграждани и които отговарят на интересите на общината“, подчерта Петков. ВМРО-БНД ще подкрепи Мирослав Петров за кмет на Плевен на балотажа в неделя, обяви областният лидер на партията и народен представител д-р Калин Поповски. \"Ние сме за промяна, а тя може да дойде с едно ново ръководство на общината, с нов кмет и промени в част от администрацията, тъй като е видно, че тя не работи добре, посочи той.„Смятаме, че с един нов екип на общината, начело с Мирослав Петров, ще има стимулиране на инвестициите и развитие на икономиката в общината. Също така, е нужно да се направи доста и по посока справянето с битовата престъпност, незаконните сметища, бездомните кучета – все проблеми, с които досегашното ръководство на общината не успя да се справи“, каза още депутатът от ВМРО. Според него Мирослав Петров е правилният човек за Плевен.", "date": "2019.10.30", "title": "АБВ: Георг Спартански е нашият човек в Плевен. ВМРО: По-подходящ е Мирослав Петров"}
{"url": "https://offnews.bg/tenis/grigor-dimitrov-mina-prez-david-gofen-i-se-klasira-za-tretia-krag-v-pa-714417.html", "text": "Най-добрият ни тенисист Григор Димитров се класира за третия кръг на турнира от сериите Мастърс 1000 в Париж, след като победи Давид Гофен със 7:5, 6:3.В следващата фаза на надпреварата българинът ще се изправи срещу намиращият се във много добра форма Австриец Доминик Тийм, който по-рано днес отстрани Милош Раонич със 7:6(5), 5:7, 6:4.В първия сет Гофен започна по-добре и проби на нула подаването на българина в третия гейм, но след това Димитров намери сили да върне пробива и го стори в шестия гейм. След това Гришо спаси точка за пробив в седмия гейм и с решителен пробив в последното дванадесето разиграване и то на нула стигна до успеха в сета.Във втората част българинът пропусна пет точки за пробив още във втория гейм, но след това поправи грешката си. Григор проби в шестия гейм и запази преднината си до края на срещата.Това беше 9-и двубой между двамата в Тура, а българинът вече води с 8:1 победи срещу Гофен. Най-паметният успех несъмнено е този в Лондон през 2017 година.Тогава Григор спечели най-голямата титла в кариерата си, след като на финала на Nitto ATP Finals надигра Гофен със 7:5 4:6 6:3.", "date": "2019.10.30", "title": "Григор Димитров мина през Давид Гофен и се класира за третия кръг в Париж"}
{"url": "https://offnews.bg/112/gdbop-razkri-kanal-za-targovia-s-tcenni-predmeti-714418.html", "text": "Антични амфори, монети, накити, керамика, фризове и други, общо над 4600 предмета, са иззети при международна операция, проведена под наблюдението на Специализираната прокуратура. 8 души са задържани в България, един – във Великобритания.Международна специализирана полицейска операция е проведена на 25 октомври от служители на ГДБОП, сектор „Трафик на културни ценности“, колегите им от секторите за борба с организираната престъпност в Плевен и Ловеч, Враца и Монтана, Благоевград и разследващи полицай. Акцията е под ръководството на Специализираната прокуратура по досъдебно производство във връзка с международно разследване срещу канал за трафик на културни ценности.При операцията са открити документи за престъпна дейност на български граждани, насочена срещу културното наследство, свързана с незаконно търсене, придобиване, съхранение, търговия и трафик на движими културни ценности, включително и археологически предмети.Участниците са част от международен канал за трафик на културни ценности с незаконен произход, придобити от иманярски разкопки на територията на България. Според данните до момента с нелегално търгуваните артефакти са попълвани нерегистрирани частни колекции и са захранвани със „стока“ други дилъри на културни ценности, които впоследствие са изнасяни в чужбина.В рамките на операцията е предприето претърсване на 12 адреса и 5 леки автомобила, обискирани и задържани са 8 души. В хода на процесуалните действия са иззети около 3800 антични монети, 3 антични амфори, над 600 антични предмета, 32 керамични и стъклени съдове с различна форма и големина и пр.Общия брой на иззетите артефакти е над 4600.Сделката се извършвала в офис на търговско дружество, където са намерени пакетирани по-голямата част от предметите и монетите, разпределени в кутии, и готови за изпращане към Лондон. Там са открити и множеството документи, удостоверяващи продажбите в различни аукционни къщи в британската столица, ръчно изписани списъци с предметите, цените и снимки на продадени артефакти.В рамките на разследването e установено, че културните ценности са съхранявани в нает склад, но поради невъзможност мястото да продължи да бъде използвано, се наложило да ги преместят в гаража към офиса, докато се намери ново подходящо депо. Именно при претърсването в гаража са открити и иззети изключително редки и ценни предмети с историческа, културна и финансова стойност.", "date": "2019.10.30", "title": "ГДБОП разкри канал за търговия с ценни предмети"}
{"url": "https://offnews.bg/analizi-i-komentari/deloto-za-turskite-vaksini-i-misteriite-v-dokladite-na-briuksel-714419.html", "text": "От Европейската комисия дойде новината, че България била изпълнила всички изисквания в областта на съдебната реформа, борбата с корупцията и организираната престъпност. У нас управляващите обявиха, че това значи, че мониторингът трябва да се прекрати.В Румъния за корупция бяха вкарани в затвора достатъчно министри за съставявето на цяло правителство, че и премиер отгоре. Но с Румъния Комисията се държи като строга господарка. Румънците не разбират.А българите се питат:Защо в Румъния има, а в България нама осъдени за корупция по високите етажи на властта? Защо няма осъдени министри, заместник-министри, шефове на държавни агенции?Обществото сякаш свикна със съобщенията, че такива съдебни дела приключват с оправдателни присъди.Поне засега.В България бяха създадени специални институции за тези дела – Специализиран наказателен съд и Специализирана прокуратура.Затова, прочитайки новината от Брюксел, веднага си спомних за възклицанието, което чух в кулоарите на Специализирания наказателен съд преди няколко месеца.„Какви министри? Кой е казал, че ще има осъдени министри?”Едно такова дело срещу министър, заместник-министър и още трима, сега върви в Специализирания наказателен съд. То придоби особена обществена популярност, защото е свързано със здравето на бебета и деца, както и с имунизационния календар в България – делото за турските ваксини.То стартира след мое журналистическо разследване, излъчено по обществената БНТ в края на 2015-та година. Аз и моят телевизионен екип успяхме да докажем, че тогавашният министър на здравеопазването – д-р Петър Москов от кабинета „Борисов 2” – е предложил с доклад на българското правителство, България да сключи споразумение (международен договор) с Турция за бартер на ваксини. Според него,Турция ни доставя ваксините “Пентаксим” и “Еувакс”, а България доставя на Турция БеЦеЖе ваксини. И Министерският съвет е приел това.Само че,Вносът на ваксини от Турция е извън закона,защото Турция е трета страна за България и не е член на ЕС.Това разследване беше съпътствано с огромен скандал и цензура, след като БНТ свали внезапно от ефир втората му част. Но след като филмът ми беше излъчен неочаквано от електронния сайт “Фрогнюз”, а след това и разпространен в интернет пространството, след огромния обществен натиск, БНТ излъчи с почти месец закъснение въпросното разследване. И ми наложи дисциплинарно наказание, за това, че съм признала истината пред колеги-журналисти за сваленото от ефир разследване. По-късно съдът отмени наказанието ми като незаконосъобразно.Върховната административна прокуратура (ВАП) мълниеносно образува прокурорска проверка. А след още няколко месеца вече имаше и досъдебно производство в Софийска градска прокуратура, в специалния отдел за борба с корупцията по високите етажи на властта.Всички факти от журналистическото ми разследване бяха потвърдени в хода на прокурорското разследване. Предстои да се докажат и пред съд. И почти две години по-късно, през октомври 2018-та, делото за ваксините стартира в Специализирания наказателен съд.По делото има петима подсъдимиБившият вече министър на здравеопазването д-р Петър Москов е обвинен за длъжностно престъпление, безстопанственост и сключване на неизгодна сделка. Заместник-министърът на здравеопазването д-р Адам Персенски е с обвинение за длъжностно престъпление и сключване на неизгодна сделка. Подсъдим е и бившият управител на държавната фирма „Бул Био – НЦЗПБ” ЕООД, която е под шапката на Министерството на здравеопазването, както и още двама ръководители на отдели във фирмата – „Производство” и „Контрол”.Водещ прокурор е заместник-градският прокурор на София – Емил Петров.За тези почти 2 години на досъдебно производство бяха разпитани 210 свидетели. Беше поискана международна правна помощ от Турция и Черна гора. Прокуратурата на Турция изпрати цялата налична документация по случая, а важен свидетел пристигна за разпит от Франция – представител на френската компания „Санофи Пастьор” за Централна и Източна Европа. От централата на „ Санофи Пастьор” в град Лион, Франция е получена официална информация за производството на 5-валентната ваксина с търговското наименование „ Пентаксим”.Френската компания е заявила, че получената от България ваксина „Пентаксим”, произведена като краен продукт в турския завод „Мефар”,няма разрешение за употреба в нито една страна на ЕС,в това число и България. Ваксината, произведена от „Мефар” е единствено за нуждите на турския пазар. И централата на „Санофи Пастьор” в Лион не е издавала разрешение тази ваксина да се продава извън пределите на Турция, защото за нея няма издаден европейски сертификат за употреба в нито една европейска лаборатория. А съгласно европейските изисквания, този сертификат гарантира сигурността и безопасността на ваксината в рамките на ЕС.Турската ваксина “Пентаксим“ няма европейски сертификат.Въпреки това и въпреки предупрежденията на турското министерство на здравеопазването към министър Петър Москов, че от Турция не могат да предоставят сертификат, гарантиращ употребата на ваксината в ЕС, Москов е настоял да получи ваксина от Турция.И следвайки своите намерения, той е внесъл доклад в Министерския съвет, с който иска да бъдат осъществени две дарения на ваксини от Турция за България: „Пентаксим” и противохепатитна ваксина, а България да дари на Турция противотуберкулозна ваксина – БеЦеЖе ваксина, която се произвежда в държавната фирма „Бул Био”.Най-скандалното в случая е, че след като се провалят няколко обществени поръчки, на които не се явяват основните производители на ваксини – френската компания „Санофи Пастьор” и английската „Глаксо Смит Клайн”, поради неизпълнимите за тях критерии, заложени в техническите задания на обществените поръчки (кратки срокове за доставка и изключително високи санкции за неизпълнение), „Санофи Пастьор” започва активна кореспонденция с Министерството на здравеопазването. Френският производител на ваксини настоява за срещи в министерството, за да намерят общ изход от създалата се ситуация и да се подсигури имунизационния календар на България.В София пристига от Франция Никола Радишевски – представител на „Санофи Пастьор” за Централна и Източна Европа. Той се е ангажирал да осигури 4, 5 и 6-валентни ваксини от съседни на България държави. И пише в писмо до министър Петър Москов, че до края на месец април 2015-та година ще осигури първите количества ваксини. Радишевски дори се ангажирал с график до края на 2015-та година, за да бъде решен проблемът с ваксините в България.Но въпреки това,Министерството не приема подадената ръкаот френската компания.Вместо това, чукат на вратата на турското посолство в София.Заместник-министър Адам Персенскидва пъти посещава посолството на Турция в София.И уговаря бартера на „дарения“ между двете държави.А тези договори-дарения са сключени, след катобългарското правителство взема неприсъствено решение.Министър Москов е предложил решението на Министерския съвет да е неприсъствено. Така „даренията“ между България и Турция са останали скрити от медиите.И договорите са подписани.А първите количества „Пентаксим” са пристигнали в България на 9-ти юли 2015 година.Прецедент е, че по това досъдебно производство беше разпитано почти цялото правителство.В това число и премиерът Борисов. Той се яви пред разследващите по собствено желание.Същите министри са разпитани и в хода на делото .Те заявяват, че са се доверили изцяло на доклада за ваксините на министър Москов. А Москов не е разяснил на никой от тях, разрешени ли са за употреба въпросните ваксини в България?В съдебната зала стана ясно, чеминистрите са подписали на “на тъмно“и в пълно невидение за законността и основателността на този внос на турски ваксини. Министрите са се предоверили на експертизата на здравния министър Москов. И така с подписите им се договарят от Турция в България да пристигнат 100 хиляди дози ваксини „Пентаксим” и 100 хиляди дози ваксина „Еувакс”.А „Еувакс-ът”, както стана ясно от разследване на сайта „Фрогнюз” е забранен за употреба в ЕС, поради наличие на тиомерсал над допустимите норми в ЕС. И Върховната административна прокуратура разпореди той да бъде унищожен, за да не стигне до децата. Беше преустановено и ваксинирането на бебетата с „Пентаксим” от Турция. След разследването за ваксинитеимаше огромен обществен натиск.Майки на бебета протестираха. Родители се тревожеха, дали ваксината „Пентаксим”, произведена извън ЕС е безопасна за децата им. Създаде се недоверие към политиката за ваксините. Родители дори отказваха да ваксинират децата си.И тъй като напрежението сред обществото растеше, бившият министър Петър Москов се опита да прехвърли недоволството на хората от неговото незаконосъобразно поведение върху журналистите. Той обяви, че ние, журналистите сме били създавали паника.Дори ни заплаши със съд.Имаше и опит да се смачка предварителната прокурорска проверка. Нямаше как да се случи. Общественият натиск победи за това, да бъде проведено разследване от компетентните органи. И да се установи истината, която Москов се опита да прикрие.Явно властта не знае, че когато става дума за живота и здравето на децата, политическите жонгльорства с фактите са без значение.И изведнъж, какво става в съда?Усеща се въздействие върху свидетелите.В съдебната зала на Специализирания наказателен съд, петимата подсъдими и техните седем адвокати се опитват да омаловажат събраните доказателства като въздействат на свидетелите чрез поведението си.Обвинителната теза не изглежда разколебана, но някои от свидетелите се повлияват от агресивното поведение на бившия министър Москов.И тогава, свидетелите са склонни да кажат пред съда, че нямат спомени. Склонни са дори да омекотят това, което вече са казали при разпита по досъдебното производство. Изглеждат като хора, които вероятно и днес са в досег с Министерството на здравеопазването и вероятно се страхуват да не загубят позиции при участие в обществени поръчки и доставка на лекарства.Сред тези свидетели са и хора, които може да възнамерение да израстват в кариерата си именно чрез промяна на показанията.Дори свидетел, който е подчинен на единия подсъдим, заявява пред съда, че са правили всичко, което им наредят „отгоре”. И им били казвали:„Ако не ти изнася, напускай!”Няколко пъти вече в съдебната зала се демонстрира липса на спомени.Няколко пъти има и противоречия в показанията пред разследващите и пред съда. Затова по искане на прокурора, се наложи съдът да чете, какво са казали тези свидетели в хода на разследването.Разбира се, свидетелите не отричат, че са казали това, но сами омаловажат своите думи:„Да, така беше, но не съвсем.”Съдията по делото Мариета Неделчева го пое като заместник-председател на Специализирания съд, но отскоро тя е повишена – командирована е като съдия в Апелативния наказателен съд.Прави впечатление и това, че в началото процесът започна с доста интензивни темпове.Но сега има спад в интензивността.А в съдебната зала има абсурдна атмосфера.Подсъдимите се държат така, сякаш са поканени на кафе. Те разговарят, смеят се, апострофират свидетели, подхвърлят подигравателни реплики към тях, а и към прокурорите. А когато се осмелят да зададат въпрос към някой свидетел, те правят това агресивно. Все едно поучават свой подчинен как и какво да говори.Съдията слуша всичко това и не ги санкционира.Впрочем, ако някой чужденец случайно попадне в тази зала, той не би разпознал по атмосферата, кои са подсъдимите и кои са свидетелите по това дело.Защо подсъдимите нямат респект към този съдебен състав?Как да упрекваме обществото, че не вярва в справедливостта на Темида,след като самата Темида не създава този респект? А може би самата българска Темида не допуска да има осъдени министри?", "date": "2019.10.30", "title": "Делото за турските ваксини и мистериите в докладите на Брюксел"}
{"url": "https://offnews.bg/evropa/gartcia-tarsi-evropejska-pomosht-za-spraviane-s-migrantite-714422.html", "text": "Гърция търси европейска помощ зара наплива на стотици мигранти от Турция, съобщи БНР.В център за убежище на гръцкия остров Самос са капацитет 650 души са настанени близо 6000 бежанци и мигранти. Ще бъде изграден още един център за приемане и идентификация, обяви говорителят на правителството Стелиос Пецас.В лагера Мория на Крит са пристигнали 14 хил. души.На въпрос за процеса на разпределяне на бежанците от острови в други части на Гърция Пецас заяви, че е приключил конкурсът на Международната организация за миграция за хотели, които предлагат да приемат хора с бежански профил.Премиерът Кириакос Мицотакис отговори остро на обвинението на турското външно министерство, че Гърция е отблъснала хиляди мигранти, опитали се да влязат в страната.Стотици пристигат всеки ден с лодки от турския бряг към гръцките острови.Гръцкият министър по миграцията Комуцакос за пореден път поиска бърза реакция и общ европейски план за справяне с мигрантската криза.Премиерът Мицотакис заяви, че \"държавата сама не може да понесе товара на проблемите на три континента\".По време на четвъртата среща на високо равнище Европейски съюз - арабски страни, която се провежда в Атина, Гърция настоява за активно международно сътрудничество в борба с престъпните мрежи за търговия с мигранти.", "date": "2019.10.30", "title": "Гърция търси европейска помощ за справяне с мигрантите"}
{"url": "https://offnews.bg/drugi/treniorat-na-nurgiul-salimova-shahmatat-ne-se-polzva-s-nuzhnoto-uvazh-714383.html", "text": "Преди седмица шахматистките ни Габриела Антова и Нургюл Салимова се завърнаха от Световното първенство по шахмат за девойки до 20-годишна възраст, което се проведе в индийската столица Делхи.Габриела Антова завърши на 12-о място, а Нургюл Салимова на 47-мо. Антова събра 7 точки, като загуба в последния 11-и кръг от индийката Аканкша Хагаване я лиши от възможността да вземе медал. Салимова, която беше номер 3 в стартовия списък, се представи под възможностите си и постигна само 5,5 точки.Шампионка с 9,5 пункта стана рускинята Полина Шувалова, а втора с 9 е Мобина Алинасаб от Иран. Третото място с 8 точки зае рускинята Елизавета Соложенкина.Повече за подготовката, препятствията и представянето на Нургюл, разказва треньорът й Живко Жеков:Буквално преди няколко дни завърши Световното първенство по шахмат за девойки до 20-годишна възраст в Делхи, Индия. Какво се случи там и с какво настроение заминахте?Такова първенство се провежда всяка година. Участието на Нургюл беше планирано и подготвяно още от месец февруари. Избирахме турнири, в които съставът да е достатъчно силен, за да има възможност с добра игра да покрива нормите за международен майстор и гросмайстор. Обикновено в Световните шампионати за девойки и младежи до 20 години участват най-силните млади шахматисти в света. Преценихме, че турнирът е подходящ за нашите цели, а и един опит за намеса в борбата за медалите. Това бяха аргументите за участието в шампионата. Аз лично не съм привърженик на тези турнири. Те станаха много комерсиални и прекалено скъпи за участниците. Това мое убеждение е в резултат на наблюденията ми през последните 15 години. Дори спечелването на такъв шампионат, не струва усилията и финансовите разходи на участниците. А да се спечели първото място е изключително трудно.Нургюл зае 47-ма позиция и се представи много под възможностите си. Според Вас на какво се дължи това и прекалено високи ли са очакванията към нея?Да, това практически е най-слабото представяне на Нургюл откакто участва в турнири. Причини могат да се търсят в няколко насоки. На първо място, те са чисто шахматни, защото дебютите, които играе Нургюл, не са подходящи за новото ниво, на което тя вече трябва да се състезава. Това обаче не се променя бързо и лесно. Изисква време.На второ място, те са организационни. Както казах, участието й в Индия беше планирано отдавна. Бързото израстване на Нургюл в последно време допринесе затова да нямаме добре подреден график за участие в турнири и подготовка. През лятото имаше доста сериозно натоварване – 34 партии за 35 дни. Това бяха 4 отговорни състезания едно след друго. Хем изморително, хем нямаше време за анализ на представянето. След това трябваше да направим пауза. Тези неща също се отразяват.Фактът, че съвсем доскоро Нургюл, започвайки турнир беше назад в стартовия списък, защото рейтингът й беше по-нисък, също е от значение. От тази година тя премина границата от 2400 и това я нареждаше сравнително напред в стартовия списък. Това означава, че се променя нагласата към провеждането на отделните игри. За да се свикне с новата ситуация, също се изисква време. От една страна тя иска да победи, за да не загуби рейтинг и да не се изложи, а от друга не се чувства уверена в силите си и се притеснява да не загуби. Такова раздвоение в нагласата за провеждане на играта няма как да не даде отражение. В Индия се започна именно така. Получи се неубедително начало. В резултат на това Нургюл реши да играе вабанк, за да навакса изоставането. Този подход понякога работи, но понякога не. Случи се второто. Това вече доведе до пълно разколебаване в силите и срив. Нужни бяха много усилия да спрем този процес в хода на състезанието. И се радвам, че успяхме.Очакванията към нея са винаги големи. Това, разбира се, товари психиката. Но такива са очакванията и към нейните конкурентки. Така че не бива да се крием зад това като причина. В тази насока просто трябва да поработим, за да не чувства самата тя тази тежест прекалено силно.Каква беше обстановката в залата и имаше ли напрежение?Залата беше великолепно подготвена. Високо помещение, отлично осветено и с подходяща температура. Декорирана беше много тържествено и изобщо на ниво за най-висок ранг турнири. Домакините се бяха погрижили за всичко необходимо за състезателите, за да могат те да покажат най-доброто, на което са способни. Така, че причини за лошото представяне на Нургюл не могат да се търсят в тази насока.Може би вече сте анализирали силните и слабите страни. Къде сбъркахте?По-горе вече обясних подробно какво е мнението ми по поставения въпрос. Относно това дали сме сбъркали в самото провеждане на състезанието? На мнение съм, че по време на самото състезание не сме допуснали грешки от турнирно естество. Погледнато с очите на външни наблюдатели, вероятно нещата не изглеждат така, но отстрани хората не разполагат с вътрешна информация и е нормално да имат свое мнение, но то е изградено в условия на неинформираност и естествено е неточно. Смятам дори, че в ситуацията, в която се озовахме с Нургюл, взехме най-добрите решения и успяхме да излезем от нокаута и да финишираме прилично. Но не са най-важни точките и класирането в такъв момент. По-важно е да се съхрани състезателят и да може да продължи напред, а не да рухне. Това, макар и световно първенство, е само един турнир, една малка крачка по пътя напред. Аз дори донякъде съм доволен от случилото се. Такива трусове действат отрезвяващо. Укрепват характера, изострят сетивата. За млад човек като Нургюл е особено полезно да види кои са приятелите и кои са излишните хора около нея. А излишни естествено има предостатъчно.Какво казахте на Нургюл, след състезанието?Е, ние си говорим и обсъждаме всичко и по време на състезанието. Особено пък на това. Така, че не чакам да приключи, за да й кажа нещо кой знае какво. По-важно беше какво ще си кажем докато беше тежко. Имаше моменти, в които тя плачеше и искаше да си тръгне. Срамуваше се да слезе в залата за поредната партия. Не беше лесно. Просто и казвах, че това, което изпитва тя, го изпитвам и аз и то двойно. Че не е сама, а сме екип от двама души и няма как половината на цялото да се предаде, а другата да продължи. И когато види мен да се огъвам, тя тогава може да се откаже. Така че взаимно се подкрепяхме. Но най-голяма морална сила ни дадоха истинските приятели. Тези, които ни пишеха и се обаждаха, за да ни вдъхнат кураж и увереност и да покажат, че са с нея и я обичат и уважават, не само когато е на върха, а и тогава, когато „кърви жестоко“. Не мога да не благодаря специално на великия ни световен шампион гм Веселин Топалов и на големия треньор и човек гм Владимир Георгиев. Тяхната морална подкрепа беше от огромно значение, не само за това състезание, но и за бъдещето на това момиче. Тя видя и усети истински коя е и какво е постигнала чрез любовта на хората. Това са най-ценните медали за един млад човек.С какво ви превъзхождаше конкуренцията. Виждаме, че Русия заемат челни позиции. Колко силна е тяхната школа?Най-общо ни превъзхожда с това, че в другите страни всичко е на професионална основа. У нас не е така. Шахматът не се ползва с нужното уважение от държавата и от министерството на спорта. Забит е в някаква последна група на спортовете. Финансирането е символично. Практически всичко е оставено на случайността и на самотек. Всеки, който иска да се развива като шахматист, се справя сам както може. Но това е тема на друг разговор. И е добре в него да участват други хора.Руската школа е легендарна. За мен е необяснимо как изобщо успяваме да се борим на равна нога с тях. Също разбира се и с китайци, индийци и други къде- къде по-многобройни и по-ангажирани в този спорт народи.Какво предстои към момента и ще промените ли нещо в подготовката си?Предстоят няколко турнира до края на годината. От 9 ноември Нургюл ще участва като водещ състезател на един женски клубен отбор от република Северна Македония. За да е по-ясно ще кажа, че това е аналог на Шампионската футболна лига, само че в шахмата. След това предстои участие в Европейските първенства за жени по рапид / ускорен шах / и блиц. Те са от 28 ноември до 2 декември. И после вече през 2020 година се зареждат турнири, в които ще гоним новите по-високи цели. Като целта за 2020 година е възможно най-добро представяне на Световната купа за жени през месец септември, за която Нургюл вече се класира.Честно казано много ми се иска да променим доста неща в подготовката. Искам тя да бъде напълно професионална, както е при нашите конкуренти. А по-точно: Нургюл да може да разчита на професионалната помощ на най-добрите треньори в света, да провежда качествени подготвителни лагери, да участва в най-подходящите турнири и т.н. Всичко това обаче изисква да се променят много други неща в България. Така, че най-вероятно това няма да се случи. Ще продължим да работим както можем. Защото нито аз съм професионален треньор, нито тя е професионален състезател все още, нито министерството на спорта има професионално отношение към един от спортовете, донесъл най-много слава на България.Как ще коментирате българското участие на Световното като цяло?За мен представянето е нормално. Габриела Антова е един много опитен и успешен състезател. Тя винаги е в челните позиции на подобни състезания. Не е била досега световна шампионка, но има силите да спечели всеки подобен турнир. И аз съм убеден, че това ще се случи рано или късно. Нургюл беше под нивото си. Но нека не забравяме, че тези момичета все още са далече от възрастта – 20 години. Така, че всичко е нормално. Две участнички – медал нямаме. Но индийките например бяха 32 и също нямат медал.След Световното, Нургюл се изправи срещу робота Chess Player, който беше настроен на много трудно ниво. Тя записа победа и загуба. Могат ли да се включат подобен тип роботи в подготовката и какво се изисква, за да се случи?Поканата към Нургюл ние приемаме, като жест на уважение към постигнатото от нея в шахмата. Първата партия роботът беше настроен на максималното ниво – 20. За мен беше много интересно и поучително да наблюдавам, как методично и целенасочено програмата се възползва от слабостите в позицията на Нургюл и с лекота проведе печеливш план. Втората партия пък беше заложено най-ниското ниво. Това пък беше направено, за да не се обезкуражават хората, че всичко в битката с компютрите и технологиите е загубено.За подготовката на шахматистите не е нужно програмата, с която тренират, да е опакована във вид на робот. Напълно достатъчно е и само това да дава идеите и анализираните варианти. Това се прави и сега от различните шахматни програми. На това изложение мисля, без да съм никакъв специалист, че по-скоро бе показано механичното умение на робота да извършва прецизни действия с ръка, изпълнявайки решенията на анализиращата програма. Но като цяло събитието беше посетено от много деца, които вярвам се запалиха по играта. А без съмнение тази игра е много полезна за развиване на интелекта на децата. Така, че дори никой от тях да не стане професионален състезател, то ползата от упражняването на умствена дейност ще е налице у всеки.Напоследък и други български деца станаха европейски шампиони. Това не означава ли, че все пак шахмата бележи възход в страната?Искам тук да направя едно разяснение, защото информацията често се изкривява. През последните години Европейският шахматен съюз и Международната шахматна федерация започнаха да провеждат всевъзможни турнири, в чиито имена фигурира „Европейско“ и „Световно“. Изобщо има първенства и титли за всеки, едва ли не. Това не е лошо за популяризиране на спорта, но обезценява истинските шампионски титли и е несправедливо към онези, които са ги спечелили.Стойностните шампионати са два: Европейски първенства по класически шахмат и Световни първенства по класически шахмат. Разбира се в различните възрастови групи на четни години / до 8, 10 и т.н. до 20/, отделно за момичета и момчета, мъже и жени.За България Европейски шампиони са ставали през последните 10 години: Габриела Антова през 2010 г. с треньор Стефан Стойнов, Нургюл Салимова през 2011 г.- с треньор гм Никола Спиридонов, Цветан Стоянов през 2012 г.- с треньор мс Живко Жеков, Световна шампионка е само Нургюл Салимова през 2015 г. с треньор мс Живко Жеков.Всички останали са вариации на първенства и купи. Но не е лошо да ги има и тях.", "date": "2019.10.30", "title": "Треньорът на Нургюл Салимова: Шахматът не се ползва с нужното уважение от държавата"}
{"url": "https://offnews.bg/politika/oshte-edin-ruski-diplomat-e-nezhelan-u-nas-714420.html", "text": "Още един дипломат е нежелан в България, тъй като не е получил одобрението на една институция при съгласувателната процедура между ведомствата, съобщиха от Външното министерство. Той все още се намира в Русия и трябваше да поеме поста аташе по въпросите на отбраната в руското посолство в София. Дипломатът не е обавен за персона нон грата.Посолството на Русия у нас е било извиестено за случая.Руският дипломат, който трябваше да напусне територията на България в срок от 24 часа, е отпътувал с директен полет за Москва заедно със своето семейство, съобщиха още ог МВнР.Вчера МВнР връчиха нота на руския посланик, с която се поставя срок от 24 часа руският дипломат, разследван за разузнавателна дейност у нас, да напусне България.Преди това от прокуратурата съобщиха за разследването след сигнал на ДАНС, при което е установено, че в продължение на близо година гражданин на Руската федерация е шпионирал. Според съобщението на прокуратурата руският гражданин има статут на дипломат, акредитиран у нас - първи секретар в посолството на Руската федерация в София.", "date": "2019.10.30", "title": "Още един руски дипломат е нежелан у нас"}
{"url": "https://offnews.bg/sviat/izraelskite-posolstva-po-sveta-stachkuvat-zaradi-parite-za-gosti-714433.html", "text": "Израелските дипломати излязоха днес в безсрочна стачка, за да протестират срещу условията на труд.Това ще принуди стотици посолства и консулства на Израел по целия свят да затворят врати, предаде Франс прес, цитирана от БНР.\"Принудени сме да затворим израелските представителства по света от днес\", съобщи синдикатът на служителите на министерството на външните работи. В комюникето се уточнява, че посолствата и консулствата няма да предоставят никакви услуги.Дипломатите негодуват заради решение на министерството на финансите да промени правилата за възстановяване на средствата, изразходвани за приемането на официални гости в резиденциите на дипломатите.Съгласно новите правила дипломатите трябва да предоставят доказателство за всички разходи по посрещането на гости.\"Когато някой ви идва на гости на вечеря или за някаква друга дейност, невинаги е възможно да предоставите касови бележки за всичко\", каза посланикът на Израел в Белгия Емануел Нахшон. \"Трябва да ни имат доверие, когато декларираме разходи\", добави той.", "date": "2019.10.30", "title": "Израелските посолства по света стачкуват заради парите за гости"}
{"url": "https://offnews.bg/obshtestvo/deteto-ot-kardam-veroiatno-e-pochinalo-ot-ostra-infektcia-a-ne-ot-hra-714373.html", "text": "Причина за трагедията с детето от с. Кардам е остро инфекциозно заболяване, а не хранително отравяне, както се предполагаше първоначално, смятат токсиколозите.Хранителните продукти, които са консумирали починалото 9-годишно момче и другите членове на семейството, не са отровни, съобщи за БНТ проф. Снежа Златева, началник на Клиниката по токсикология към Военноморска болница във Варна.Предстои да се направят още проби и изследвания, за да се установи точната причина за смъртта на детето.Две от децата на същото семейство са настанени в интензивното отделение на болница \"Света Марина\" във Варна, като състоянието на по-малкото дете е стабилно, а другото все е с опасност за живота.Останалите три деца в семейството са били настанени в болницата в Добрич по настояване на социалните служби, за да са под лекарско наблюдение, въпреки че нямат симптоми на заболяване. Семейството е социално слабо, шестте деца са отглеждани от майката, бабата и дядото, като редовно ходят на училище и детска градина. Близките на децата смятат, че лекарите от спешната помощ са подценили състоянието им. Първите оплаквания на децата са се появили в събота срещу неделя. ", "date": "2019.10.30", "title": "Детето от Кардам вероятно е починало от остра инфекция, а не от хранително отравяне"}
{"url": "https://offnews.bg/politika/manolova-podkrepi-protestite-sreshtu-geshev-video-714415.html", "text": "Независимият кандидат за кмет на София Мая Манолова подкрепи протестите срещу избора на Иван Гешев за главен прокурор и обвини премиера Бойко Борисов за провалената съдебна реформа.Така тя реално взе страната на хората, протестиращи срещу избора на Иван Гешев за главен прокурор.Според Манолова точно това го различава от гражданите, които не се страхуват, и са пред Съдебната палата.", "date": "2019.10.30", "title": "Манолова подкрепи протестите срещу Гешев (видео)"}
{"url": "https://offnews.bg/medii/kamen-vodenicharov-se-vrashta-pri-slavi-714386.html", "text": "Емблематичният тандем от времето на \"Ку-ку\" - Камен Воденичаров и Слави Трифонов - се събира в новата телевизия , обяви Трифонов във фейсбук страницата си.Воденичаров ще е водещ на \"Вечерта на \"Ку-ку бенд\", която ще се излъчва всяка сряда вечер от 20:30.Преди дни Трифонов обяви, че телевизията му стартира на 4 ноември. Тя ще има 5-часова програма от 19 до 0 ч. Всяка вечер от 22:00 ще се излъчва \"Вечерното шоу на Слави Трифонов\". Засега от екипа не разкриват какви ще са другите предавания. Знае се, че не се предвиждат новини, а развлекателно съдържание. В него обаче няма да липсва политически елемент. Ще предлагаме \"ентъртейнмънт и свободно мнение, нашата гледна точка\", коментира Трифонов, който вече е и лидер на все още  нерегистрираната от съда партия \"Няма такава държава\".Воденичаров и Трифонов бяха две от водещите лица на студентското предаване \"Куку\" и \"Каналето\" в \"началото на демокрацията\". По-късно пътищата им се разделят. С част от екипа Слави създава \"Хъшове\" и впоследствие \"Шоуто на Слави\". Воденичаров пък остава в БНТ с \"Шоуто на Канала\".", "date": "2019.10.30", "title": "Камен Воденичаров се връща при Слави"}
{"url": "https://offnews.bg/evropa/otkriha-pametnik-na-pencho-slavejkov-v-milano-714429.html", "text": "При много голям интерес в Милано бе открит паметник-пейка на Пенчо Славейков, съобщи БНР. На откриването присъстваха посланикът ни в Рим Тодор Стоянов и генералният ни консул в Милано Таня Димитрова и много граждани.Събитието уважиха представители на общините на Милано и на София, бивши италиански министри и представители на културата.Паметникът, дело на скулптура Адриан Новаков, се намира в градинка в самия център на Милано, през която ежедневно минават много хора. Тя е само на няколко метра от Главната градска библиотека „Сормани“, където беше представена личността на Пенчо Славейков.Посланик Тодор Стоянов приветства присъстващите, уточнявайки, че случилото се изтъква добрите взаимоотношения между двете страни, а директорът на Дирекция \"Култура\" към софийската община Биляна Генова определи Славейков за европейски интелектуалец, чието творчество е мост, освен че свързва завинаги България и Италия.", "date": "2019.10.30", "title": "Откриха паметник на Пенчо Славейков в Милано"}
{"url": "https://offnews.bg/zdrave/nzok-zapochva-pregovorite-za-nrd-sas-stomatolozite-714388.html", "text": "Представители на Националната здравноосигурителна каса (НЗОК) и Българския зъболекарски съюз ще обсъждат днес параметрите на денталните дейности в Националния рамков договор 2020 г. Средствата, които са предвидени в бюджета на Касата за дентални дейности идната година, са в размер на 179,800 млн. лв. Предвидено е децата до 18-годишна възраст да имат право на 1 преглед и 4 лечебни дентални дейности.Здравноосигурените лица над тази възраст ще могат да се възползват от 1 безплатен преглед и 3 лечебни дентални дейности. За пациентите над 65 години са заложени средства за възстановяване функциите на дъвкателния апарат и контролни прегледи до 4 години.В понеделник експертите на НЗОК ще преговарят с представителите на Българския лекарски съюз (БЛС). От съсловната организация вече декларираха, че ще настояват за увеличаване на цените на клиничните пътеки, което да не е за сметка на повишаване на обемите извършена дейност, за да се увеличат заплатите на лекари и медицински сестри - \"Повече пари, но не за повече работа\" - това е позицията обявена от председателя на БЛС д-р Иван Маджаров.Припомняме, че в приетия от Надзорния съвет проекто-бюджет 2020 на НЗОК са заложени близо 400 млн. лв. повече от настоящата година. Най-сериозно перо отново е болничната помощ, при която увеличението е с над 230 млн. лв. повече от текущата година. Увеличават се средствата за доболнична помощ, които са 244 млн. или с 19 млн. повече от тази година. Общопрактикуващите лекари настояваха за повишение с 25 млн. лв. Друго тяхно искане беше част от потребителската такса за деца до 18 години да бъде поета от бюджета, каквато е практиката при пенсионерите. ", "date": "2019.10.30", "title": "НЗОК започва преговорите за НРД със стоматолозите"}
{"url": "https://offnews.bg/sviat/prekratiha-deloto-za-sekstormoz-sreshtu-kevin-spejsi-sled-kato-ishtet-714387.html", "text": "Прокуратура на Лос Анджелис официално прекрати делото за сексуален тормоз, по което актьора Кевин Спейси беше обвиняем. Причината е, че човекът, който обвиняваше за престъплението известния актьор, е починал, съобщи Варайъти (Variety).Делото беше заведено, след като масажист от Малибу твърдеше, че Спейси се е опитал да го целуне и го е принуждавал да хване гениталиите му по време на процедурата през октомври 2016 г.Самоличността на ищеца така и не стана ясна. Адвокатът на масажиста заведе дело срещу Спейси през септември 2018 г., а наскоро уведоми защитниците на актьора, че клиентът му е починал. Смята се, че причината за смъртта му е рак.В понеделник прокуратурата официално прекрати случая.", "date": "2019.10.30", "title": "Прекратиха делото за секстормоз срещу Кевин Спейси, след като ищецът умря"}
{"url": "https://offnews.bg/politika/gerb-kandidatite-za-kmet-v-sofia-na-debat-s-ekipite-si-manolova-krie-714392.html", "text": "Предизборният щаб на ГЕРБ-София и партньорите ни от СДС-София отправихме покана за дебат преди балотажа тази неделя между кандидатите за кмет Йорданка Фандъкова и Мая Манолова, заедно с техните екипи. Мая Манолова отказа участие. Това се казва в позиция на щаба на столичния ГЕРБ. В текста пише още: Категорично изразихме позиция, че дебатът трябва да се проведе на неутрална територия и с възможност да бъде отразен от всички медии, които искат това.  Обществената медия е естествен домакин на този дебат.Г-жа Мая Манолова отказа участие в дебата за София, който предложихме, и който обществената медия беше готова да организира. Г-жа Манолова продължава да крие както лицата на хората, които стоят зад нея, така и произхода на средствата, с които финансира кампанията си. Това са много важни въпроси, от които тя продължава да бяга и не дава отговори.Категорични сме, че вече е време, заедно с кандидатите за кмет, да дебатират и екипите им, които ще носят отговорност за изпълнение на предизборните програми.", "date": "2019.10.30", "title": "ГЕРБ: Кандидатите за кмет в София на дебат с екипите си, Манолова крие с кого ще работи"}
{"url": "https://offnews.bg/politika/osem-partii-i-koalitcii-zad-parvan-dangov-na-balotazha-714411.html", "text": "Осем партии и местни коалиции в Дупница заявиха категорична подкрепа за кандидата за кмет на \"БСП за България\" Първан Дангов. На пресконференция днес, на която присъстваха лидерите и щабовете на всички осем кандидати в местните избори в Дупница, д-р Пламен Соколов от Коалиция “Заедно за промяна” и Георги Градевски от АБВ, заедно с кандидата на БСП Първан Дангов, обявиха целите и идеите, около които се обединяват.“Промяната в Дупница е възможна! Вотът от първия тур показва, че близо 11 хиляди дупничани искат тази промяна и са гласували за нея. Ние обединяваме сега това тяхно желание. Няма да водим безпринципни разговори или пазарлъци за постове. Обединява ни общата позиция за бъдещето на Дупница. Ще работим позитивно, въпреки мръсната кампания, която вече започнаха от ГЕРБ“, категоричен беше кандидатът на БСП Първан Дангов. Той допълни, че управляващите губят контрол от страх да не загубят. „Опитват се да омаскарят всички, да водят битки с миналото, опитват се дори да откраднат историята на Дупница. Няма да позволим това”, добави Дангов.Според Георги Градевски от АБВ резултатите от първия тур ясно са показали, че Дупница иска промяна. \"Трябва да обединим усилията си, за да не предадем доверието на хората, които пуснаха бюлетини за нас. Заставам плътно до Първан Дангов, доверявайки се на опита, мъдростта и знанията - на него и екипа му. Нека най-после Дупница да тръгне в положителна посока”, каза Градевски.Д-р Пламен Соколов от коалиция “Заедно за промяна ” заяви, че застава категорично в подкрепа на Първан Дангов. \" Нашата подкрепа е заявена от лидерите на 8 партии. Подчертавам, че не искаме нищо срещу тази подкрепа. Искаме този обединен вот да покаже, че градът различава почтеното от пошлото\", коментира той.Кандидатът за кмет на Дупница от БСП благодари и за подкрепата на хората с десни убеждения. \"Лично аз, както всички ние тук, не делим съгражданите си на леви и десни. Дупница няма нужда от разделение, а от обединение. И това е обединението около истинските ценности. Гласувайте в следващата неделя, за да защитим свободата и демокрацията в Дупница”, завърши Първан Дангов.", "date": "2019.10.30", "title": "Осем партии и коалиции зад Първан Дангов на балотажа"}
{"url": "https://offnews.bg/politika/manolova-shte-uchastva-v-debata-na-spasi-sofia-fandakova-da-ne-se-kri-714384.html", "text": "Независимият кандидат за кмет на столицата Мая Манолова потвърди участието си на дебата, който бе предложен от Спаси София и Борис Бонев.Според нея дебатът трябва да бъде лидерски, защото в неделя хората ще избират между една от двете.Вчера гражданската организация Спаси София отправи официална покана до Йорданка Фандъкова и Мая Манолова за \"професионален и обективен дебат, фокусиран върху конкретните проекти и решения за София.\"Срокът за потвърждение от щабовете на двата кандидата е сряда в 14:00 ч.Дебатът е насрочен за четвъртък в 20:00 ч. и ако се състои, ще бъде предаван на живо в интернет.Спаси София настоява водещ на дебата да бъде Борис Бонев, а в рамките на 1 час Фандъкова и Манолова да дискутират върху 4 теми: транспорт, градска среда, чистота на въздуха и открито управление.", "date": "2019.10.30", "title": "Манолова ще участва в дебата на Спаси София: Фандъкова да не се крие зад ромите в махалите"}
{"url": "https://offnews.bg/politika/momchil-nekov-s-realni-shansove-za-pobeda-na-balotazha-v-silistra-714396.html", "text": "Жителите на Силистра и околните села искат промяна на местно ниво заради разочарованието от лошото управление на общината вече 8 години.„Изключително сериозен е проблемът с комарите, а също така и зловонието в града, лошото снегопочистване и уличното обезопасяване, тировете- стигащи почти до центъра на града, липсата на качествен и редовен обществен транспорт. Туроператорите подминават Силистра, въпреки големия потенциал и културното наследство, вместо това водят хиляди туристи в зоологическа градина в Кълъраш.”Това заявиха граждани по време на срещи с кандидата от Местна коалиция „БСП за България” Момчил Неков след вота в неделя. „Силистра има голям потенциал за развитие на логистиката, производство, туризъм. През последните години обаче не просто не се развиваха тези отрасли, а средата се влоши още повече. Опонентите доказаха до какво води нищоправенето. В дъното сме на почти всяка национална класация” коментира Момчил Неков.„Имам предложения как да върнем живота в Силистра и от административен да станем привлекателен и притегателен икономически център. Последните години в Силистра има голям отлив на инвестиции – чуждестранни намаляват драстично, а условията и бизнес средата за местния бизнес се влошават. Регионална марка „Произведено в Силистра” е едно добро решение, което ще даде видимост на местното производство. Хората ще знаят какво консумират и откъде идва то. За младите и семействата с деца може да се въведат облекчения - нулеви такси за детските градини, безплатна млечна кухня. Решения има, не са сложни, но трябва и воля, и енергия. Аз имам и двете!” коментира кандидатът на Коалиция „БСП за България” с номер 67 Момчил Неков.", "date": "2019.10.30", "title": "Момчил Неков с реални шансове за победа на балотажа в Силистра"}
{"url": "https://offnews.bg/zdrave/choveshkiat-papilomavirus-hpv-e-po-opasen-za-mazhete-714391.html", "text": "Честотата на онкологичните заболявания, причинени от човешкия папиломавирус (HPV) при мъжете надхвърля честотата на свързания с него рак на шийката на матката при жените, съобщават изследователи.Твърдението потвърждава проведено още през 2017 година изследване на Annals of Internal Medicine, цитирано от „Ню Йорк таймс“, което установява, че 11 милиона мъже и 3,2 милиона жени в САЩ имат орални HPV инфекции. Сред тях 7 милиона мъже и 1,4 милиона жени са имали щамове, които могат да причинят ракови заболявания на гърлото, езика и други области на главата и шията.Според учените рискът от инфекция е по-висок за пушачите, за хората, които са имали множество сексуални партньори, и за мъжете, които правят секс с мъже. Честият орален секс също повишава риска, констатират експертите. Особено висока е честотата сред мъжете, които имат генитален HPV. Почти половината мъже на възраст от 18 до 60 години имат генитална HPV инфекция, според Центровете за контрол и превенция на заболяванията на САЩ.Човешкият папиломавирус e най-често срещаната сексуално предавана инфекция. Гениталните HPV инфекции са силно заразни и обикновено са свързани със сексуален контакт. Почти всички сексуално активни хора се заразяват в даден момент от живота си. Рисковете се увеличават с броя на партньорите, които имат. Кондомите не осигуряват защита срещу инфекцията, защото вирусът може да се предаде чрез контакт с кожата в зоните, незащитени от презерватива.Особено висок е рискът от HPV в общността на гей и би сексуалните мъже. Обуславя се от сексуалните контакти, които се случват между неимунизирани срещу вируса. Това е причина във Великобритания например да има кампании за ваксиниране срещу този вирус всяка година. Инициативата е на NHS – еквивалент на НЗОК у нас. Насочена е към гей и би мъже до 45-годишна възраст, включително, и предоставя безплатно ваксина срещу човешкия папиломавирус.Има над 100 типа HPV, които заразяват кожата и лигавиците. Основната част от тези инфекции протичат безсимптомно и обикновено се лекуват от само себе си. Продължителните инфекции обаче могат да доведат до рак.Някои от разновидностите на вируса причиняват основната част от карциномите, особено рак на ануса, на гърлото и на пениса при мъжете и на шийката на матката при жените.Добра превенция на последиците от заразяване с папиломавируса е ваксината, която предпазва от HPV инфекции, които причиняват рак и генитални брадавици, т.нар. кондиломи. В идеалния случай тя се поставя преди човек да стане сексуално активен, но защитата е добра, дори да е поставена по-късно. Превенцията на болестите, които може да предизвика човешкият папиломавирус, е причина и у нас да се организират кампании за ваксиниране сред гей и би общността.", "date": "2019.10.30", "title": "Човешкият папиломавирус (HPV) е по-опасен за мъжете"}
{"url": "https://offnews.bg/obshtestvo/v-plovdiv-avtobus-se-zabi-v-darvo-714382.html", "text": "Автобус № 22 от пловдивския градски транспорт се блъсна в дърво на бул. Цариградско шосе в посока квартал \"Скобелева майка\", съобщи БНР. По първоначални данни от полицията съобщават, че автобусът се е движил с несъобразена скорост и след загуба на контрол шофьорът се е забил в дървото. Оказана е медицинска помощ на 43-годишния шофьор и две пътнички.Шофьорът не е употребил алкохол.Според очевидци на шофьора му е прилошало и тогава е изтървал управлението на автобуса. Няма пострадали пътници, но от силният удар дървото се е разцепило и паднало на булеварда.", "date": "2019.10.30", "title": "В Пловдив автобус се заби в дърво"}
{"url": "https://offnews.bg/tehnologii/facebook-konferentcia-sabira-25-dokazani-spetcialisti-na-edna-stcena-714400.html", "text": "За трета поредна година ще се проведе практическата Facebook Бизнес Конференция на 15 ноември (петък) в Интер Експо Център.Тази година организаторите очакват 500 участници и са подбрали 25 лектори, които са едни от най-опитните специалисти по дигитален маркетинг в България.Те ще разкажат за най-новите тенденции и работещи стратегии във Facebook & Instagram, които се използват от едни от най-добрите агенции, специалисти и големи брандове в страната. Конференцията ще бъде открита от официалния представител на Facebook за България.Компании като “Нова Броудкастинг Груп”, “PEUGEOT”, “Sopharma”, “TESY” посетиха предишните две издания на бизнес конференцията, за да научат кои са новостите във Facebook и как да ги приложат успешно в своите бизнеси.Тази година отново ще присъстват брандове от големи и средни бизнеси, за да се възползват от актуалните и приложими теми, подбрани за предстоящото събитие.Записалите се участници вече са над 200 човека и с нетърпение очакват събитието.Тъй като интересът за конференцията е голям, организаторите ни предоставиха промо код за 10% отстъпка, който нашите читатели ще могат да използват.Какво ще научите на специализираната “Желаещите за развитие в сферата на дигиталния маркетинг се увеличават значително. Поради тази причина ние с радост организираме подобен тип събития, които да предоставят стойностна, актуална и най-вече приложима информация. Целта ни е това да бъде най-практическата конференция в България!”, споделя Стилиян Запорожанов - Facebook специалист и организатор на събитието.Темите за конференцията са добре подбрани - съобразени с актуализациите в социалната мрежа и новостите от света на маркетинга. Лекциите, които са подготвили, са изцяло практически насочени с реални примери и тактики, споделени от лектори с дългогодишен практически опит, знания и професионализъм.Теми на тазгодишната конференция ще са:✔ Лекция в помощ на бизнеса от официалния представител на Facebook за България✔ Новости и промени във Facebook✔Създаване на Social media стратегия✔ Design & Copywriting за постове/реклами✔ Рекламни стратегии за Онлайн магазини✔Рекламни стратегии за B2B бизнеси✔ Стратегии за ефективен Ремаркетинг✔ Съвети за Instagram Marketing✔ Реклама и инфлуенсъри в Instagram Employer Branding в Instagram & Facebook✔ Успешни истории/съвети от начинаещи специалисти и от мениджъри на големи брандове✔ Дискусионни панели с експертиПовече информация за билети, лектори и програма на конференцията може да научите тук: /", "date": "2019.10.30", "title": "Facebook конференция събира 25 доказани специалисти на една сцена"}
{"url": "https://offnews.bg/bojni/zvezdi-v-bojnite-sportove-debiutirat-po-pravilata-na-senshi-v-rusia-714404.html", "text": "Едни от най-големите имена в бойните спортове на световно ниво ще се състезават за пръв път по правилата на SENSHI.Правилникът, който е изготвен от Професионалната лига на Световния киокушин съюз и досега се играеше единствено и само на арената на зрелищната българска верига за професионални бойни галавечери SENSHI, ще дебютира и на едно от най-големите събития в руските бойни спортове в Москва, което предстои на 1 ноември - \"Битката на шампионите 11: Школа срещу школа\".В турнира ще участват световни, европейски и национални шампиони от Франция, Чехия, Иран и Русия, а по време на него ще се реши при кого ще отидат световната титла по кикбокс, версия WAKO, междуконтиненталният пояс по муай тай на WMC и титлата от професионалната верига SENSHI KWU.Правилникът на SENSHI, по който ще се състезават доказаните бойци, съчетава умения и техники в киокушин от самото му създаване, като в същото време позволява почти всичко на ринга. По време на двубоите си бойците могат да използват удари в главата с лакти, както и прехвърляния.Киокушинът ще бъде представен от трима бойци – шампионите от третото издание на SENSHI в Камчия SENSHI CUP Андрей Чехконин (Русия) и Тимур Гасташев (Русия), както и от Ян Сокуп от Чехия. Сблъсъкът по правилата на SENSHI ще бъде между европейския и двукратен световен шампион Тимур Гасташев и Ян Сокуп - сребърен медалист от абсолютен шампионат.В двубой за световната титла по кикбокс на WAKO ще влязат двукратния световен шампион Александър Захаров и Закария Лауатни - европейски шампион на ISKA и трикратен шампион на Франция.Магомед Зайнуков (шампион на Русия и двукратен световен шампион) и Масуд Минаей (шампион на Иран по муай тай, европейски шампион по кикбокс и шампион на Европа по кикбокс WKU) ще си оспорват званието междуконтинентален шампион по муай тай във версия WMC.", "date": "2019.10.30", "title": "Звезди в бойните спортове дебютират по правилата на SENSHI в Русия"}
{"url": "https://offnews.bg/futbol/gonzo-obviniava-bfs-za-nedorazumenieto-s-futbolistite-na-uulvarhemptan-714407.html", "text": "Г-н Иванов, много от феновете на Локомотив се питат какво се случва с двамата играчи, които дойдоха под наем от Уулвърхяптън - Джордан Греъм и Силвен Десландес?- Джордан и Силвен си тръгнаха обратно за Англия, защото не можахме да ги картотекираме по време на трансферния прозорец по вина на БФС. Техните ТМС (трансферни системни) мениджъри не успяха в срок да регистрират играчите и двамата останаха без права да се състезават за Локомотив. Съжаляваме, че двама добри футболисти си отидоха и не можахме да ги ползваме. Локомотив е най-потърпевш от ситуацията, водихме дела, но УЕФА не разреши да ги картотекираме заради грешката на футболния съюз.Да очакваме ли някой от двамата да се завърне в Локомотив?- Проведохме разговори със спортния директор на Уулвърхямптън и получихме уверението, че Джордан Греъм може да подпише отново с нас след 1 януари 2020 г., но това е вече въпрос на преговори. Пак казвам, Локомотив няма вина за случилото се.Кой е виновен в цялата ситуация?- Мениджърският екип на ТМС системата във футболния съюз. Локомотив качва всички необходими документи на играчите в рамките на трансферния прозорец. От БФС, и в частност ТМС мениджърите, изпуснаха срока и не регистрираха Джордан и Силвен. Oт Локомотив направихме опит по съдебен начин да ги картотекираме, наехме адвокат, но не получихме разрешение. Уулвърхямтън прецени, че играчите трябва да прекратят своите договори с Локомотив и да се завърнат в Англия, за което ние безкрайно много съжаляваме.", "date": "2019.10.30", "title": "Гонзо обвинява БФС за недоразумението с футболистите на Уулвърхемптън"}
{"url": "https://offnews.bg/sviat/ankara-osadi-ostro-reshenieto-na-sasht-za-armenskia-genotcid-714409.html", "text": "Турският външен министър Мевлют Чавушоглу осъди категорично решението на Камарата на представителите на САЩ за събитията от 1915-1917 г. в Османската империя, като го нарече „срамно”, предаде Анадолската агенция.Според Чавушоглу, САЩ се опитват да „отмъстят” на Турция за това, че се е намесила в плановете им, провеждайки операцията „Извор на мира” в Сирия.„Изцяло отхвърляме резолюцията, с която САЩ признава арменския геноцид. Този документ е предназначен за вътрешната аудитория и няма никакви исторически и правни основания. Това решение не е от никакво значение за правителството и народа на Турция. Политически мотивираният документ служи на интересите на арменското лоби и антитурските кръгове в САЩ, и нищо повече. Опитите на парламентите да изопачат историческите събития с личен умисъл е ужасяваща грешка“, пише в текста на официалното изявление на външното министерство в Анкара.Освен това е подчертано, че в резолюцията на Камарата на представителите има позоваване на акта за геноцид, което противоречи на конвенцията на ООН за предотвратяване на престъплението геноцид и това представлява грубо нарушение на законодателството на САЩ и нормите на международното право.Припомня се, че властите в Армения през 2005 г. отказаха на предложението на Анкара да сформират съвместна комисия от историци.„Решението на Камарата на представителите е прието в крайно чувствителен за регионалната и международната общественост период и преследва целта за нанасяне на вреди в отношенията между Турция и САЩ. Безспорно, тази резолюция бие по имиджа на Камарата на представителите като цяло и нанася удар по имиджа на САЩ в Турция“, се посочва още в изявлението.То завършва с надеждата да се запазят приятелските отношения между двете съюзнически държави и че „приятелите в САЩ ще отправят решителна критика срещу позицията на законодателите, и ще ги призоват за отговорност“.Американският посланик в Турция Дейвид Сатърфийлд днес бе извикан в министерството на външните работи в Анкара заради приетите от Конгреса две резолюции. Според информация от дипломатически източници, на която се позовава Анадолската агенция, Сатърфийлд е бил информиран за безпокойството на турската страна по повод резолюциите за арменския геноцид и за санкциите срещу Турция.Арменският премиер Никол Пашинян и външният министър Зохраб Мнацаканян приветстваха решението на Камарата на представителите на САЩ да признае геноцида.„Приветствам историческия вот на Конгреса на САЩ, признаващ Геноцида над арменците. Резолюция 296 е смела стъпка в служба на истината и историческата справедливост, което ще донесе утеха на милионите арменски потомци, оцелели в геноцида”, написа Пашинян в Туитър, цитиран от руските агенции.Камарата на представителите на САЩ прие резолюция, официално признаваща арменския геноцид в Османската империя, одобри законопроект за налагане на санкции срещу Турция заради военната операция в Сирия, съобщиха турските медии.Досега официалното определение на Вашингтон за събитията от 1915-1917 г. беше „зверство“ и така се свидетелстваше уважение към позицията на Турция, според която арменският народ не е бил подложен на етническо прочистване.Законопроектите предвиждат санкции срещу висши служители от властите в Турция, в това число министъра на отбраната Хулуси Акар. Активите на турски политици ще бъдат блокирани, ще се наложат санкции срещу турската банка „Халкбанк“. Конгресът ще се запознае и с данните за активите на семейството на президента Реджеп Ердоган и ще подготви санкции.", "date": "2019.10.30", "title": "Анкара осъди остро решението на САЩ за арменския геноцид"}
{"url": "https://offnews.bg/obshtestvo/api-prizovava-shofiorite-da-ne-tragvat-s-letni-gumi-v-planinite-714393.html", "text": "През следващото денонощие се очаква влошаване на времето и е възможно дъждът да премине в сняг. Прогнозата на синоптиците е за значително застудяване, съобщи Агенция \"Пътна инфраструктура\" (АПИ). Ведомството предупреждава шофьорите, на които им предстои да пътуват в планинските проходи, да не тръгват с летни гуми, както и да шофират със съобразена скорост. От агенцията добавят, че пътноподдържащите фирми са в готовност да реагират веднага при нужда в проходите с надморска височина над 550 метра. Агенция \"Пътна инфраструктура\" призовава пътуващите да подготвят автомобилите си за движение в зимни условия. ", "date": "2019.10.30", "title": "АПИ призовава шофьорите да не тръгват с летни гуми в планините"}
{"url": "https://offnews.bg/sviat/sasht-prizna-armenskia-genotcid-714394.html", "text": "САЩ призна арменския геноцид.Камарата на представителите прие с 405 гласа \"за\" и само 11 \"против\" резолюция, в чийто текст се казва, че САЩ признава масовите убийства на арменци за геноцид и осъжда избиването на 1,5 милиона арменци в Османската империя в периода 1915-1923 г.Гласуването показа ширещото се неодобрение към турското правителство както от страна на демократите, така и от страна на републиканците.Малко след гласуването конгресмени от двете партии подкрепиха с голямо мнозинство закон, задължаващ президента Доналд Тръмп да наложи санкции на Турция заради нахлуването в Северна Сирия. Наследникът на империята - Турция - винаги се е противопоставяла остро на твърдението, че срещу арменците е извършен геноцид, въпреки че той е признат от 32 държави по света, включително Франция, Русия, Италия, Канада, Бразилия. Сега към тях се присъединява и САЩ и Турция реагира с официалния коментар, че \"правителството и народът ѝ смятат резолюцията за \"нищожна и невалидна\".Според Турция твърдението за геноцид е лишено от всякаква историческа и правна основа, а приемането на резолюцията е \"безсмислена политическа стъпка с единствен адресат арменското лоби и антитурски групи\".В отговор на приемането на резолюцията американският посланик в Турция Дейвид Сатърфийлд бе привикан в турското Външно министерство.", "date": "2019.10.30", "title": "САЩ призна арменския геноцид"}
{"url": "https://offnews.bg/politika/ivancheva-i-petrova-obiaviha-podkrepa-za-maia-manolova-714361.html", "text": "Десислава Иванчева и Биляна Петрова заявиха подкрепа за Мая Манолова на втория тур на изборите за кмет на София.\"Това беше трудно решение, но ние смятаме, че липсата на позиция е равно на безотговорност. Ние сме убедени, че моделът на управление в София трябва да се промени и ние заставаме зад кандидатите на промяната, кандидатите, изправящи се срещу ГЕРБ, които се ангажират да работят за запазване на зелените площи и междублоковите пространства в столицата. Ние очакваме от г-жа Манолова, че ще сложи край на порочните практики за облагодетелстване на определени кръгове и ще работи за интересите на жителите на София\", обявиха в съобщение до медиите двете участнички в първия тур на изборите.Бившата кметица на столичния район \"Младост\" Десислава Иванчева бе кандидат-кмет за София, а Биляна Петрова - за районен кмет на \"Младост\". Те изброяват ангажиментите, които очакват от Манолова: преместване на строежите от междублокови пространства в Младост и другите квартали в София; стриктно следене за спазване на минималния изискуем процент озеленяване при ново строителство; проверка на реституциите и продажбите на общински имоти; борба с имотните измами; прекратяване продажбата на общински терени, за да има къде да се изграждат училища, детски градини и да се местят инвеститори.", "date": "2019.10.30", "title": "Иванчева и Петрова обявиха подкрепа за Мая Манолова"}
{"url": "https://offnews.bg/evropa/bnr-ursula-fon-der-lajen-e-othvarlila-rumanskia-kandidat-za-evrokomis-714398.html", "text": "Председателят на Европейската комисия Урсула фон дер Лайен е отхвърлила новия румънски кандидат за еврокомисар Виктор Негреску, съобщи БНР, като се позова на собствени анонимни източници.Мотивът е, че при номинацията не е била спазена процедурата в Румъния, която изисква номинацията да бъде одобрена от парламента след изслушване там. Европейският парламент отхвърли първото предложение на Румъния за еврокомисар, в лицето на депутатката и бивш министър Рована Плъмб от Социалдемократическата партия, и поиска нова кандидатура. Тогава румънското правителството с премиер Виорика Дънчила предложи евродепутата Дан Ника, но фон дер Лайен отхвърли предложението и поиска нов кандидат. Освен по румънската кандидатура, неяснота има и по друг въпрос: трябва ли Великобритания да излъчи еврокомисар, след като страните-членки на ЕС приеха удължаване на срока, в който трябва да напусне Съюза до 31 януари 2020 г.В момента правните служби на ЕС се опитват да дадат отговор на въпроса.", "date": "2019.10.30", "title": "БНР: Урсула фон дер Лайен е отхвърлила румънския кандидат за еврокомисар"}
{"url": "https://offnews.bg/politika/mir-i-bsp-shte-upravliavat-zaedno-sozopol-714363.html", "text": "В община Созопол предстои изключително важен втори тур на местните избори. На балотаж са кандидата на БСП Тихомир Янакиев и кандидата на ГЕРБ Красимира Германова. Вече е ясно разпределението на общинските съветници в общинския съвет на Созопол, както следва: БСП – 7, ПП МИР – 2, СДС – 4 и ГЕРБ – 4. След изборът в неделя стана ясно, че ПП МИР и БСП формират стабилно мнозинство в местния парламент и ще управляват заедно община Созопол.Председателят на ПП МИР инж. Симеон Славчев заяви, че с обединението си ПП МИР и БСП разбиват политическото статукво в Созопол и ще въведат нов модел на управление в общината. Той подчерта, че от МИР категорично застават зад кандидатурата на Тихомир Янакиев от БСП за балотажа в неделя, чиято кметска кандидатура събра 45.12% от гласовете на созополчани.„Призовавам всички жители на община Созопол да подкрепят Тихомир Янакиев, с което ще се постави край на страха и мутринизацията в общината” категоричен е председателят на ПП МИР Симеон Славчев, и заключи, че моделът на разбиване на политическото статукво в Созопол много скоро ще бъде последван и от други общини в България.", "date": "2019.10.30", "title": "МИР и БСП ще управляват заедно Созопол"}
{"url": "https://offnews.bg/tenis/grigor-izliza-v-rannia-sledobed-za-vtoria-si-mach-v-parizh-714362.html", "text": "Най-добрият ни тенисист Григор Димитров ще изиграе втория си мач от турнира в зала в Париж в днес. Съперник на българина ще бъде Давид Гофен, а срещата е трета от програмата на Корт №1.Вечра Гришо надделя над Юго Умбер от Франция, но днес ще има по-тежка задача пред себе си. Срещата между Димитров и Гофен се очаква да бъде не преди 14:30 - 15:00 часа българско време.Доминик Тийм и Милош Раонич пък откриват програмата на централния корт. Победителят от двойката ще играе с Григор или Давид. След това има мачове на Стефанос Циципас, Новак Джокович и Рафаел Надал. Както и френско дерби между Гаел Монфис и Беноа Пер. Стан Вавринка е срещу Марин Чилич.Централен корт: (започват в 12:00 ч.): Доминик Тийм – Милош Раонич Стефанос Циципас – Тейлър Фриц Гаел Монфис – Беноа Пер Новак Джокович – Корентен Муте Рафаел Надал – Адриан Манарино (не преди 20:30 ч.) Матео Беретини – Жо-Вилфрид Цога (не преди 21:30 ч.)Корт №1: (започват в 12:00 ч.): Ройер/Тъкау – Гранойерс/Себайос Фабио Фонини – Денис Шаповалов Григор Димитров – Давид Гофен Стан Вавринка – Марин Чилич Кайл Едмънд – Диего Шварцман", "date": "2019.10.30", "title": "Григор излиза в ранния следобед за втория си мач в Париж"}
{"url": "https://offnews.bg/zdrave/lichnite-lekari-nedovolni-ot-biudzheta-za-izvanbolnichna-pomosht-714397.html", "text": "Общопрактикуващите лекари настояват бюджетът за първична извънболнична помощ (ПИМП) за 2020 г. да бъде повишен с 25 млн. лв. спрямо сегашния. В позиция предоставена на медиите от Националното сдружение на общопрактикуващите лекари в България (НСОПЛБ) твърдят, че предложението им е напълно изпълнимо при настоящата събираемост на здравноосигурителните вноски. Писмото е адресирано до всички отговорни институции.От НСОПЛБ заявяват своето несъгласие с първоначално обявеното увеличение на бюджета за сектора в размер на 19 млн. лв., което е с 6 млн. лв. по-малко от исканото от съсловието. Личните лекари смятат, че спестените 6 млн. от бюджета за ПИМП на фона на 4.744 милиарда лева бюджет на НЗОК не трябва да са за сметка на запълване на някоя друга \"празнина\".\"Предвиденият за ПИМП бюджет би трябвало да осигури поддържане на съществуването на нашите практики като покрива разходите (нека най-общо ги наречем консумативи) и възнагражденията, осигуровките и данъците\", се казва още в позицията.В системата на ПИМП, освен близо 4200 ОПЛ, работят още около 4000 медицински специалисти, в т.ч. медицински сестри и още други сътрудници, свързани с дейността на практиките, което означава, че съобразно законите от предвидения първоначално бюджет се връщат към държавния 38% за осигуровки, 10% данъци и ако има дивиденти - още 5%.От Сдружението правят тези уточнения, \"за да се избегне погрешната представа, че средствата, които изискваме като бюджет автоматично се превръщат в чисти доходи, които влизат в джоба общопрактикуващия лекар.\" Те посочват и данни за низходящата тенденция в бюджета за първична медицинска помощ, която с предвиденото за 2020 г. увеличение с 19 млн. лв. ще се задълбочи. ", "date": "2019.10.30", "title": "Личните лекари  - недоволни от бюджета за извънболнична помощ"}
{"url": "https://offnews.bg/zdrave/blizkite-mi-prieha-po-trudno-fakta-che-sam-gej-otkolkoto-che-sam-hi-714402.html", "text": "Разкажи ми как се случи. Как го установи, през какви процеси премина?Установих го при тестването в център за сексуално здраве преди 6 години. За мен е неприятно да слушам съответната организация да говори по мероприятия как спасява животи и предоставя психологически подкрепа. Може би на немалко хора я предоставят. На мен такава не ми беше предоставена и не мога да си крия чувствата.Предполагах, че може да съм носител на ХИВ, защото бях правил секс без презерватив. Дотогава винаги се опитвах поне веднъж годишно да се тествам. Така при поредния преглед разбрах.Живеех в чужбина и идвах до България, запознах се с различни хора, говорих с учени. През 2013 г. в САЩ вече се е препоръчвало на немалко места да се започне антиретровирусна терапия, веднага след установяване на положителен резултат. След като стана ясно, че моят тест е положителен, казах – аз съм готов да започна, хайде, скоро пак заминавам за чужбина. - Чудех се къде да започна – тук или там. Отговориха ми - ако твоите клетки са „високи“, няма смисъл. Питах - сигурни ли сте, аз съм общувал с различни учени. Свързаха ме с друга фондация и там получих същия отговор. Пак им казах - сигурни ли сте, аз работя в западна държава, ще мога да започна хубава терапия. Разубедиха ме.Това е моето голямо разочарование. Какво се случва? Неправителствените организации плюят Министерството на здравеопазването, с което съм съгласен, но самите неправителствени организации тогава какви са били? Защо аз съм знаел, че тази терапия е успешна и вече препоръчителна на Запад, а те не? Това са пропилени години от живота ми. Защото аз се върнах в чужбина и две години не предприех нищо. Аз съм можел да започна терапия и да стана „неоткриваем“ още тогава, а не да чакам две години.През тези две години не говорих с никого за моя проблем, но вирусът прогресивно е вършил своята деструктивна работа. Имал съм късмет, че имам имунитет, който е поддържал ниско ниво на вирусен товар и когато най-сетне започнах терапия, след 4 седмици имах „неоткриваем“ ХИВ. Но разочарованието си просто не мога да го скрия. Неправителственият сектор има много хляб да изяде. Тази психологическа подкрепа, за която се говори досадно често, аз не съм я получил, а и бях прочел повече от себепровъзгласените експерти в сектора. Минах сам през този процес преди 6 години. Да, терапията спасява живот, но нещата у нас не са толкова професионални, колкото се представят.Как преживя този момент?Много трудно. Казах на сестра ми веднага, но след това не сме говорили по темата. Тя беше единственият човек, който знаеше, през двете години преди да започна терапия. Когато реших да я започна, казах на всички – майка ми, баща ми, приятелите ми, на бабите ми. Вече всички знаеха, но никой не може да ми върне тези две години на депресия, на нещастие „скрит в килера“.Ти се затвори?Беше ми много трудно. Работех и учех. Много сериозно се отдадох и на работата, и на ученето и на не-мисленето за ХИВ вътре в мен.Имаше ли значение за теб кой те е заразил?Аз защитавам идеята, че човек, който е наясно с ХИВ и начина, по който той се предава, и е инфектиран (освен ако не е бил изнасилен или подложен на някакъв вид сексуален тормоз), трябва да поеме отговорност за това, което се е случило. Щом правиш необезопасен секс, не можеш да се оправдаваш с обяснението „той ме увери, че е чист“. Аз казвам – чакай малко, ти даваш съгласие, ти си се съгласил. Да, той е излъгал, той е манипулативен, той е най-ужасният човек на света, но правенето на секс без презерватив не може да ти бъде наложено. Този факт, че даваме съгласието си, много хора не могат да го приемат според мен.", "date": "2019.10.30", "title": "'Близките ми приеха по-трудно факта, че съм гей, отколкото че съм ХИВ-позитивен'"}
{"url": "https://offnews.bg/zdrave/mladite-lekari-nishto-ne-e-postignato-sled-razgovorite-v-mz-714368.html", "text": "Нищо не е постигнато след серията срещи в МЗ, заяви специализантът д-р Александра Вълчева по БНР, по повод изтичащия в края на октомври срок за обществено обсъждане на наредбата за лекарите-специализанти. Тази наредба беше повод младите специалисти да излязат на протест, тъй като условията, предвидени в нея не ги удовлетворяваха.По думите на д-р Вълчева, специализант в \"Пирогов\", информацията от здравното министерство, че има много сходни позиции с протестиращите е странна, тъй като в рамките на проведения след протеста разговор не са били установени такива сходства.Лекарката уточни, че младите медици не са поканени на нова среща с Министерството на здравеопазването и допълни, че комуникацията им с МЗ е затруднена.По думите ѝ наредбата за лекарите-специализанти е важна, защото \"точките и клаузите в наредбата за специализация са основното нещо, което стимулира или демотивира младите кадри, които тепърва започват работа в системата, да останат или да заминат в чужбина\". Тя сподели, че се подготвя да замине на специализация в чужбина.\"Нямаме подкрепа от Българския лекарски съюз\", посочи д-р Вълчева и заяви, че младите лекари специализанти ще продължат с протестите си срещу наредбата, която предвижда разпределението им за специализация в болници в страната, без право на избор от тяхна страна.", "date": "2019.10.30", "title": "Младите лекари: Нищо не е постигнато след разговорите в МЗ"}
{"url": "https://offnews.bg/112/parkirani-koli-goriaha-v-sofia-tazi-nosht-714370.html", "text": "Паркирани коли бяха подпалени тази нощ в столичните квартали \"Хиподрума\" и \"Гевгелийски\", съобщи МВР. Сигналът за горящи автомобили в \"Хиподрума\" е получен минути след полунощ. На място незабавно са изпратени екипи на полиция и пожарна, огънят е погасен. Няма данни за пострадали хора, нанесени са само материални щети. При пожара напълно са изгорели три от колите, а други четири, паркирани в близост, са частично обгорели.Няколко часа по-късно, малко след 4.30 часа, е съобщено и за запален автомобил в ж.к. „Гевгелийски“. От огъня е опожарен автомобил, засегнати са още три, паркирани в непосредствена близост. Живущи в тамошния блок 2 предполагат, че изгорелия напълно Мерцедес А-класа е умишлено подпален. Собствениците му живеят под наем там. И допълват, че истинският късмет е, че колата не е била паркирана сред основните две редици домуващи автомобили (увеличили се след затварянето на близкия платен паркинг).Образувани са досъдебни производства. (Снимките са от паркинга в \"Гевгелийски\")", "date": "2019.10.30", "title": "Паркирани коли горяха в София тази нощ"}
{"url": "https://offnews.bg/obshtestvo/prof-tagarev-ruski-samolet-s-raketi-c-400-e-preletiat-nad-balgaria-z-714367.html", "text": "Руски самолет със зенитни ракети С-400 е прелетял над България, за да участват във военното учение „Славянски щит 2019 г.“ в Сърбия.Това заяви проф. Тодор Тагарев, бивш министър на отбраната от 13 март до 29 май 2013 г., пред БГНЕС.Пред медията МВнР е потвърдило за полета, който е бил извършен в съответствие с приложимото за случая българско законодателство.В нощта на 22 и 23 октомври самолет Ан-124 на руските ВВС прелита над територията на България. Неговият маршрут е от Москва, Ростов на Дон, над Черно море и България за Белград, посочи проф. Тагарев и подчерта, че не става дума за граждански полет.„Абсолютно задължително е да се получи разрешение от българските официални власти. В противен случай такъв самолет на чужда държава би бил цел на нашите ВВС. Ако ВВС не са уведомени, че ще има такъв полет, би трябвало да го спрат, но изглежда всичко е минало спокойно и предполагам, че са били уведомени. Най-вероятно от съответната дирекция на МВнР“, обяснява специалистът.Според Закона за отбраната разрешението трябва да бъде получено от Дирекция \"Консулска\" във външно министерство, което информира оперативния център на ВВС, обяснява процедурата той.От пресцентъра на МВнР посочват, че военно-транспортен самолет на Руската федерация, превозващ личен състав, въоръжение и техника е преминал през въздушното пространство в съответствие с приложимото за случая българско законодателство.Учението беше посетено от президента Александър Вучич, който заяви, че Белград иска да придобие ЗРК С-400, но не може да си го позволи. “Искаме и С-400, но само ако руснаците ни го оставят, иначе не можем да си го позволим”, каза тогава той.Съвместното военно учение приключва утре.Миналата седмица на посещение в Белград беше и руският министър-председател Дмитрий Медведев, а веднага след това в Москва беше сръбският премиер Ана Бърнабич, която подписа там договора за присъединяването на Сърбия към Евразийския икономически съюз.Брюксел направи официално изявление по този повод, предупреждавайки Сърбия, че не може да членува в Евразийския съюз и да преговаря за членство в ЕС, припомня БГНЕС.Малко по-късно от МВнР изпратиха до медиите съобщение, в което описват процедурата:     ", "date": "2019.10.30", "title": "Проф. Тагарев: Руски самолет с ракети C-400 е прелетят над България за Сърбия"}
{"url": "https://offnews.bg/politika/hodzha-kmet-s-bismilliah-vzemete-parite-na-dps-i-glasuvajte-za-gerb-714366.html", "text": "Ходжата и досегашен кмет на велинградското село Пашови Хусеин Ходжа призовава мюсюлманите на митинг, най-вероятно във Върбица, да вземат \"с бисмиллях\" парите, които им раздават от ДПС и да подкрепят кандидата на ГЕРБ. Това се вижда от видео заснето на предизборното събитие на мегдана. Скандалното в случая е, че религиозно лице агитира по недопустим начин. Бисмиллях е съкратена форма на арабски език на израза \"В името на Аллах\".Ето какво казва ходжата-кмет:Хусеин Ходжа показва колегата си Алиев под одобрителните възгласи и възгласи \"Браво\" на множеството.Според данните на ЦИК обаче и двамата ходжи от ГЕРБ са загубили вота още на първия тур от кандидатите на ДПС.", "date": "2019.10.30", "title": "Ходжа-кмет: С бисмиллях вземете парите на ДПС и гласувайте за ГЕРБ"}
{"url": "https://offnews.bg/politika/deputatite-se-varnaha-na-rabota-za-niama-i-chas-osvobodiha-siderov-i-714364.html", "text": "Парламентът освободи лидера на \"Атака\" Волен Сидеров и на Лиляна Павлова от ГЕРБ като народни представители.Това стана в първия работен ден на депутатите след двуседмичната предизборна ваканция. Той се оказа и единствен, като продължи около 45 минути. Веднага след това народните представители отново излязоха в нова едноседмична ваканция - заради втория тур на изборите. На работа ще се върнат в сряда, 6 ноември.Сидеров сам обяви, че подава оставка по време на предизборната кампания. В залата тя бе подкрепена от 149 от общо 166 гласували депутати. Имаше 8 въздържали се и 9 против. Като мотив атакистът посочи, че се отказва, защото е бил кандидат за кмет на София и няма да е честно спрямо избирателите след кампанията да се върне в парламента. На първия тур в София Сидеров получи 6244 гласа (1,44%)Народното събрание прекрати пълномощията и на народния представител Лиляна Павлова. Тя подаде оставка на 16 октомври. Павлова бе номинирана за вицепрезидент Европейската инвестиционна банка (ЕИБ). ", "date": "2019.10.30", "title": "Депутатите се върнаха на работа за няма и час, освободиха Сидеров и Павлова и излязоха във ваканция"}
{"url": "https://offnews.bg/bojni/tajsan-fiuri-imal-poveche-fenove-v-sasht-ot-diontej-uajldar-714369.html", "text": "Бившият световен шампион в тежката категория на професионалния бокс Тайсън Фюри вярва, че последните му битки в Лас Вегас, както и изявите му в Световната федерация по кеч (WWE), са го превърнали в по-голяма звезда в САЩ от Дионтей Уайлдър.\"Вече имам повече американски фенове от него. Поради каквито и да било причина той не е популярен в Америка и хората не го харесват. Той постоянно крещи \"Бомбен отряд\" и претендира, че има харизма, но всъщност няма и е изключително повърхностен.Зад това няма интелект, той може да каже неща, които нямат смисъл. Аз също говоря глупости, но понякога не мога да разбера какво иска да каже Уайлдър\", коментира Фюри.Циганския крал не изключва възможността да се получи изненада в предстоящата битка между Дионтей Уайлдър и Луис Ортиз.Двамата ще се изправят един срещу друг на 23 ноември в зала \"MGM Grand\" в Лас Вегас, САЩ. Ако Уайлдър спечели, той ще бъде в състояние да проведе реванш с Фюри – който е насрочен за февруари 2020 година.\"Преди всичко Дионтей трябва да приключи битката без контузия и да победи. Мисля, че той трябва да вземе този двубой, но Луис Ортиз е опасен съперник и не бива да бъде подценяван или да се гледа зад гърба му.Той е един от най-опасните боксьори в света през първите четири или пет рунда. Той е 193-ов левичар, който може да удря силно\", сподели Фюри.", "date": "2019.10.30", "title": "Тайсън Фюри имал повече фенове в САЩ от Дионтей Уайлдър"}
{"url": "https://offnews.bg/zdrave/startira-kampania-za-bezplatno-zalichavane-na-belezi-714374.html", "text": "Българската асоциация на пострадалите от катастрофи стартира кампания за заличаване на белези, получени в резултат на катастрофи или изгаряния. Процедурите ще са напълно безплатни, а кампанията ще е с продължителност от шест месеца.Според статистиката 100 млн. души всяка година получават белег вследствие на травма. 15% от тези белези имат психо-социален ефект и водят до нарушаване на ежедневната дейност. Затова целта на кампанията е да предостави достъп до лечение на тази група пациенти.В продължение на шест месеца, в специализиран център за лазерна терапия, пострадалите при пътно транспортни инциденти ще могат напълно безплатно да се подложат на процедурите, които ще премахнат белезите. По думите на организаторите в кампанията може да се включи всеки, който има белег с размери над 2 см. Той трябва да се намира в областта на лицето или откритата част на ръцете.Набирането на пациенти ще продължи от 1 ноември до края на декември.", "date": "2019.10.30", "title": "Стартира кампания за безплатно заличаване на белези"}
{"url": "https://offnews.bg/politika/ninova-kak-shte-zhiveem-utre-zavisi-ot-tova-kakvo-pravim-dnes-glasuv-714376.html", "text": "Първият тур на изборите за местна власт премина. Партийните отчети за \"безапелационни\" победи ще правим след втория, а и не им е тук мястото, заяви лидерът на БСП Корнелия Нинова в парламента. Тя заяви още: Искам да поставя на вашето внимание няколко изключително остри въпроса, които касаят всички партии, парламентарни групи и България – пороците в изборния процес, които изкривяват реалния вот на българския народ. Видяхме ги и на тези избори. Първо – ужасяващо купуване на гласове под зоркия поглед на МВР, българските институции и властта. Докато МВР арестуваше, задържаше или изземваше баници на кандидати на БСП, защото черпят с тях за Димитровден, и МВР смята това за купуване на гласове, под техния зорък поглед истинските купувачи на гласове, които са престъпници, защото това е престъпление, спокойно раздаваха до 300 лева за глас. Докато МВР и властта разпитваха кандидат за кмет на БСП дали е бил роми, за да гласуват за него, ромските махали под строй гласуваха за властта. В една секция от 420 души, 383 – 91% гласуваха за властта. В друга от 424 гласоподаватели, 344 или 82% за властта. В един район от 2600, за властта има 2000 ромски гласа. Властта беше употребена, за да плаши хората и всява страх. Чухме откровения на български граждани да казват - „страх ни е от всичко- че ще ни запалят къщата, ще ми запалят колата, ще ми спрат топлия обяд от социалната кухня, ще ме изгонят от работа”. Властта използваше страховете и бедността на хората, които признаваха, че са взели 20 лв., защото са гладни и искат да ядат. На следващо място, цялата общинска и държавна администрация, под страх и по списък, гласува за властта, защото ще си загуби работата, ако не го направи. Развихрихте и ужасяваща компроматна война срещу опонентите – жлъч, омраза и насъскване на българския народ едни срещу други на принципа „разделяй и владей”. Управляващите опорочиха тези избори. По предварителни данни има 400 000 невалидни бюлетини. Затова още на първия ден след изборите отново ще поставим въпроса за машинното гласуване. Премахнахте го, за да фалшифицирате изборите. 400 000 гласа не са отчетени по волята на управляващите, защото няма машинно гласуване, защото така е по-лесно да купуват и изкривяват вота. Още един удар по всички ни – избирателната активност отново е ниска. Колеги, за пореден път призоваваме, замислете се върху това. Това е шамар за всички ни, за всички партии и цялата политическа система. Ако не променим това, хората ще изгонят всички ни и няма да правят разлика между управляващи и опозиция. Ниската избирателна активност е изключително важен въпрос, защото показва апатия и недоверие, че гласът на хората може да реши нещо. Те смятат, че всичко е нагласено и тези 400 000 невалидни бюлетини и купуването на гласове наливат вода в мелницата, че от тях не зависи нищо. Всички трябва да променим поведението си така, че избирателната активност да бъде по-висока. Призовавам всеки свободен българин, който иска това да се промени, да гласува. Злоупотребите на властта в избирателния процес могат да бъдат преодолени само с висока избирателна активност. Затова, уважаеми българи, не стойте по домовете си. Как ще живеете утре- зависи от това какво правите днес. Излезте и гласувайте за себе си и за промяната.", "date": "2019.10.30", "title": "Нинова: Как ще живеем утре зависи от това какво правим днес. Гласувайте за промяната"}
{"url": "https://offnews.bg/obshtestvo/zornitca-praznuva-imen-den-dnes-cherpi-i-zoran-714349.html", "text": "Църквата почита днес светите мъченици Зиновий и сестра му Зиновия. Имен ден празнуват Зорица, Зорница, Зорка и Зоран. Името Зорница има славянски произход и означава \"зора\". Светите мъченици Зиновий и Зиновия били родом от град Егей в Мала Азия. Те живели през III в. и заради вярата си в Христа били подложени на тежки мъчения и накрая били посечени през 285 г.Първоначално светите му мощи били пазени в Банския манастир \"Св. Стефан\" в Косово, а след Косовската битка през 1389 г. били отнесени в близкото село Тренча. Около 1460 г. митрополит Стефан ги отнесъл заради проблеми с турците в манастира в Горна Баня край София. По-късно светите му мощи са пренесени в София, в митрополитския храм \"Св. Неделя\", наричан също \"Свети Крал\", където до днес са предмет на благоговейна почит.Св. мощи са оцелели на пожари и бедствия, на нападения от кърджалии и масовите потурчвания. Мощите оцелели дори и при атентата в катедралния храм на 10 април 1925 година. През 2006 г. Св. Синод на Българската Православна Църква реши да даде част от мощите на св. крал Милутин на Сръбската църква.", "date": "2019.10.30", "title": "Зорница празнува имен ден днес, черпи и Зоран"}
{"url": "https://offnews.bg/futbol/uejn-ruuni-razkri-kakav-e-golemiat-problem-na-mls-714371.html", "text": "Бишият английски национал Уейн Рууни е на мнение, че американското първенство все още не може да набере популярност във футбола поради факта, че в МЛС се дават прекалено ниски заплати.\"Заплатите са големият проблем на лигата в САЩ. Ако видите приходите на клубовете, ще разберете, че те не плащат достатъчно на футболистите си.Това важи най-вече за младите играчи. МЛС трябва да се сравнява с големите европейски първенства, а не с американските лиги. Така би било справедливо\", каза Рууни.Нападателят на практика приключи престоя си зад Океана и ще се върне в родината си. Неговият Ди Си Юнайтед стигна до плейофите, но отпадна още в първия кръг от Торонто.Припомняме, че друга футболна суперзвезда е пред завръщане в Европа. Преди по-малко от седмица Лос Анжелис Галакси, в който играе Златан Ибрахимович, също отпадна от плейофите. Действащото споразумение на шведа с клуба изтича на 31 декември тази година и тогава той става свободен агент. Вчера пък се появи любопитно видео, в което .", "date": "2019.10.30", "title": "Уейн Рууни разкри какъв е големият проблем на МЛС"}
{"url": "https://offnews.bg/medii/sem-zapochva-izbor-na-nov-shef-na-bnr-714355.html", "text": "Първа точка в дневния ред на днешното заседание на Съвета за електронни медии е обявяването на процедура за избор на генерален директор на Българското национално радио. Заседанието е насрочено за 11 часа.До обявяването на процедурата се стигна, след като на 17 октомври членовете на СЕМ прекратиха мандата на Светослав Костов и избраха за временно изпълняващ длъжността Антон Митов - досегашният ръководител на дирекция \"Архиви\".Митов може да остане на поста в продължение на 3 месеца, през които тече конкурсът за генерален директор.Основният мотив за прекратяването на мандата на Костов беше безпрецедентното спиране на ефира на програма \"Хоризонт\" за 5 часа на 13 септември.Светослав Костов обяви, че ще обжалва решението на СЕМ в съда. Той заемаше поста на генерален директор от края на юни т.г.", "date": "2019.10.30", "title": "СЕМ започва избор на нов шеф на БНР"}
{"url": "https://offnews.bg/politika/parlamentat-osvobozhdava-deputatite-liliana-pavlova-i-volen-siderov-714356.html", "text": "Депутатите възобновяват работата си след двуседмичната предизборна ваканция.В първия работен ден в пленарната зала ще се обсъдят прекратяване пълномощията на народните представители Лиляна Павлова от ГЕРБ и на лидера на \"Атака\" Волен Сидеров.Лиляна Павлова напуска Народното събрание за да може да заеме поста на вицепрезидент и член на управителния комитет на Европейската инвестиционна банка.Лидерът на АТАКА Волен Сидеров депозира оставката си в деловодството на НС в края на кампанията си за кандидат-кмет на София.В програмата на Народното събрание е и проект на решение за удължаване до 30 ноември срокът на работа на временната анкетна комисия за изясняване на фактите около случая с изтичането на лични данни от електронната система на Националната агенция по приходите.В мотивите съставът на комисията посочва необходимостта за още време, за да бъдат изслушани представители на различни институции и да се установи наличието на проблеми в ежедневната им дейност, причинена от теча на данни в НАП, съобщава БНР.Временната комисия иска да изслуша и ръководството на приходната агенция за мерките, които е предприело.", "date": "2019.10.30", "title": "Парламентът освобождава депутатите Лиляна Павлова и Волен Сидеров"}
{"url": "https://offnews.bg/futbol/legendi-i-fenove-na-tcska-praznuvaha-dva-iubileia-vav-voennia-klub-714352.html", "text": "Централният военен клуб събра легенди на ЦСКА от всички видове спорт, спортни деятели и фенове по случай два юбилея - 30 години от полуфинала за КНК срещу Барселона и 10 години от създаването на Сдружение \"Червени сърца\".Празника уважиха част от състезателите, които са играли срещу испанския гранд. От името на ръководството на ЦСКА, Пламен Марков връчи почетни плакети на бившите футболисти. Сергей Славчев също поднесе плакети на играчите от името на Сдружението.Водещ на събитието беше Ники Кънчев, а специален гост - любимката на Червена България Йорданка Христова.В края на вечерта на търг бяха продадени портрети на Димитър Пенев, Христо Стоичков и Трифон Иванов. Те бяха нарисувани от художничката Маргарита Христова. Събраните средства от търга ще бъдат дарени на Волейболен клуб ЦСКА.Състав на ЦСКА в полуфинала срещу Барселона: Илия Вълов, Румен Апостолов, Стефан Бачев, Недялко Младенов, Трифон Иванов, Красимир Безински, Георги Димитров-Джеки, Кирил Качаманов, Ивайло Киров, Костадин Янчев, Емил Костадинов, Христо Стоичков, Любослав Пенев, Георги К. Георгиев, Лъчезар Танев, Петър Витанов, Пламен Гетов, Дончо Донев, Румен СтояновТреньори: Димитър Пенев (старши треньор), Петър Жеков (помощник треньор)", "date": "2019.10.30", "title": "Легенди и фенове на ЦСКА празнуваха два юбилея във Военния клуб"}
{"url": "https://offnews.bg/politika/manolova-na-balotazha-v-moia-rajon-shte-glasuvam-za-kandidata-na-demo-714378.html", "text": "„Необходим ми е един глас повече от гласовете на г-жа Фандъкова, за да преборим модела на управление, който управлява София. Две трети от гражданите поискаха промяна и гласуваха за кандидатите на промяната, една трета - за статуквото и г-жа Фандъкова.“Това каза гражданският кандидат за кмет на София Мая Манолова.Тя подчерта, че смята за справедливо промяната да влезе в София и през районните кметове.И смятам, че не става дума за дясно или ляво управление в момента на София, а за корумпирано, срещу което гласуваха две трети от гражданите на столицата“, каза Манолова.„Г-н Орлин Алексиев управляваше години наред както г-жа Фандъкова, така и Общинския съвет и определяше кой, кога, къде и с какъв финансов ресурс ще строи.“„Аз ще разформировам тази комисия, ако стана кмет, каза тя за комисията, която разпределя големите обществени поръчки в Столичния общински съвет, председателствана досега от посочения общински съветник.“По думите на Манолова цялото статукво е впрегнало ресурса си, за да вземе изборите. Имена от ъндърграунда и мутрите са се впуснали да пазят властта. Важно е да се знае кой прави изборите и кой как се домогва до властта, каза още Манолова.„Г-жа Фандъкова е пълен хегемон в ромските квартали. Това е контролиран вот, нали е ясно“, каза Манолова и посочи примери в секции в ромските махали в Слатина, Люлин, Филиповци и кв. Христо Ботев, където Йорданка Фандъкова има например 380 гласа в една секция, Манолова - 30, а нито един друг кандидат няма гласове, както и друг протокол от секция, в която за Фандъкова са гласували 192 души, за Манолова - 16.Според нея имало пълна мобилизация на подземния свят за изборите в неделя.Тя коментира, че е получила много обиди от премиера Борисов, който я е квалифицирал по различни начини.„През цялото време имаше лични нападки върху мен и от г-жа Фандъкова, докато аз показвах проблемите на София - явно някой я е накарал“, добави още тя. Тя се обърна към служителите на общината и заяви, че след неделя те ще могат да продължат да работят и ще спре принципа от чистачката до кмета да са от една партия.Според нея залогът на балотажите и в София, и в България е изборът между демокрацията и диктатурата.\"Изборите в София ще дадат знак за цялата страна - дали сме узрели за смяната на модела на управление или не“, каза още Манолова.", "date": "2019.10.30", "title": "Манолова: На балотажа в моя район ще гласувам за кандидата на Демократична България"}
{"url": "https://offnews.bg/futbol/kiril-despodov-zapisa-nova-silna-iziava-714360.html", "text": "Нападателят на българския национален отбор Кирил Десподов вкара единия от головете за успеха на Щурм Грац с 2:0 над Капфенберг и се класира за четвъртфиналите в турнира за Купата на Австрия.Футболистът порази целта в началото на второто полувреме, а тимът му игра почти цял мач с човек по-малко заради червен картон на Анастасиос Авлонитис в 22-ата минута. Малко преди почивката домакините, които са на дъното във втора дивизия, пропуснаха дузпа.Голът е четвърти за Десподов с екипа на Щурм. Само преди няколко дни бившата звезда на ЦСКА разспипа Санкт Пьолтен с хеттрик за победата с 4:0.Нападателят беше заменен в 67-ата минута от Хуан Домингес, а в добавеното време Беким Балай наказа грешка в защитата на Капфенберг и сложи точка на спора.", "date": "2019.10.30", "title": "Кирил Десподов записа нова силна изява"}
{"url": "https://offnews.bg/futbol/treniorat-na-barsa-mesi-veche-izglezhda-po-svezh-714365.html", "text": "Треньорът на Барселона Ернесто Валверде не спести суперлативите си по адрес на суперзвездата Лионел Меси след победата на каталунците с 5:1 над Валядолид снощи.Aржентинецът блесна с два гола и две асистенции към Артуро Видал и Луис Суарес. Едно попадение добави и Клеман Ленгле. За \"бяло-виолетовите\" точен бе Кико Оливас.Меси вече има 101 попадения под ръководството на Ернесто Валверде, с 37 повече от втория голмайстор в този период Луис Суарес. Освен това аржентинецът отбеляза и за 50-ти път в кариерата си от свободен удар.\"Какво мога да кажа? Всеки път, когато той вземе топката нещо се случва. Става нещо добро за нас и нещо лошо за противника. Лео има талант, който никой друг не притежава.Не става дума само за едно негово движение, което дисбалансира противника. Той вижда неща на терена, които никой друг не успява да види дори от трибуните. Напълно убеден съм в това.Сега той ми изглежда доста по-свеж. Ние сме много щастливи, защото той се справя отлично и ние се наслаждаваме на играта му\", каза Валверде.", "date": "2019.10.30", "title": "Треньорът на Барса: Меси вече изглежда по-свеж"}
{"url": "https://offnews.bg/112/otkriha-tialoto-na-milionerka-v-hladilnika-j-714357.html", "text": "Откриха тялото на убита милионерка залято с бетон и напъхано в хладилника ѝ, съобщи БГНЕС. Тя живеела в в град Чианг Май в Северен Тайланд.Жената, която имала успешен строителен бизнес и се занимавала с благотворителност, спряла да контактува с роднини и приятели на 18 октомври. Служителите на реда били повикани от съседите на 58-годишната Джирахаронинг, които се оплакали от миризмата.По-късно полицията съобщи, че големи суми са били изтеглени от сметката на милионерката, колата и банковите ѝ карти също били изчезнали.За убийството е заподозрян приятелят на починалата, който изчезнал веднага след нейната смърт. 39-годишният Витун Ситабут вече е задържан. Неговото участие в престъплението е доказано от показанията на свидетели, както и видеокамерите в дома на жената.", "date": "2019.10.30", "title": "Откриха тялото на милионерка в хладилника й"}
{"url": "https://offnews.bg/politika/pri-100-prebroiavane-razlikata-mezhdu-fandakova-i-manolova-e-8-58-na-714359.html", "text": "Йорданка Фандъкова получава 36,37% от гласовете на първия тур на местните избори, според информацията, публикувана на страницата на Столичната ОИК про 100% обработени протоколи на секционните избирателни комисии. Мая Манолова е с 27,79%, Борислав Игнатов - с 12,2%, а Борис Бонев - с 10,77% от гласовете.В гласуването за общински съветници Местната коалиция ГЕРБ(СДС) получава 131 536 гласа, или 32,68% от общия брой; \"БСП за България\" - 72 667 гласа, или 18,05%; \"Демократична България-Обединение\" (ДА България, ДСБ, Зелено движение) са получили подкрепата на 58 442 души, или 14,52% от действителните гласове; за независимия Борис Бонев са гласували 42 759 души, или 10,62% от пуснатите бюлетини; за ВМРО-Българско национално движение са гласували 19 407 души, или 4,82% от гласовете; а партия \"Атака\" е получила 7530 гласа, или 1,87% от бюлетините.В изборите за районни кметове балотаж ще има в повечето райони, като в почти всичките водят представителите на ГЕРБ (СДС). Изключенията са район \"Изгрев\", където с преднина от 62 гласа е кандидатът на \"БСП за България\" Делян Георгиев, район \"Средец\", в който води Трайчо Трайков от \"Демократична България-Обединение\", за когото са гласували 4861 души, или 38,19%, и в Панчарево,  където независимият Николай Гюров има 34,58% - 3 412 гласа, а Димитър Сичанов от ГЕРБ - 2 868 гласа и 29.07 на сто. Избрани са само кметовете на район \"Банкя\" - там Рангел Марков от Местната коалиция ГЕРБ(СДС) получава 2616 от гласовете, или 61,83% от бюлетините, и на район \"Кремиковци\", където независимата Лилия Донкова е получила подкрепата на 3909 души, или 60,37% от действителните гласове. ", "date": "2019.10.30", "title": "При 100% преброяване: Разликата между Фандъкова и Манолова е 8,58 на сто"}
{"url": "https://offnews.bg/obshtestvo/ministrite-shte-se-dopitvat-do-ban-predi-da-vzemat-kliuchovi-reshenia-714379.html", "text": "Министрите да се допитват до Българската академия на науките по важни въпроси за формирането на секторни политики и инструменти за изпълнение на държавната политика и при транспониране на европейски директиви и привеждане в съответствие на други европейски препоръки или документи. Това предвижда проект на постановление на Министерския съвет за създаване и функциониране на Механизъм за възлагането и изпълнението на научни консултации от БАН, публикуван за обществено обсъждане по предложение на министъра на образованието Красимир Вълчев.Всички органи на изпълнителната власт ще имат правото да искат консултации. За целта ще подават заявки до министъра на образованието, който ще възлага изпълнението на консултацията, въз основа на одобрена и от двете страни заявка. БАН ще има право да откаже, само ако не разполага с необходимата научна експертиза или съответната дейност не е присъща за Академията и нейните структурни звена.Провеждането на политики, основани на знание и доказателства и вземането на решения в ключови сектори, въз основа на оценка на въздействието и научна експертиза ще изгради по-добра връзка между науката, обществото и икономиката, мотивира се министърът Вълчев в доклада си до Министерския съвет.\"Основна цел на механизма е да осигури навременна, висококачествена и независима научна експертиза в полза на правителството по въпроси от стратегическа важност при формулирането на политики и инструменти за изпълнение на държавната политика, както и при транспонирането на европейски директиви. Смятам, че въвеждането му ще повиши и информираността на обществото относно ползите от използването на научни доказателства и знания, ще повиши качеството и ще насърчи употребата на иновативни решения в администрацията\", допълва той.Научните консултации по ключови за страната въпроси ще увеличи въздействието от инвестираните публични средства в БАН, пише още министърът, който не предвижда държавата да отделя допълнителни средства за тази дейност.Допълнително финансиране е допустимо, само ако е необходимо специфично оборудване, закупуване на консумативи и/или командироване на специалисти на място. Тогава ще плаща институцията, поискала консултацията.Становищата ще могат да се публикуват на сайтовете на БАН и съответната институция по решение на заявителя, министъра на образованието и Академията.", "date": "2019.10.30", "title": "Министрите ще се допитват до БАН, преди да вземат ключови решения"}
{"url": "https://offnews.bg/politika/ivan-takov-sofiantci-imat-izbor-mogat-na-3-noemvri-da-poiskat-promia-714375.html", "text": "Софиянци имат избор, могат на 3 ноември да поискат промяната, да поискат алтернативата. А тя е реална, защото има 22 балотажа, включително и за кмет на София. Това каза общинският съветник от БСП Иван Таков в Сутрешния блок на БНТ.Той посочи, че на 27 октомври се видя, че София и софиянци имат алтернатива - дали това е Мая Манолова, дали е БСП, дали е Демократична България, Борис Бонев и те посегнаха към нея.„Най-голямата партия, за съжаление, отново е партията на негласуващите и тя няма представителство в СОС, категоричен бе Таков – Активността от около 43-44% е по-ниска и от предишните избори. Което е предпоставка за задълбочен анализ, защото това вече се повтаря от избори на избори“.Общинският съветник от БСП изтъкна, че ГЕРБ са царе в изборния процес и отчасти в неговата манипулация.В отговор на въпрос „Как щяла да управлява Мая Манолова общината без собствена листа?“, той припомни, че и Борисов, като кмет, две години нямаше нито един общински съветник.„Мая Манолова е нашият кандидат, ние я подкрепяме и то категорично. Защото тя е необходимата промяна. Ще я подкрепяме за всички решения, които са залегнали в нашата програма през 4-годишния мандат“, заяви Иван Таков и допълни: „Тя има подписано споразумение с нас, както и с други партии за коренна промяна на управлението на столицата, което трябва да следва и да спазва. Много голяма част от тези приоритети са залегнали и в програмата на ДБ. Има много допирни точки“.Относно прозрачността на работата на Столична община, Таков каза, че от години съветниците но БСП призовават за две неща - гражданите да могат да присъстват на заседанията на СОС и питанията към кмета, които са механизма на опозицията за контрол върху него, да бъдат в началото на сесията на общинския съвет.„В страницата на СОС фигурират отговорите на нашите питания, но не и самите питания. Много пъти сме призовавали, гражданите да имат право да видят какво са питали техните общински съветници, защото те са дошли от тях - гражданите на София. Много често отговорът е крайно незадоволителен, но това остава скрито от гражданите“, обясни общинският съветник от левицата.Той каза, че представителите на БСП са в общинския съвет, за да са в помощ на гражданите и градът да се развива по най-добрия начин. „Разбира се, когато решенията не са добри за града, а напротив, пречат на развитието на града, ние сме били опозиция в най-добрия смисъл на думата“, заяви Иван Таков.", "date": "2019.10.30", "title": "Иван Таков: Софиянци имат избор, могат на 3 ноември да поискат промяната"}
{"url": "https://offnews.bg/temida/sadat-otstrani-ot-dlazhnost-dvama-ot-grupata-za-podkupi-v-babh-v-burga-714377.html", "text": "Апелативният специализиран наказателен съд отстрани от длъжност главните инспектори в Областната дирекция по безопасност на храните в Бургас Денка Н. и Димо Г.Те са сред петимата служители, привлечени към наказателна отговорност от Специализираната прокуратура на 28 август 2019 г. за участие в организирана престъпна група за подкупи и длъжностни престъпления на територията на област Бургас. Като ръководител на групата бе обвинен директорът на Областната дирекция.Петимата бяха задържани на 27 август 2019 г. в Бургас, Несебър и Поморие при съвместни действия по разследването на Специализираната прокуратура и ГДБОП. Според събраните доказателства, от началото на 2016 г., в качеството си на държавни служители и с цел получаване на подкупи, участниците системно извършвали фиктивни проверки на търговски обекти в Бургаска област, както и спирали реални проверки, извършвани от други служители в Областната дирекция.Неизвършени и прекратени проверки в търговски обекти бяха установени в Бургас, кк Слънчев бряг, Приморско, Созопол и Китен. В определени случаи директорът на ОДБХ-Бургас лично спирал текущи проверки, въздействайки на свои подчинени на място. Участниците в групата получавали между 400 и 900 лева от собственици на търговски обекти в Бургаско за изготвянето от посочен от тях човек на задължителната за всеки обект „Система за самоконтрол“. На петимата обвинени през август 2019 г. бяха определени парични гаранции.В хода на разследването бяха събрани нови доказателства за участие престъпната група на още двама служители в Областната дирекция – Етери З. и Деян С. В средата на октомври Специализираната прокуратура повдигна обвинения на двамата за участие в групата и им определи мерки за неотклонение гаранции в пари.Отстраняването от длъжност на двамата служители в Областната дирекция по безопасност на храните в Бургас Денка Н. и Димо Г. не подлежи на обжалване.", "date": "2019.10.30", "title": "Съдът отстрани от длъжност двама от групата за подкупи в БАБХ в Бургас"}
{"url": "https://offnews.bg/futbol/levski-se-oglezhda-za-nov-plejmejkar-714358.html", "text": "Треньорът на Левски Петър Хубчев търси разиграващ полузащитник, който да действа и в ролята на плеймейкър, пише \"Тема Спорт\".В началото на сезона на \"Герена\" разполагаха с такъв - Давиде Мариани. Швейцарецът започна много силно кампанията и в 6 мача вкара 6 гола. Това бе достатъчно за арабския Шабаб Ал Ахли да извади 1,417 милиона евро за правата му.Давиде трябваше да бъде заместен от Франко Мазурек, както и от върнатия по спешност в състава португалец Фелипе Нашименто. Нито един от двамата обаче не успява да \"влезе в обувките\" на Мариани. Сумарно те имат 4 гола през кампанията.Припомняме, че вчера се появиха информации, гласящи че именно Мазурек може да напусне тима през зимата. Интерес към него има от страна на гръцкия гранд Панатинайкос.", "date": "2019.10.30", "title": "Левски се оглежда за нов плеймейкър"}
{"url": "https://offnews.bg/tenis/grigor-dimitrov-nadiavam-se-da-poigraia-oshte-malko-v-parizh-714372.html", "text": "Най-добрият ни тенисист Григор Димитров не спести похвалите си по адрес на Юго Умбер. Българинът победи младока с 4:6, 6:1, 6:2 в турнира от сериите Мастърс 1000 на закрити кортове в Париж.Младата надежда на домакините се намира в чудесна форма и не бе лек първи съперник за Гришо, особено имайки предвид факта, че двамата се срещнаха за пръв път в Тура.\"Той е много уверен в момента, видях как играе на няколко турнира, беше на финал на последния. В такива моменти, когато играеш у дома, всичко е на твоя страна. На централния корт пред сънародниците си… Както се казва, у дома дори и стените помагат.Това е един от тези мачове, които са много коварни, независимо кой си. Никога не си играл срещу тенисиста, не знаеш какво да очакваш. Нямах идея как сервира, как играе в големите точки. Много е освобождаващо да победиш по такъв начин. Мачът можеше да ми избяга във втория сет, но направих някои малки промени в играта си\", сподели Димитров. Българинът сподели, че се чувства в добро състояние, независимо от факта, че това е последния му турнир за годината. Той изрази надежда, че ще натрупа двубои във френската столица.\"Тук е последният турнир от сезона, можеше просто да се откажа. При лошо развитие да си кажа \"Знаеш ли какво, достатъчно\". Но като цяло се чувствам добре в момента, по състоянието си не мога да разбера, че е края на годината.За жалост обаче това е така. Нямах възможност да играя много в началото на сезона и го изпращам със смесени чувства, но се надявам, че ще изиграя още няколко мача тук\", сподели Димитров.", "date": "2019.10.30", "title": "Григор Димитров: Надявам се да поиграя още малко в Париж"}
{"url": "https://offnews.bg/obshtestvo/toplata-esen-si-otiva-no-za-malko-714354.html", "text": "Облачността ще се увеличи в цялата страна, но превалявания ще има само в Северна България и източните райони, показва прогнозата на НИМХ.С вятър от североизток у нас ще навхлува студен въздух.Максималните температури днес ще варират в широки граници от 9-10 градуса до 21-22.Най-топло днес ще е в Пловдив и Сандански.Утре и вдругиден почти в цялата страна ще бъде студено, но от уикенда температурите отново ще се повишат и през следващата седмица циганското лято ще се върне.", "date": "2019.10.30", "title": "Топлата есен си отива, но за малко"}
{"url": "https://offnews.bg/medii/tragva-konkursat-za-generalen-direktor-na-bnr-izborat-shte-e-na-22-ia-714381.html", "text": "Съветът за електронни медии (СЕМ) откри конкурс за избор на генерален директор на БНР. Решението на регулатора идва след предсрочното прекратяване на договора на Светослав Костов заради скандалното спиране на Програма \"Хоризонт\" на 13 септември.Документите на кандидатите ще се приемат до 5 декември, а изслушванията на концепциите ще се проведат на 20 и 21 януари. Самият избор е насрочен за 22 януари.Мандатът на досегашния директор Светослав Костов бе прекратен на 17 октомври, по-малко от четири месеца след встъпването му в длъжност.В момента радиото се управлява от и.д. шеф - Антон Митов. Костов, от своя страна, обяви, че ще обжалва в съда решението на СЕМ.Междувременно прокуратурата разследва защо спря радиото на 13 септември. Резултатите от разследването все още не са оповестени финално.", "date": "2019.10.30", "title": "Тръгва конкурсът за генерален директор на БНР, изборът ще е на 22 януари"}
{"url": "https://offnews.bg/ikonomika/ot-vdrugiden-poshtite-vdigat-znachitelno-tcenite-714380.html", "text": "Навръх Деня на будителите, 1 ноември, \"Български пощи\" ще ни разбуди с нови, по-високи цени.От държавния монополист обясниха пред OFFNews, че променените тарифи за универсалната пощенска услуга са въз основа на доказано изменение на разходите, което е съгласувано с Комисията за регулиране на съобщенията.Поскъпват някои от най-масовите услуги:Основание за промяна на цените на международните пратки е промяна във възнагражденията за доставка на международни писмовни пратки (крайни такси) на чуждите пощенски администрации, обясняват от държавното дружество.От компанията подчертаха пред OFFNews, че\"Български пощи\" работят с регулирани цени и увеличението е в рамките на инфлацията. Имало и увеличение на разходите за материали, разходите за амортизации и разходите за възнаграждения. Припомнят и че минималната работна заплата през 2019 г. е увеличена от 510 лв. на 560 лв.Средното поскъпване при международните пратки – писма, малки пакети и печатни произведения „без предимство“ е около 15%, като в тегловите стъпки за пратки над 1 кг. цените се запазват и нямат промяна.За препоръчаните пратки за чужбина, които са пратки „с предимство“ във формат Е изменението на цената е между 7 и 20%. При препоръчаните пратки цените за тегловите стъпки над 1 кг. също се запазват.Променя се цената на допълнителната услуга „препоръка“ от 4,00 лв. на 4,90 лв. Причината затова е увеличението на дължимата стойност за доставка на препоръчана пратка в чужбина, определена във Всемирната пощенска конвенция, посочиха още от \"Български пощи\".Поскъпват и пратките за страната. Средното изменение на писмовните пратки (писма, малки пакети и печатни произведения) „без предимство“ e 6,9%.Поскъпването на писмовните пратки „без предимство“ във формат Е (големи) ((препоръчаните пратки) е средно 15%. Същото е и увеличението на цените на писмовните пратки „с предимство“ и в трите формата.Цените на непрепоръчана кореспондентска пратка „без предимство“ до 50 грама,  откритата пощенска картичка „без предимство“, препоръчаните писмовни пратки „с предимство“ над 1 кг. за чужбина, - вътрешните и международни колетни пратки, допълнителната услуга „обявена стойност“ за страната и чужбина, цената на услугата „препоръка“ за страната и писмовните пратки „със/без предимство“ за чужбина, формат P, G и E, остават без промяна.", "date": "2019.10.30", "title": "От вдругиден пощите вдигат значително цените"}
