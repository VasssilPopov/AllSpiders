{"url": "https://offnews.bg/analizi-i-komentari/galap-vseki-vtori-balgarin-e-saglasen-da-pomagame-na-turtcia-za-es-673442.html", "text": "49% от българите са съгласни да помагаме на Турция да подобри отношенията с ЕС, 42% са на обратното мнение, а останалите се колебаят.Данните са от бързия телефонен сондаж на „Галъп интернешънъл“, проведен сред 801 души на 15 и 16 януари по специалната панелна методика, която осигурява възможно най-висока представителност на данните. Абсолютна максимална грешка е ± 3.5 при 50% дялове. 1% от извадката е равен на около 55 хиляди души. Подобни сондажи служат най-вече за отразяване на най-общата моментна картина на нагласите, уточняват социолозите. След последните изявления за „чакалнята“ на еврото 46% най-общо и принципно одобряват въвеждането на еврото, но 48% не одобряват. Останалите се колебаят. Мнозинство от 67% от българите са съгласни с мнението, че по време на европредседателството партийните различия трябва да се загърбят. 65% обаче вече са чули за публикациите в западни медии, а 82% от чулите за тях са и съгласни с тях - че страната е бедна и корумпирана. Председателството явно няма да успее да отмени вниманието от острите обществени проблеми – както беше отчетено и в предишни сондажи още преди месеци. Темата за качеството на демокрацията у нас и за концентрацията на власт и влияние явно все повече си пробива път в обществото ни. Докато текат обществените критики към властта по такъв тип теми, експериментално бе проверено отношението към едно предизвикателно твърдение: „Демокрацията в България в момента е застрашена“. 51% се съгласяват, а 40% са на обратното мнение. Останалите се колебаят. Данните могат да послужат само за хипотеза, но са важна „сигнална лампа“.На фона на най-различните протести от последните седмици 38% от българите са готови да се солидаризират пряко с някаква форма на протест по темите от последните седмици, а 60% - не. Тези 38% са около 2 милиона българи, които споделят сериозна критика към статуквото. Макар и да са малцинство, те са ясно свидетелство, че общественото напрежение явно е остава валидно, дори и на фона на тържественото откриване на европредседателството.Напрежението се сгъстява и от факта, че 50% възприемат мнението, че убийствата от последните седмици са по-скоро свързани с политиката, а от 37% подкрепят становището, че по-скоро не са. Останалите се затрудняват да отговорят. Макар подобни въпроси да проверяват по-скоро обществения инстинкт по деликатни теми, отколкото обществената информираност, те показват ясно дълбокото и трайно недоверие към политическия процес в страната.", "date": "2018.01.23", "title": "Галъп: Всеки втори българин е съгласен да помагаме на Турция за ЕС"}
{"url": "https://offnews.bg/kultura/izraelskiat-rezhisior-samuel-maoz-s-film-v-programata-na-sofia-film-fe-673448.html", "text": "Когато един автор спечели „Златен лъв“ с дебютния си филм, няма никакво значение кога ще успее да направи своята следваща творба – тя задължително ще е обект на специално внимание от филмовия свят. Осем години след фурора, който предизвика с „Ливан“, израелският режисьор Самуел Маоз представи във Венеция втория си игрален филм „Фокстрот“ и отново покори журито, което му връчи своята Гран при „Сребърен лъв”.Въпреки противоречията на политическа основа, които предизвика историята за семейство, оплакващи своя син, загинал по време на служба в израелските отбранителни сили, филмът бе избран да представлява Израел на тазгодишните награди „Оскар“. Смел и разтъсващ, разказът на Маоз оставя без думи всички престижни издания за кино в света, като повечето от тях му дават възможно най-високите оценки, а българските зрители ще имат възможност да го видят на тазгодишното издание на София филм фест.Михаел и Дафна са покосени от ужасяваща мъка, когато офицери от армията се появяват на вратата им със съобщение за смъртта на техния син Йонатан. Михаел е изнервен от фанатично скърбящите роднини и добрите намерения на армейските бюрократи и докато упоената с лекарства съпруга си почива, той е завладян от вихрушка от гняв и изживява един необясним обрат в живота, който би могъл да се сравни единствено със сюрреалистичната военна служба на сина му.„Израелският режисьор Самуел Маоз представя скръбта и военната служба като сюрреалистичен танц със съдбата, от който няма измъкване... Уникален глас в световното кино, Маоз е направил само два игрални филма в цялата си кариера. Първият поведе зрителите в изпълнено с напрежение, клаустрофобично пътешествие във вътрешността на танк, заедно с четирима уплашени израелски войници – и спечели „Златен лъв“ във Венеция през 2009 година. Осем години по-късно, отново в програмата на същия фестивал е представен и втория му филм – „Фокстрот“, изпълнен с повече страдание. Той заема своето място сред най-дръзките, гневни критики, отправени към съвременната политика на Израел, и по-специално използването на недостатъчно зрели млади хора в армията, която прокарва политическите интереси на държавата. Фокстрот е танц, но също и кодова дума в армията, а самият филм обрисува Израел като доста сюрреалистично място, което предизвиква болка и психологически травми. Оригиналността на творбата е в сложната структура на разказа, изпълнена с напрежение, но Маоз очевидно не изпитва притеснение от това дали ще изгуби някой от по-озадачените зрители в хода на филма... Героите на филма очевидно са си определили среща със съдбата – няма значение какво правят, те винаги се оказват на същото място, от което са тръгнали – точно както се случва и със стъпките на фокстрота...“, пише Дебора Йънг за „The Hollywood Reporter“.", "date": "2018.01.23", "title": "Израелският режисьор Самуел Маоз с филм в програмата на София филм фест"}
{"url": "https://offnews.bg/ikonomika/tri-balgarki-v-top-30-v-klasatcia-na-forbes-na-evropejskite-predpriema-673441.html", "text": "Три българки попадат в класацията за 2018 г. \"30 under 30\" на сп. Forbes.В списъка с младите лидери и социални предприемачи от Европа на възраст под 30 г. списанието включва Росица Заимова, съосновател на \"\".Росица е родена в България и помага за основаването на Dalberg Data Insights - разклонение на платформата Dalberg, която създава инструменти за достъп до, анализ на данни и достигане на решения, свързани с международното развитие, хуманитарната помощ и социалното влияние.Ива Цолова (26 г.) е cъocнoвaтeл нa oнлaйн плaтфopмaтa ЈАМВА, която улеснява xopa c yвpeждaния в намирането на работа, като им помага да се свързват по-лесно с фирми и компании. JAMBA осигурява и обучения - онлайн или присъствени.Ивa e дeлeгaт нa Бългapия ĸъм OOH. Тя е ĸaтo eдин oт десетимата нaй-изявeни млaди бългapи зa 2016 г.Лена Бориславова е класирана в категорията \"Право и политика\". Тя е в екипа на aдвoĸaтcтвoтo дpyжecтвo \"Гeopгиeв, Toдopoв и Ko\", а практиката ѝ е в областите cливaния и пpидoбивaния, тъpгoвcĸи cдeлĸи, дaнъчнo и мeждyнapoднo финaнcoвo пpaвo.Лeнa e билa и юpиcт-лингвиcт ĸъм Cъдa нa Люĸceмбypг.", "date": "2018.01.23", "title": "Три българки в Топ 30 в класация на Forbes на европейските предприемачи под 30 г."}
{"url": "https://offnews.bg/nashite-avtori/kakvo-niama-da-nauchat-detcata-vi-za-komunizma-673375.html", "text": "Престъпленията на комунистическия режим в България (от септември 1944 г. до ноември 1989 г.) влизат в учебната програма за 10 клас.Децата ще изучават какво е \"Народен съд\", \"трудововъзпитателни лагери\" и \"репресивен апарат\". Учениците ще трябва да дават примери за \"политически терор\" и нарушаване на граждански, политически и човешки права и свободи.Прекрасно.И логично.Комунистическият режим беше признат за престъпен от 38-то Народно събрание със закон още на 26 април 2000 г., обнародван в Държавен вестник, брой 37 от 5 май 2000 г.Днес у нас, съвсем понятно, трудно можеш да се разхождаш с тениска със свастика или с лика на Хитлер, без произтичащите от това последствия, докато всевъзможен соц.''аутфит'' със сърп и чук, с петолъчка или с др. Ленин се продават ''на ишлеме'', не само в подлеза на ЦУМ, под ''носа'' на президентството (и на няколко метра от православен храм - ''Св. Петка Самарджийска''), но и непосредствено до Синодалната палата.И именно тук ''зейва'' огромната (и грозна) дупка…Наследниците на нацистките главорези, своевременно, след краха на Третия Райх и края на Втората световна война, са изтикани в периферията на обществото. Печатът на срама от престъпленията и зверствата на техните предци ги следва неотлъчно и до днес и те са задължени да се отрекат от тях. Доколко това е искрено е съвършено различна тема, но те имат достойнството да зачеркнат наследството на бащите си, в името на едно общество, от което искат да са част.Някои нацистки наследници, като дъщерите на Херман Гьоринг – Еда, и на Хайнрих Химлер – Гудрун, не го правят и дори открито афишират обичта си към своите отци и почитта си към тяхното ''чисто'' дело.Но затова те никога не биха могли да заемат висша държавническа служба, да влияят по какъвто и да било начин на живота и съдбата на своите съграждани или да предприемат каквато и да било изява в обществото. Те са ''изплюти'' в най-тъмното ъгълче на ''сосайъти''-то, защото развитите общества са извършили лустрацията и са екзекутирали легитимността на подобни безсрамия в главите си.Дори дъщерята на ''бащицата'' Сталин - Светлана Алилуева, която сатрапът е издигал на пиедестал и единствена е успяла да се ''наслади'' на цялата любов, на която може да е способен един анти-човек – до края на живота си отричаше методите на действие и престъпленията на оглавявания от Генералисимуса режим.А у нас?Е, тук винаги е по-различно. Наследници на комунистическите лидери и до днес се разхождат по всички медии, пускат нелепи шегички за лагерите на смъртта и гръмко ни учат и поучават как да се адаптираме към трудните условия на прехода и как да превъзмогнем негативните последствия от него. А също и как да живеем в условията на демокрация.Съчиненият и заченат с уродливото им ''ДНК'' преход. И режисираната с извратените им, сатрапски мозъци демокрация.Това е все едно Адолф Айхман да е съветник на Бенямин Нетаняху…Но това е комплексът на робските нации, ние винаги обичаме да сме ''по-католици от папата'', дори в негативен план.Нашите ''партизански наследници'', престъпленията на чиито деди вече ще се изучават в училище, и в момента седят на едни от най-топлите и удобни държавни кресла, обладали са висшите етажи на родната политика, контролират медиите, бизнеса, културата, спорта...Имаше една приказка, че комунизъм, където мине, трева не никне.Изглежда, че и излекуването от бацила на комунизма също е невъзможно.Защото упорството (не, упоритостта!) и инатът са в природата на злото. И когато то, злото, се ''докопа'' до нещо – не пуска. Като бясно куче. Като ''светлий комунизъм'', който несъмнено и доказано е най-голямото зло, най-зловещият експеримент в историята на човечеството.Защото комунизмът с етикет на социализъм (а реално първобитен живковизъм) у нас, макар и правен от примитивни индивиди, винаги се е целил и е покосявал освен бита, душите и умовете на хората.Затова и подрастващите ще трябва първо да разсеят розовата мъгла в мозъците си - за ''спокойния и уреден живот'' през комунизма, ''насадена'' им от техните баби и дядовци и чак след това, ''на трезва глава'', да посочват ''характеристики за едноличната власт на Тодор Живков''.Чудесно! Ама нали тези деца, освен да слушат чалга и треторазряден БГ-рап, от време на време (поне някои от тях) четат новини и се интересуват какво се случва в тая държава. И току-виж се загледали в някое ''оборотно'' ТВ предаване и какво да видят – внуците на оня с ''характеристиките на едноличната власт'' - който започна живота си като полуграмотен овчар, а го завърши като полуграмотен диктатор - и до днес се разкарват по всевъзможни медии и хората им се радват.Е, тогава учениците на кого да вярват - на учебниците или на собствените си очи и уши?Мисля, че сетивата все пак ще победят.Пита се - колко ли точно време ще отнеме на прокуратурата във ФРГ да се самосезира, ако някой наследник на Хитлер или Химлер тръгне да обяснява по Дойче Веле и по РТЛ как тея двамата със смешните мустачки всъщност не са чак толкова лоши и т.н., и т.н….Пита се и друго - ще учат ли десетокласниците за гаврата с паметта и историята ни?За подмяната на исторически факти?За пропагандата и удобното тълкуване на класически текстове от българската литература?За оковите върху знанието и мисленето чрез унищожаването на книги (спомняте ли си кладите на Гьобелс?!) и забраната на определени заглавия и дори автори?За смазването на Църквата, на духовността и културата на българина?За смазването на човешкия му облик?Ще учат ли това, че в почти всички правителства от 10 ноември 1989 г. насам, почти няма такова, в което да не е имало бивши агенти или сътрудници на ДС?Ще прочетат ли в учебниците по история, че комунистическата върхушка подготви плацдарма за мафията и окачи конци на пелените на новородената демокрация, за да може да я контролира и досега, за да запази парите и влиянието си?Отговорът е кристално ясен. И кристално отрицателен.И все пак, това, което няма да научат децата ви за комунизма, зависи от вас.", "date": "2018.01.23", "title": "Какво няма да научат децата ви за комунизма"}
{"url": "https://offnews.bg/obshtestvo/gripna-epidemia-v-bobov-dol-i-oblastite-vidin-i-stara-zagora-ot-sriada-673451.html", "text": "На територията на областите Видин и Стара Загора се обявява грипна епидемия от сряда, 24 януари. От сряда грипна епидемия е обявена и в община Бобов дол.Дните от утре до 26 януари са обявени за неучебни в област Стара Загора и община Бобов дол, а поради висока заболяемост от грип е предписано да не се провеждат учебни занятия за същия период и в две учебни заведения в гр. Дупница, едно учебно заведение в с. Невестино, община Невестино, както и в учебно заведение в с. Раждавица, община Кюстендил.Към настоящия момент информацията за отсъстващи поради заболяване ученици на територията на област Видин не дава основания за обявяване на грипна ваканция.От утре се възобновяват учебните занятия на територията на област Пазарджик. Другите противоепидемични мерки остават в сила, съобщиха от здравното министерство.До второ нареждане в общините с обявена грипна епидемия се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Картината е динамична, като Регионалните здравни инспекции следят епидемичните показатели и предприемат незабавни мерки.", "date": "2018.01.23", "title": "Грипна епидемия в Бобов дол и областите Видин и Стара Загора от сряда"}
{"url": "https://offnews.bg/medii/bnt-bila-prekaleno-obshtestvena-zatova-kamenarov-shte-ia-optimizira-673449.html", "text": "Съветът за електронни медии днес изслуша генералния директор на БНТ Константин Каменаров и част от Управителния съвет на медията относно визията за развитие на телевизията в следващите три години. Това бе част от ангажимента му, който той пое с концепцията си за БНТ и неговото назначаване като шеф на обществената медия. По време на изслушването бе коментиран и казусът с програмния директор на БНТ Емил Кошлуков и предаването \"Денят започва с култура\". Какво стана по време на разговора между.В следващите три години БНТ ще претърпи промяна чрез пренареждане на програмата, така че зрителите да имат \"шанс да останат\" пред екрана, силните предавания ще бъдат развити, както и онлайн присъствието на БНТ с нова платформа, за която от УС на БНТ пред СЕМ дадоха малко информация - че \"работят усилено по нея\". \"Ще менажираме аудиторията правилно\"Един от основните проблеми в БНТ в момента, а и винаги е било така - това е програмата. Зрителите никога не знаят какво и кога дават и такова мнение споделиха Каменаров и екипа му. Именно в тази насока ще се работи, за да може зрителят да получи \"шанс\" да остане пред екрана. За пример бе дадена следобедната програма на БНТ, в която предаванията се редуват така - новини, детско предаване, публицистика, детско предаване, новини. Това няма да продължава така, категорични бяха от БНТ и в този пояс ще има най-големи промени. Следобедната програма ще бъде тотално пренаредена, като ще има обособен пояс за деца, за да може програмата да \"следва зрителя\". В момента от БНТ работят усилено по новия ТВ сезон през есента. Най-усилена работа ще се върши в следващите 2-3 месеца, каза Каменаров, а през есента ще бъде обявен и \"новият старт\".Утвърдени предавания като \"Денят започва с култура\" ще останат на местата си в програмата, но изискването на управата е те да станат по-динамични и по-близки до аудиторията. \"Това, че са полезни и успешни, не означава, че те не подлежат на еволюция и развитие\", каза генералният директор на БНТ. В тригодишната визия, представена днес, бе споделено пред СЕМ, че от БНТ искат да наблегнат на инфотеймънт съдържанието - предаванията хем да развличат, хем да информират. В следващите лета националната телевизия ще създаде и нови продукции от този жанр. \"Обществената телевизия е с нисък рейтинг, именно защото е прекалено обществена и има нужда от оптимизация\", категоричен бе Каменаров.БНТ Свят е каналът, оставен настрани. В него коренни промени няма да има. БНТ HD ще бъде изцяло спортен канал, като в разговора за спортната телевизия Каменаров се оплака, че тази година почти 10 пъти е завишена цената на правата за зимната Олимпиада. Ще бъде създаден и канал за култура и образование, който ще ползва предавания, продуцирани от и за БНТ, както и купени външни продукции. Каменаров и екипът му имат идеи за икономическо бизнес предаване, както и в края на годината се очаква да бъде обявено предаване от младежи тип - като състезание или куиз. То ще бъде за гимназисти от горни класове, подробности за него ще има вероятно преди новия сезон тази есен. Относно финансовата част във визията си Каменаров каза, че моделът ще бъде сменен, така че нещата да се правят според парите, с които медията разполага. Това изказване повдига въпроса досега как са харчени парите, но такъв не бе зададен по време или след заседанието. Каменаров се похвали, че от идването му и полученото допълнително субсидиране в края на годината телевизията е вече с чисти дългове. Видно от настроенията сред членовете на СЕМ концепцията на Каменаров им е харесала и е била \"изключително професионална\". Членовете на Съвета нямаха особени забележки към визията за БНТ. Очаква се от СЕМ в близките дни, чрез писмо, да утвърдят визията за развитие на обществената телевизия. ", "date": "2018.01.23", "title": "БНТ била прекалено обществена, затова Каменаров ще я оптимизира"}
{"url": "https://offnews.bg/obshtestvo/vseki-den-molitvi-vav-vsichki-tcarkvi-protiv-priemaneto-na-istanbulska-673452.html", "text": "Светият Синод на Българската православна църква реши \"извънредно, всекидневно във всички храмове и манастири\" да се отслужва молебният канон към Св. Богородица. По този начин БПЦ се противопоставя на ратифицирането на Конвенцията на Съвета на Европа за предотвратяване и борба с насилието срещу жените и домашното насилие, известна като Истанбулска конвенция.Св. Синод на БПЦ – БП призовава и \"православния български народ с усърдна молитва да изпроси Божията помощ да не бъде приета Истанбулската конвенция\".", "date": "2018.01.23", "title": "Всеки ден молитви във всички църкви против приемането на Истанбулската конвенция"}
{"url": "https://offnews.bg/medii/kamenarov-pred-sem-za-kazusa-s-koshlukov-komunikatcionen-problem-sht-673445.html", "text": " бе една от темите в дневния ред на днешното заседание на Съвета за електронни медии (СЕМ).Част от управителния съвет на обществената телевизия бе на заседанието, за да представи тригодишната визия за развитието на телевизията. Като втора точка бе обсъден и въпросът за скандала с предаването за култура.В петък, 19 януари, когато скандалът назрява, генералният директор на БНТ Константин Каменаров разговарял над 2 часа с екипа на \"Денят започва с култура\". Вместо това да потуши напрежението, историята се разчула и гръмнал публичният скандал, стана ясно от думите на самия генерален директор.Това е едно от нещата, които оставили горчив вкус у Каменаров. Според него скандалът е \"семеен\" и не бивало да става достояние на публиката.\"Така или иначе, колегите поискаха гаранции с декларацията си и ги получиха\", каза Каменаров. Той подчерта, че подкрепя с две ръце .\"Всичко е добре, поне към момента. Може би трябва да ви съобщя известен комуникационен проблем, но не са фатални нещата, няма да променят хода на историята. БНТ е по-голяма от нас и не можем да си позволим да сме непрофесионалисти\", каза Каменаров.Искането на СЕМ да изслуша Каменаров по темата е на ръба на закона, тъй като регулаторът няма право да се меси в начина на управление на Каменаров.\"Не можем да си мълчим обаче и да не взимаме отношение по два въпроса - плурализъм и цензура\", каза членът на СЕМ Иво Атанасов.\"Не може да се поставят ултиматуми и невъзможни задачи с тези казармени похвати и няма как това да се случи и предаване да си вдигне рейтинга за 2 седмици. Който е ходил на казарма, знае\", каза Атанасов.На заседанието стана ясно, че СЕМ е взел решение да извърши мониторинг на гостите на предаванията на телевизията за един месец назад. Наблюдението ще продължи и в следващите 30 дни, уточни председателят на СЕМ София Владимирова.„Основен проблем е, че аудиторията беше въвлечена в този проблем“, каза в коментар за OFFNews бившият председател на СЕМ и настоящ член на съвета Мария Стоянова. „Неслучайно е избран генерален директор. Кошлуков не се е появил там, той е назначен от този директор и на него трябва да се търси отговорност, не на СЕМ“, смята Стоянова. По нейни думи зрителят неволно е привлечен като страна и му е наложено да се превърне в арбитър в този спор.„Каменаров обясни, че ситуацията е спокойна и че трябва да се активизира комуникацията. Това е ключът към всичко“, допълни Стоянова.", "date": "2018.01.23", "title": "Каменаров пред СЕМ за казуса с Кошлуков: Комуникационен проблем, ще го изгладим"}
{"url": "https://offnews.bg/obshtestvo/uchitel-prati-v-pirogov-uchenik-kojto-za-treti-pat-povtaria-peti-klas-673454.html", "text": "Преподавател разби устната на 14-годишен ученик в столичното 65-о училище в Бусманци.Момчето е откарано с линейка в \"Пирогов\", където са го прегледали. Общото му състояние е добро.Заради инцидента в училището пристигнаха полицаи и следователи.Според директора на училището става въпрос за проблемно дете. То е за втора година в училището и е за трети път в пети клас, съобщава bTV.Учителят призна пред Нова телевизия, че е ударил момчето и заяви, че съжалява за постъпката си.Преподавателят твърди, че е реагирал, тъй като момчето е ударило с топка в слабините свой съученик.От своя страна 14-годишният ученик твърди, че учителят не за първи път се заяжда и бие шамари на учениците.Петокласникът и майка му са разпитани в полицията.", "date": "2018.01.23", "title": "Учител прати в Пирогов ученик, който за трети път повтаря пети клас"}
{"url": "https://offnews.bg/sviat/15-godishen-ubi-2-detca-v-uchilishte-v-kentaki-17-sa-raneni-673455.html", "text": "15-годишен откри стрелба в училище в американския град Бентън, в селски район на щата Кентъки. Двама ученици са убити, 17 са ранени.Загиналите са момче и момиче на 15-годишна възраст. От пострадалите 14 деца са с огнестрелни рани. Ученикът нахлул в училището в 8 ч. сутринта местно време и открил стрелба с пистолет.Губернаторът на щата Мат Бевин съобщи, че нападателят е задържан \"по ненасилствен начин\" при настъпилата паника след стрелбата.На 15-годишния нападател са предявени обвинения в убийство и в опит за убийство.", "date": "2018.01.23", "title": "15-годишен уби 2 деца в училище в Кентъки, 17 са ранени"}
{"url": "https://offnews.bg/politika/valeri-simeonov-ninova-se-prevarna-v-politicheskata-anita-mejzer-673446.html", "text": "По-добре Вие да се освободите от страха. От страха от загуба на политически рейтинг. Защото това, което извършвате, е поредната свинска опашка, с която унищожавате всичко здраво в БСП. Вместо в една българска Тереза Мей, Вие се превръщате в една политическа Анита Мейзер.Това определение даде вицепремиерът Валери Симеонов на лидера на БСП Корнелия Нинова от трибуната на Народното събрание по време на обсъждането на внесения от левицата вот на недоверие срещу правителството заради корупция в управлението.Симеонов отговори и на обвиненията на ДПС, че \"Обединените патриоти\" са национал-социалисти, а партиен член на НФСБ е уличен в трафик на бежанци:Валери Симеонов предупреди ДПС, че ще си разчистват сметките след като премине Европредседателството.Зам.-председателят на ДПС Йордан Цонев определи вицепремиера Симеонов като \"недоразумение\":", "date": "2018.01.23", "title": "Валери Симеонов: Нинова се превърна в политическата Анита Мейзер"}
{"url": "https://offnews.bg/zimni/nov-doping-skandal-raztarsi-ruskia-sport-673453.html", "text": "Нов допинг скандал с участието на руски спортисти се развихри в навечерието на зимната олимпиада в Пьонгчанг, която стартира на 9 февруари.От участие са отстранени големи имена като състезателя по шорттрек Виктор Ан, ски бегачът Сергей Устюгов и биатлонистът Антон Шипулин.Досега тримата минаваха за \"чисти\" спортисти, а имената им не фигурираха в доклада на независимата комисия Макларън към УАДА, въз основа на който досега бяха отстранявани и наказвани руснаци, както и отнемани медали от игрите в Сочи през 2014 година.Основната роля за отстраняването им е изиграла електронната база данни на московската антидопингова лаборатория, която е под разпореждане на УАДА от ноември 2017 година. В нея се съдържат резултатите от тестовете на руски спортисти от януари 2012 до юли 2015 година.Именно на открити в нея информации заявките и на тримата за участие в ПьонгЧанг 2018 са били анулирани. Сред отстранените са още двама шортрекисти и два кънгобегачи и още седем биатлонисти освен Шипулин.Ударът върху биатлона е най-сериозен, тъй като от 11 заявени, само трима са получили разрешение за участие. Шипулин пък е най-голямата звезда на Русия в този спорт в момента. По информация на \"Советский спорт\" се обмисля пълен бойкот на игрите от страна на руския биатлон.", "date": "2018.01.23", "title": "Нов допинг скандал разтърси руския спорт"}
{"url": "https://offnews.bg/futbol/amatiori-izdignaha-kandidaturata-na-el-goleador-za-prezident-na-bfs-673435.html", "text": "Аматьорите от ФК Черногорец (Ноевци) издигнаха днес официално кандидатурата на Любослав Пенев за президент на БФС.  Документите са внесени от адвокат Радостин Василев и члена на инициативния комитет Тони Миланов, който преди 3 месеца напусна работата си в ЦСКА, за да се присъедини към екипа на Пенев.Пенев е третият кандидат за президент на БФС. Преди него документи подадоха Борислав Михайлов, който бе издигнат от Левски, Славия и още десетина клуба от Първа, Втора и Трета лига, и Ивайло Дражев, чиято кандидатура бе издигната от Ботев (Болярево).", "date": "2018.01.23", "title": "Аматьори издигнаха кандидатурата на Ел Голеадор за президент на БФС"}
{"url": "https://offnews.bg/kultura/vlastta-v-rusia-zabrani-filma-smartta-na-stalin-video-673456.html", "text": "Официалната премиера в Русия на филма \"Смъртта на Сталин\" - черна сатира от британския режисьор Армандо Янучи, бе отменена днес по решение на руското министерство на културата.По информация на руските медии вчера се е състояла предварителна прожекция на филма, на която са присъствали държавни дейци, депутати, историци и общественици. След това министерството е отменило лиценза за разпространение на филма, вече предоставен на компанията \"Волга\".Засега не е ясно дали филмът изобщо ще бъде прожектиран в руските киносалони.\"Смъртта на Сталин\" се занимава с борбата за власт сред най-близкото обкръжение на диктатора, започнала веднага след смъртта му.\"Това е слаб филм, скучен филм, той е подъл, противен и обиден\", каза Надежда Усманова от Руското историческо дружество, съорганизатор на предварителната прожекция.А Елена Драпеко, заместник-председател на комисията по култура в Държавната дума, заяви, че във филма има \"екстремизъм\" и той би внесъл \"лоша кръв в социалната хармония, която вече е постигната в руското общество\".В България \"Смъртта на Сталин\" беше показан за пръв път в рамките на \"Киномания 2017\" и прожекциите му у нас преминават безпроблемно, публиката се забавлява на филма.Асошиейтед прес припомня, че според социологически проучвания Йосиф Сталин, управлявал СССР от 1924 до смъртта си през 1953 г., все още се ползва с голямо уважение сред руснаците. Мнозина смятат, че той е извел страната до победата през Втората световна война и я е направил ядрена свръхсила независимо от извършените от него репресии, отнели живота на милиони.ТАСС цитира писателя Юрий Поляков от обществения съвет на министерството на културата, според когото всички присъствали на предварителната прожекция са били единодушни, че въпросният филм е \"много слаб\" и \"съвършено лъжлив\", а също \"образец на идеологическата борба\" срещу Русия.Световната премиера на \"Смъртта на Сталин\" беше през септември миналата година. В главните роли са Стив Бушеми (Хрушчов), Саймън Ръсел Бийл (Берия), Джейсън Айзъкс (маршал Жуков) и Олга Куриленко (пианистката Мария Юдина).", "date": "2018.01.23", "title": "Властта в Русия забрани филма 'Смъртта на Сталин' (видео)"}
{"url": "https://offnews.bg/zvezdi/pismo-ot-fen-promenilo-zavinagi-karierata-na-natali-portman-673413.html", "text": "Актрисата Натали Портман разказа, че в първото писмо от фен, което получила, почитателят ѝ разкривал фантазията си да я отвлече. Тогава тя била една 13-годишна.  \"Наложи се да порасна много бързо и да започна да осмислям много повече в какви филми искам да се снимам\", сподели тя по повод дамския марш срещу сексуалното насилие, който се проведе в Ел Ей.Портман сподели, че това писмо, както и поздравление за 18-годишнината ѝ от местно радио, били изключително стресиращи преживявания. В радиопрограмата отброявали минутите до момента, в който ще бъде легално някой да преспи с младата звезда.\"От малки коментари за тялото ми до по-стряскащи изявления, всичко това ми помогна за контролиране на поведението ми в тази среда на сексуален тероризъм. Много хора ме мислят за консервативна и сериозна. Но аз пресявам ролите си толкова строго, защото не искам да давам повод за още травмиращи изказвания. Мога да откажа работа, дори ако има една целувка в сценария\", добавя актрисата. Според Портман това бил единственият начин да има кариера и хората да обръщат внимание на уменията ѝ, а не на тялото ѝ.", "date": "2018.01.23", "title": "Писмо от фен променило завинаги кариерата на Натали Портман"}
{"url": "https://offnews.bg/obshtestvo/kzd-proveriava-doma-v-gabrovo-po-signala-za-plesnitci-i-zaplahi-kam-de-673438.html", "text": "Комисията за защита от дискриминация се самосезира по случая с агресията спрямо деца в Центъра за настаняване от семеен тип за деца и младежи с увреждания \"Хризантема\" в Габрово, съобщи пресцентърът ѝ.Деветчленният състав на КЗД е взел решението единодушно днес по доклад на зам-председателя ѝ Баки Хюсеинов. Повод за доклада са излъчените репортажи с кадри от насилие – вербално и физическо, спрямо децата от страна на служителки в Центъра.Вносителят Хюсеинов подчертава, че в практиката по приложението на Закона за защита от дискриминация е утвърдено разбирането, че вербалното и физическото насилие накърняват достойнството на потърпевшите и създават за тях унизителна, обидна и застрашителна среда. Затова той смята, че излъчените репортажи съдържат данни за осъществен тормоз по смисъла на параграф 1, точка 1 от Допълнителните разпоредби на Закона за защита от дискриминация. Предлага да бъде образувано производство по казуса пред Комисията за защита от дискриминация, в което да се установят нарушителите и да бъдат наложените предвидените в Закона за защита от дискриминация санкции и принудителни административни мерки.", "date": "2018.01.23", "title": "КЗД проверява дома в Габрово по сигнала за плесници и заплахи към деца с увреждания"}
{"url": "https://offnews.bg/temida/sadat-opravda-adrenalinkata-vania-po-deloto-s-pohotlivia-profesor-673436.html", "text": "Съдът окончателно оправда адреналинката Ваня от \"Господари на ефира\" по делото с , съобщиха продуцентите на предаването.Темида се е произнесла в полза на Ваня Георгиева по делото за клевета, което уволненият от НСА професор Николай Колев заведе срещу адреналинката.През 2016 г. репортаж на \"Господари на ефира\" разказа как проф. Колев злоупотребява с позицията си на преподавател в НСА, като предлага на студентката Ваня Георгиева вземане на изпит срещу интимни услуги. Репортерът Боби Ваклинов засне Колев на излизане от банята в хотелска стая, малко преди началото на уговорената със студентката среща. След репортажа професорът реши да заведе дело за клевета, а НСА го уволни.", "date": "2018.01.23", "title": "Съдът оправда адреналинката Ваня по делото с похотливия професор"}
{"url": "https://offnews.bg/zdrave/akusherka-v-nashata-infrastruktura-razhdaneto-vkashti-e-prestaplenie-673447.html", "text": "Домашното раждане е една от тенденциите, които се засилиха в последните години и все още продължава. Какво е вашето мнение по въпроса?Това е моментно течение. В нашата инфраструктура това е голямо престъпление спрямо майката и бебето. При раждането вкъщи рискът е много голям. Раждането е емоционално преживяване. Реакциите трябва да бъдат на момента разрешени – за майката и за бебето. В болницата ние имаме връзка директно от първия до третия етаж с интерком. Така при нужда докато се качат за една минута с пациентката, ние вече сме готови. В тази инфраструктура придвижването е трудно. Ако трябва да дойде екип да помогне и не успее да стигне навреме, могат да загинат – или бебето, или майката. Изключително съм против раждането вкъщи. Това са модерни неща, които отзвучават. Също и раждането във вода – ако природата беше решила, че човекът трябва да се ражда във вода, механизмът щеше да е такъв, че ние да търсим водоем, за да родим в него, а то не е така. Мястото за раждане е в родилния дом, независимо пациентката какъв ще избере, нека бъде под медицински контрол.В някои случаи изглежда причината е, че някои родилки са имали лош опит при предишно раждане или пък са наплашени от това, което им предстои.Моят опит показва - над 15 години работя по проблема с училищата за бременни, че има огромна разлика в поведението на пациентката, която посещава тези лекции, независимо къде ще реши да роди. Те идват подготвени, идват спокойни. В училището за бременни в Майчин дом водим диалог, те задават своите въпроси, а ние обясняваме какво ще се случи по време на раждането, всяко нещо, което ще се прави на пациентката. Така тя идва подготвена. Добре е да получават информацията си от нас, а не от разговорите с други бременни и майките в интернет. Това е много грешно. Тази информираност води до това да са спокойни. Провеждаме и Отворени врати, при които могат да дойдат в болницата и да видят как работим, а след това да си направят преценка, докато са бременни и не са стигнали до емоционалния момент на раждането. Опитът ми показва, че над 80% от посетилите Отворените врати избират да родят в Майчин дом.Един от основните проблеми в българското здравеопазване е недостигът на кадри, като това важи особено за акушерките и медицинските сестри.Има недостиг на специалисти по здравни грижи като цяло в България. При акушерките това е много осезателно – били сме 6700 – 7300, а сега сме около 3600. При този недостиг на акушерки сме склонни да вземаме медицински сестри на анестезиологични места, за да могат акушерките да работят в зала. Все по-често има акушерки, които са решили да се преквалифицират и да се заемат с професията, след като са станали майки – след като са видели колко е приятно да си акушерка, колко приятно е да живееш с майката, какво благородство има в жената акушерка. Те искат да се грижат за жената в нейния най-емоционален миг, защото няма нищо по-стойностно и по-силно като преживяване и като ценност от това да родиш дете. И докато жената ражда няколко пъти в живота си, акушерките преживяват хиляди раждания за цялата си кариера. Даваш от себе си много, но с раждането на бебето ти се връща много – когато поемеш детето и го дадеш на майката, всичко се възстановява, защото радостта е много голяма. Майката се радва, а ти си щастлив, че ѝ даваш това живо и здраво бебе.Една от идеите, които се обсъждат в последно време, е връщането под някаква форма на женската консултация. Одобрявате ли тази идея?Категорично има необходимост от връщане на женската консултация, защото осигурява пряк контакт с акушерката. Надявам се, че това ще бъде възстановено. Наблюдението след раждането също ще бъде по-пряко, ще се извършва в домовете на пациентките, за да може майките да получават информация и съвети от компетентни хора, а не от некомпетентни, например в интернет.Вие имате дългогодишен опит. Със сигурност се сблъсквате и с трудности, и с приятни моменти в работата си. Можете ли да споделите някои от тях.Акушерската професия е много трудна, много отговорна, много времеви ангажираща. Всички лишаваме себе си и близките си от някои лични преживявания, но оставаме удовлетворени от дейността, която извършваме, от това, че доставяме радостта на семействата, поемаме новия живот и това ни прави щастливи. Много е хубаво, когато хора те срещнат на улицата след години или те потърсят, за да ти благодарят. Това е много приятно изживяване. Апел към всички жени, които искат да упражняват тази професия – да не се страхуват, да опитат да дадат от своето щастие на щастието на семейството, да помогнат на родилката да роди своето дете, да го преживеят няколкократно с тях и след това ще дадат оценката си дали това е тяхната професия, защото за тази професия трябва да имаш призвание, да имаш изключително много търпение, изключителна себеотдайност към пациента и да знаеш, че там, когато си на работа, светът съществува, защото ние сме толкова съсредоточени в дейността си, че забравяме за света навън.", "date": "2018.01.23", "title": "Акушерка: В нашата инфраструктура раждането вкъщи е престъпление спрямо майката и бебето"}
{"url": "https://offnews.bg/sviat/navodnenia-risk-ot-lavini-i-otkasnati-ot-sveta-selishta-v-zapadna-evr-673439.html", "text": "Наводнения, придошли реки, обилни снеговалежи, риск от лавини и откъснати от света населени места имаше днес в няколко страни от Западна Европа, предаде Асошиейтед прес, цитирана от БТА.30 департамента във Франция са под оранжева тревога заради лошото време и наводненията. В Париж река Сена преля по бреговете. Очаква се в петък да бъде отчетено максимално ниво, като вероятно ще достигне пика от 6,10 метра, регистриран през юни 2016 г. Тогава експертите казаха, че това е било най-високото ниво на реката в Париж от 30 години насам.Заради очакваното сега покачване на водите на Сена бяха закрити няколко станции на влака, свързващ центъра с предградията и преминаващ покрай бреговете на реката.В град Сошо заради покачване на водното ниво бе затворен автомобилният завод на Пе Ес А /PSA/. 1800 работници се озоваха в принудителен отпуск.Южно от Страсбург бяха взети мерки за овладяване на покачването на водите на река Рейн. Във френските Алпи има обилни валежи, съчетани с топенето на падналия вече сняг на някои места. Поради риск от наводнения училищата в много общини останаха затворени.В Шамони в подножието на Монблан вчера имаше максимален риск от лавини и хората бяха призовани да не напускат домовете си. Днес обстановката се нормализира.Около 75 туристи и работници бяха евакуирани от четиризвезден планински хотел в Северна Италия, близо до границата с Австрия, след лавина, паднала през нощта. Заедно с гостите и персонала на хотел \"Лантаухерер хоф\", намиращ се на височина 1870 метра и на около 100 километра северозападно от италианския град Болцано, бяха евакуирани и местни жители.Италианските власти обявиха риск от пета степен за лавини в долината Веноста. Около 10 000 туристи са напълно изолирани заради снежната блокада в съседния град Тироло.В Швейцария обилни снеговалежи затрудниха пристигането на участниците в Световния икономически форум в Давос, започнал днес. Курортите Цермат, Андермат и Зас-Фе пък са откъснати от външния свят зарази риск от лавини.В австрийската провинция Тирол пък училищата останаха днес затворени в някои села, откъснати от света заради обилния снеговалеж.", "date": "2018.01.23", "title": "Наводнения, риск от лавини и откъснати от света селища в Западна Европа"}
{"url": "https://offnews.bg/kultura/tcirk-de-la-liulin-nova-tcirkova-akademia-otvaria-vrati-673434.html", "text": "„Цирк Де Ла Люлин“ ще покаже на хора от всички възрасти през февруари и март дуетна акробатика и поддръжки, въздушна акробатика, жонглиране и контактно жонглиране, визуална манипулация, пой, стаф и огнени предмети, магия и история на магията, еквилибристика – стойка на ръце и много други.По време на цирковата академия ще бъде организирано събитие „Отворени врати“, където близки и приятели ще станат свидетели на процеса на работа.За финал ще бъде сътворено собствено представление, в което всички ще покажат какво са научили през този период, и номерата, които са измайсторили заедно.Преподавателите в Цирковата академия са високо квалифицирани и утвърдени в професията си артисти: Андрей Михов – един от най-добрите съвременни магьосници на България, Вероника Братанова – носителка на множество международни награди, професионален джаз и балет артист,  Диего Контрерас – професионален цирков артист, сертифициран от най-добрите циркови училища в Европа и много други.Екипът на „Цирк Де Ла Люлин” организира циркови интерактивни представления, огнено и пиро шоу, светлинно шоу, тематични партита, курсове за деца, циркови работилници. ", "date": "2018.01.23", "title": "Цирк Де Ла Люлин: Нова циркова академия отваря врати"}
{"url": "https://offnews.bg/tehnologii/kakvo-ne-znaem-za-samsung-galaxy-a8-673432.html", "text": "Samsung Galaxy A8, който беше представен от производителя преди по-малко от месец, ще е в магазините на VIVACOM още в края на тази седмица.Потребителите вече имаха възможност да се запознаят с основните характеристики на модела като внушителният 5.6” дисплей и двойната предна камера (16+8MP), допълнена от 16MP основна камера.Какво обаче не знаем за Samsung Galaxy A8?Моделът не е наследник на никой от познатите до момента телефони от серията А. Със своя изтънчен дизайн от метал и стъкло той се доближава повече до премиум линията Galaxy S. Затова спомага и иновативният Infinity дисплей, който освен с размера си се отличава и с перфектно Full HD+ Super AMOLED качество на картината. Друга характеристика, която го доближава до S8, е пръстовият отпечатък на гърба на устройството.Новият телефон впечатлява с подобрена камера и разнообразни възможности за снимане. Двойната предна камера е новост за серията А, а конкретно при този модел предлага и множество нови ефекти като портретни снимки на разфокусиран фон (т.н. ефект „боке“).Характеристиките на Samsung Galaxy A8 се допълват от мощен осем-ядрен процесор (2 x 1.6 GHz + 6 x 1.6 GHz) и сертификат IP68 за защита от прах и вода.Съчетавайки елегантния външен вид на високия клас телефони и ефективната работа на моделите от серията А, Samsung Galaxy A8 идва на достъпната цена от 26.90 лв. на месец с план Smart U от на VIVACOM.", "date": "2018.01.23", "title": "Какво не знаем за Samsung Galaxy A8"}
{"url": "https://offnews.bg/obshtestvo/goresht-debat-v-su-za-istanbulskata-konventcia-vladika-ia-nareche-di-673410.html", "text": "Силни емоции предизвика общественото обсъждане на  в Софийския университет. Дискусията бе организирана днес от председателя на парламента Цвета Караянчева.Интересът към събитието бе голям още по време на организирането му, като над 14 организации, институции и граждани са заявили участие в него.На обсъждането омбудсманът Мая Манолова подкрепи конвенцията с довода, че няма добре устроена политика за защита от домашно насилие. \"Терминът за социалната роля на пола вече го има в българското законодателство - в Закона за равнопоставеност между жените и мъжете. И не е довела до появата на трети пол\", заяви Манолова. Тя напомни, че документът има за цел борбата с домашното насилие, от която - по думите на омбудсмана - държавата почти е абдикирала и е \"аутсорснала\" на неправителствените организации.От другата страна застанаха представителите на духовната власт, подкрепени от католическата църква, които заявиха, че конвенцията подронва основите на християнските семейни ценности. Старозагорският митрополит Киприан определи конвенцията като \"диктатура над природата\".\"Отричате основната библейска истина: И сътвори Бог човек по свое подобие\", каза още дядо Киприан. Последваха бурни аплодисменти в залата, а след това владиците вкупом напуснаха дискусията.На обсъждането дойде и правосъдният министър Цецка Цачева, която припомни, че конвенцията е подписана още през 2016 г. Според нея тя е съгласувана с българското и международно право.Представител на организацията \"Свобода за всеки\", в която членуват юристи, коментира, че документът натоварва ненужно регулацията, защото има по-скоро идеологическа отколкото юридическа стойност. Именно затова бил опасен, тъй като тезите му били деструктивни за традиционното семейство и мъжете се определят като насилници. Като цяло изказванията и настроенията в залата бяха главно в подкрепа на Конвенцията, а желаещите да вземат думата - десетки.В подкрепа се изказаха още британският посланик у нас и представител на УНИЦЕФ.", "date": "2018.01.23", "title": "Горещ дебат в СУ за Истанбулската конвенция: Владика я нарече 'диктатура над природата', Манолова я брани"}
{"url": "https://offnews.bg/sviat/oksfordskiat-universitet-udalzhi-vremeto-za-izpit-zaradi-slabi-rezult-673404.html", "text": "Оксфордският университет удължи времето за полагане на изпит по математика и компютърни науки заради слабите резултати на кандидат-студентките и студентките във ВУЗ-а, съобщи британският \"Телеграф\".Студентите, които са държали изпит по математика и компютърни науки през лятото на 2017 г., са получили 15 минути повече време, тъй като преподавателите в университета смятат, че \"жените, които кандидатстват са по-податливи на напрежение, породено от недостиг на време\".За първи път университетът предприема подобни мерки. В предишните години процентът на мъжете, които са получили първи клас на научна степен, е бил двойно по-висок от този на жените. През 2016 г. ръководството на Оксфордския университет решава, че трябва да се въведат мерки, които да подобрят изпитните резултати на жените.Говорител на университета защити промените, като ги определи като \"честни и необходими\".Удължаването на регламентираното време за полагане на изпит беше приветствано от жените в университета:", "date": "2018.01.23", "title": "Оксфордският университет удължи времето за изпит, заради слаби резултати на жените"}
{"url": "https://offnews.bg/evropa/ep-obsazhda-namaliavane-na-broia-na-evrodeputatite-zaradi-brekzit-673411.html", "text": "Комисията по конституционни въпроси на Европейския парламент покрепи предложението броят на евродепутатите да бъде намален от 751 на 705 заради Брекзит, съобщи БТА.Предложението ще бъде гласувано на пленарна сесия на ЕП през февруари. За да влезе в сила, то трябва да бъде подкрепено единодушно в Европейския съвет.Ако бъде приложена, промяната ще важи от следващите избори за ЕП догодина.Миналата есен в комисията по конституционни въпроси на ЕП постъпи предложение броят на евродепутатите да бъде намален на 700, като се отбелязваше, че според договора за ЕС броят на мандатите е до 751 и всяка държава трябва да има поне шестима и най-много 96 евродепутати.В сегашния състав на ЕП Великобритания разполага със 73 евродепутати.Парламентарната комисия разгледа възможността 22 от местата на британските евродепутати да бъдат преразпределени между държавите от ЕС, а останалите 51 места да бъдат оставени в запас за държави, които може да се присъединят към Общността занапред, както и за евродепутати, избрани с пряко гласуване от общоевропейска листа.Нито една държава от ЕС няма да изгуби от досегашния си брой места в ЕП.", "date": "2018.01.23", "title": "ЕП обсъжда намаляване на броя на евродепутатите заради Брекзит"}
{"url": "https://offnews.bg/temida/mazh-ot-kavarna-e-globen-460-evro-za-patni-narushenia-koito-napravil-673415.html", "text": "Мъж от Каварна ще плати глоби за две пътни нарушения, които е извършил в Холандия. Това реши Окръжен съд - Добрич като призна глобите, наложени в Холандия на 29-годишния мъж.Провиненията му са били засечени по магистрала в района на Ротердам на 5 ноември 2016 година, когато в рамките на 2 минути той два пъти е нарушил разпоредбите на холандския Кодекс за движение по пътищата.В 6.40 часа мъжът е бил засечен да изпреварва неправилно на място, където това е било забранено, а минута по-късно да шофира по пътна маркировка, с която било обозначено събиране и разделяне на пътища и пътни платна.За всяко от извършените нарушения мъжът ще плати по 230 евро. Санкциите са били постановени на 24 май миналата година с решения на Централно инкасаторско бюро към Министерството на правосъдието в Холандия. Производствата в Окръжен съд - Добрич бяха образувани след изпратени от Холандия удостоверения за прилагането на принципа на взаимно признаване на финансовите санкции, наложени в държави - членки на Европейския съюз.И двата съдебни състава прецениха, че не са налице основания за отказ от признаване и изпълнение на санкциите и мъжът трябва да плати левовата равностойност на наложените му глоби.Делата преминаха без участието на санкционирания български гражданин, който не е бил открит на адреса си за призоваване. В проведеното задочно производство срещу него, той беше представляван от служебен защитник.Постановените съдебни актове подлежат на обжалване пред Апелативен съд - Варна в 7-дневен срок.", "date": "2018.01.23", "title": "Мъж от Каварна е глобен 460 евро за пътни нарушения, които направил в Холандия"}
{"url": "https://offnews.bg/obshtestvo/nova-izmama-plazna-v-sofia-673425.html", "text": "Нова измама плъзна в София. Апаши се опитват да разбият домовете на възрастни хора, а след това пускат фалшиви обяви на ключарски услуги в пощенските кутии на блоковете в столицата. Опитват се хем да ги изплашат, хем да ги ощавят.Схемата е много проста и предвидима, но броят на ужилените с всеки ден нараства. Най-честите жертви на измамата са възрастните хора, които живеят в крайните квартали като Люлин и Надежда. Престъпниците си набелязват даден апартамент, в който предимно живеят самотни пенсионери. Внимателно наблюдават живота и навиците, които има, за да се убедят, че живее сам. След това се опитват да проникнат в набелязания апартамент. Умишлено не влизат с взлом, а само повреждат бравата или ключалката. След това чакат. Най-често пенсионерите веднага се обаждат на ключар.Те не се обръщат към полицията заради повреденото си имущество, а решават сами да се справят с възникналата ситуация като разрешат проблема. Избират точно този телефон, който са прочели на листовката от пощенската кутия. Измамниците на това разчитат. Те отговарят на обаждането, приемат поръчката и отиват на адреса. Влизат в дома на клиента и го заплашват, че ако не им каже къде си държи парите, ще пострада. Изплашените пенсионери доброволно дават спестяванията си и измамниците се измъкват от местопрестъплението все едно нищо не е станало.Припомняме, че преди време подобна измама вилнееше в София. Тогава се разпространяваха фалшиви листовки и телефони на ключарски услуги. При нужда от смяна на брава или ремонт на ключалката, хората позвъняваха на посочения телефон. От фалшивата фирма изпращаха мним ключар, чиято роля бе добре да огледа апартамента и да прецени какво може да бъде откраднато. След това обясняваше на клиентите, че е забравил някой от необходимите му инструменти и уж отива да си го вземе. Само че повече не се връща. От своя страна измамникът се свързваше с аверите си, обсъждайки състоянието на движимото имущество в инспектирания апартамент. Дни след това, обирът вече бе факт.За порочната схема разказват специалисти. Те апелират гражданите да бъдат по-предпазливи и внимателни и да не допускат непознати хора в дома си.При проблем с бравата или ключа, трябва да се доверявате на доказани професионалисти в този бранш – , които са от дълги години на пазара. Освен това трябва да се уверите, че работят в района, където живеете. Много от фирмите представят и екипа си точно поради тази причина. Вие трябва да бъдете информиран относно самоличността на човека, който ще звънне на вратата Ви, за да поправи повредата. Не трябва да допускате майсторите да влизат в дома Ви. Те трябва да оправят повредата само в пространството около входната врата и в никакъв случай не трябва да влизат в апартамента. Работа по стаите те нямат Освен това внимателно избирайте своя ключар. По-добре заложете на фирма, която предлага  и работи денонощно.", "date": "2018.01.23", "title": "Нова измама плъзна в София"}
{"url": "https://offnews.bg/analizi-i-komentari/shte-uspee-li-kontrarevoliutciata-sreshtu-transkia-referendum-673421.html", "text": "Параметрите на представено от „Евромакс сървисиз“ ЕООД - дъщерна на „Асарел - Медет” - инвестиционно намерение за добив на златно-сребърна руда в община Трън стъписаха местните хора. Аргумент, че общината е слабо населена, е изтъкнат от фирмата в защита на съществените вреди от проекта й върху околната среда и човека. Предвижда се трайно въздействие върху ландшафт, флора, фауна, водоеми, атмосферата, а поради взривни дейности по открит способ, дори и върху топографията на района. Наличието на уранови жилки в бившата мина „Злата“, която е запланувано да бъде отново отворена за експлоатация, предполага и риск от радиоактивно замърсяване. Представяте ли си Трънско, което поради липса на промишлени замърсители е дарено от съдбата с качества, близки до природен резерват, да се преобрази в промишлен полигон… Не? И трънчани не можаха да си го представят и на референдума си на 11.06.2017 г. с вот от 93% отхвърлиха инвестиционното предложение. Отпорът им срещу инвестиционния проект вече се счита за революция в опазването на гражданските права. Трън вдъхна увереност на българина, че не е безгласна буква и със средствата на директната демокрация може да защити правата, здравето и природата си. Цитирам изявлението на президента Радев от страницата му във Фейсбук: „Приветствам гражданите на община Трън, които показаха, че местната демокрация в България може да функционира успешно. Референдумът е пример за това как отговорни български граждани се самоорганизират, за да защитят правата си и да се произнесат по проблем не само от местно, но и от национално значение.“ В съзвучие с европейските идеали и практики държавният глава добавя: „Вотът на хората в Трън утвърждава здравето и чистотата на природата като основни ценности на нашето общество, в което интересите на гражданите трябва да са приоритет\". Президентът неприкрито симпатизира на трънската революция.Трън действително пропука статуквото. Следваха Велинград, Ъглен, Генерал Тошево... Зевзеците шушукат, че след датата на трънския референдум не един наш олигарх бил на успокоителни…Няма как коментарът на президента Радев да не изпълва всеки български гражданин с гордост. Ето обаче какво четем в декларацията на Асоциацията на организациите на българските работодатели от 17.01.2018 г. Заглавието е „Да спрем зеления рекет!“: „Не може референдуми като този в Трън или в добруджанската община Генерал Тошево да „решават“ съдбата на икономиката на България. Тук е мястото да се обърнем към тези политици, които се опитват да се качат на гребена на референдумите, че това е игра с огъня.“ Контрареволюция в ход… И вие ли дочувате заплашителна нотка? Политиците, респектиращи мнението на гражданите и демократичните принципи си играели с огъня… Е, как, господа работодатели, да не може допитването до народа да решава съдбата на каквото и да било, та нали това е принципният механизъм за вземане на решения в условията на демокрация?Контрареволюцията срещу Трън всъщност стартира веднага след оповестяване на резултатите от вота. В декларация на КРИБ, АИКБ и БСК, публикувана във в. „Труд“ на 16.06.2017 г., по-малко от седмица след референдума, четем: „…изразяваме тревога от възможността за лавинообразна злоупотреба с референдума като инструмент за защита на интересите на гражданите в условията на демокрация и върховенство на правото. Липсата на опит при прилагането на дълбоко демократичните по своята природа принципи при произвеждането на национални и местни референдуми е в състояние да ги дискредитира.“ Сами се убеждавате че тонът тук е доста по-плах, но намеренията за реставрация вече са заявени. И двете изявления зоват за омаловажаване на гражданския вот, когато се изправя срещу частни бизнес-интереси.Нека сега пренасочим вниманието си към обещанията, дадени от инвеститора и ресорния министър Нено Димов. Те дадоха дума да уважат мнението на трънчани и прекратят всички действия, свързани с реализацията на оспореното инвестиционно предложение. Изглежда това е било само тактически ход за успокоение на обществото. Нито министърът е спрял процедурата по ОВОС, нито инвеститорът предоставя доказателства, че е зачеркнал намеренията си.В отворено писмо веднага след резултата от вота в Трън „Евромакс сървисиз“ заявиха пред цяла България, че инвестиционно им намерение няма да бъде реализирано. Защо обаче, ако се е отказала от проекта, , и конкретно срещу приетия „План за управление на речните басейни 2016-2021” на Басейнова дирекция “Дунавски район”? Защо обжалват точки 6, 7 и 8, касаещи река Ерма, община Трън, в които е предвидено следното:„6. Забрана за водовземане и ползване на воден обект в зони за защита на водите – ЗЗ „Руй” с код BG 0000313 и ЗЗ „Руй” с код BG0002112 при извършване на миннодобивна и минно-обогатителна дейност.7. Реализацията на инвестиционни намерения, свързани с миннодобивна и миннообогатителна дейност във водосборна площ на поречие Ерма, да се допуска само, след като с конкретни изследвания е доказано, че реализацията на инвестиционните предложения няма да доведе до влошаване състоянието на повърхностните и подземните води и зоните за защита на водите.8. При разрешаването на всички бъдещи инвестиционни дейности на територията на Дунавски район за басейново управление да се предвиди условие за прекратяване на дейността в случай/случаи на констатирано влошаване на качествените и количествените показатели на повърхностните и подземните води, причинено в резултат от дейността, доказано с данни от мониторинга, освен в случаите, когато са налице условия за обосноваване на изключения по реда на чл. 156в – чл. 156е от ЗВ.“На 24.01.2018 г. се очакава решението на ВАС. Не само трънчани го считат за знаково.На 13.06.2017 г. от ефира на bTV министър Димов обеща да прекрати процедурата за ОВОС на проекта за златодобив в Трън, ако Върховният административен съд признае местния референдум за легитимен. На 20.06.2017 г. ВАС окончателно потвърди, че вотът е законосъобразен. Процедурата по ОВОС обаче и до сега е само временно спряна и то по желание на инвеститора, и то само докато трае гореупоменатото дело срещу МОСВ. Допълнително е допуснат одит на резултати от геоложки проучвания пред Министерството на енергетиката, който да покажел, че нямало наличие на уран в пробите от Трънско...Ще се съгласите, че фактите не говорят за прекратен проект нито дори за намерения за преустановяване. Новина от днес, 22.01., във в. „Капитал“ навежда на мисълта, че през цялото време, докато „Евромакс сървисиз“ се е правило пред обществото на „умрял заек“, реализацията на инвестиционното му намерение се е движела по план. Съобщава ни се, че австралийската BMG Resources можела да купи именно проекта за златодобив в Трън. Той можело да бъде осъществен.Според аналогични съдебни решения местният референдум нямал юридическа сила, тъй като природните ресурси били собственост на държавата, коментират от „Капитал“.Трънчани са меко казано бесни. Не искат да повярват, че с благоволение на властта вотът им може да бъде пренебрегнат. Стягат вече редици за отбрана. Дали ако и Трън се прибави към проблемните Пирин и Витоша, фасадата на властта по време на европредседателството няма да се пропука…?------------", "date": "2018.01.23", "title": "Ще успее ли контрареволюцията срещу Трънския референдум?"}
{"url": "https://offnews.bg/tenis/grigor-poemam-tcialata-otgovornost-za-macha-mi-dnes-673422.html", "text": "Най-добрият ни тенисист Григор Димитров сподели, че ще си направи позитивни изводи от отпадането на 1/4-финалите на първия за годината турнир от Големия шлем - Откритото първенство на Австралия, от Кайл Едмънд. Българинът посочи сервисът като най-големия си проблем в Мелбърн.Кайл заслужава цялото уважение. Той заслужи победата. Той работи толкова усърдно през изминалите месеци. Знам, защото играх с него няколко пъти. Поемам цялата отговорност за мача ми днес. Няма смисъл да казвам какво съм сбъркал, защото мога да седя и да си говоря, но заслугата е негова. Той е победителят.Забелязах, че и той е малко уморен, търсеше малко повече печелившите удари. Понякога дори е по-трудно да играеш срещу такива опоненти. Може и да играеш добре, но те просто ще дръпнат спусъка няколко пъти, когато не очакваш, играят малко по-различно. Това направи той. Всичко се разви по негов план. Видях го как се подобрява през изминалите месеци. Постигна добър резултат.Всички мачове ме изтощиха. Мисля, че от първия ден не играх добре. Отне ми време, за да вляза в ритъм. Срещу Ник  играеш срещу публиката, срещу него, срещу собствените си очаквания. Има много компоненти, влизащи в играта. В крайна сметка обаче бях щастлив, че поне намерих начин да победя. Но зад кулисите е това, което правиш, за да се чувстваш по-добре на корта, това те изчерпва доста.Няма значение в каква форма съм, мисля, че психически бях уморен. С всеки мач опитваш неща, за да се подобриш, да си в по-добра форма и с по-добра нагласа. Днес просто не намерих начин. Има такива дни. Трябва да видя какво се случи. Чувствах се добре, но има и други фактори в момента.Трудно е да скриеш разочарованието си. Така се чувствам, боли ме и трябва. Сега гледам рационално на нещата. Трябват ми няколко дни почивка и да правя неща, които не мога по време на турнира. Да оценя австралийското турне. Не беше лошо като цяло, но не беше и каквото исках. Позитивното е, че усещам, че през предстоящите седмици мога да се подобря.Сега трябва да тренирам умно и да не прекалявам отново, но същевременно да се уверя, че намира ритъма си отново, намирам играта си и елементите ѝ. Това изисква малко работа, но ще мога да я направя и да се надяваме, че ще покажа по-добър тенис с напредването на годината.Трудно ми е да приема, че този път стигнах до 1/4-финал, но трябва. Аз съм много критичен спрямо себе си. Винаги изисквам много. Когато не постигна планирана цел, унивам. Но това са моментите, от които съм се учил през годините, особено тук беше трудно, защото изгубих полуфинал. Трябва обаче да продължа. Да стана и да изтупам праха. Хубавото не тениса е, че винаги има следваща седмица. Можеш да играеш всяка седмица. Както обаче казах, става дума за това как играх мачовете и съм щастлив – нямах най-добрите си дни, но побеждавах и се борих. Тъжно е, че дойде краят. Винаги има надежда\", каза Димитров.", "date": "2018.01.23", "title": "Григор: Поемам цялата отговорност за мача ми днес"}
{"url": "https://offnews.bg/politika/takov-lishiha-sofiantci-ot-210-mln-lv-za-investitcii-prez-2017-a-g-673418.html", "text": "Управляващите в Столична община лишиха софиянци от 210 милиона лева за инвестиции през 2017 година, а сега подготвят същото и за 2018-а.Това заяви заместник-председателят на Комисията по финанси и бюджет в СОС от БСП Иван Таков. Той представи и защити внесения от групата на социалистите доклад с предложения за промени в приходната и разходната част на проекта за сборен бюджет на Столична община за 2018 година.\"Инвестиционната програма в размер на 480 милиона лева, за която толкова говориха в началото на 2017 година управляващите в Столична община, всъщност, беше изпълнена едва на 56%, разкри Иван Таков. - Това означва, че софиянци са били лишени от 210 милиона лева за инвестиции, които са жизненоважни за нашия град. Тъй като всяка година има сериозно неизпълнение на инвестиционната програма, затова толкова много настоявамхе общинските съветници да участват в изготвянето на тази за 2018 година. Това не се случи. И сега нашите предвиждания са, че точно след година ще установим същото\".Според Иван Таков, общинските съветници отново са били подведени и излъгани от управляващите в Столична община. \"За поредна година ние, общинските съветници се явяваме функция, някакво продължение на администрацията на общината, коментира той. Третират ни само като машини за гласуване и за легитимиране на приумиците на администрацията и на кмета на Столична община. Това е абсурдно и вредно за София, каза още Таков. ", "date": "2018.01.23", "title": "Таков: Лишиха софиянци от 210 млн. лв. за инвестиции през 2017-а, готвят същото и сега"}
{"url": "https://offnews.bg/temida/pochetnite-konsuli-pak-s-cherveni-nomera-sadat-im-vrashta-otnetata-o-673405.html", "text": "Върховният административен съд връща привилегията на почетните консули да се возят в коли с червени, дипломатически номера.Решението на тричленния състав на осмо отделение (председател: Емилия Миткова, членове: Петя Желева, Весела Павлова) е от 11 април 2017 г., но се обнародва едва днес. То подлежи на обжалване пред петчленен състав на ВАС.Делото бе заведено през 2016 г. по жалба на 10 почетни консули в България: Ивайло Дерменджиев (на Кения), Красимир Методиев (на Израел), Борислав Боянов (на Малта), Максим Бехар (на Република Сейшели), Виктор Меламед (на Кралство Тайланд), Христо Илиев (на Република Мавриций), Иван Тодоров (на Антигуа и Барбуда), Борислав Сарандев (на Шри Ланка), Борис Халачев (на Естония) и Захари Кушев (на Еквадор).Те искат отмяна на разпоредби от Наредбата за регистрацията и отчета на моторните превозни средства, собственост на чуждестранни физически и юридически лица, издадена от вътрешния министър, обнародвани през 2016 г. след .Основанието им е, че с промените е допуснато \"съществено нарушение на административнопроизводствени правила\", че има \"противоречие с материалноправни разпоредби\", както и \"несъответствие с целта на закона\" (АПК, чл. 146, т. 3, 4 и 5).Липсвало е съгласувателни процедури между министрите на външните и вътрешните работи и с държавите - членки на Виенската конвенция за консулските отношения; мотивите към проекта, качени на сайта на здравното министерство, били \"съществено\" различни от тези на сайта на МВР; при приемането на наредбата не е бил спазен 14-дневния срок за публикуване на проекта - това са само част от доводите за оспорването. Сред тях е още нарушеното изискване приемащата държава да се проявява дискриминация между държавите, прилагащи Виенската конвенция.МВР оспорва както мотивите за срока, така и твърдението за проявена дискриминация с мотив, че статутът на почетните консули е различен от този на щатните. Разликите в мотивите пък не били съществени.Представителят на Върховната административна прокуратура подкрепя МВР, като дава заключение за неоснователност на жалбата.ВАС обаче намира жалбата процесуално допустима, а по същество - основателна.Проектът за изменения на наредбата е публикуван в сайта на МВР на 16 март 2016 г. и е свален на 4 април 2016 г., установява ВАС. Според мотивите почетните консули нямат нужда от привилегията да се возят в автомобили с дипломатически номера, за да осъществяват функциите си.На 16 март вътрешният министър праща до външния проекта за съгласуване. Външният министър прави предложения.Наредбата е обнародвана на 15 април 2016 г., но оспореният текст на параграф 4, точка 2 се различава от публикувания проект.Обнародвания текст отнема привилегията на почетните консули да ползват автомобили с червени табели, като се предвижда за МПС - собственост на консулства, ръководени от почетни консулски длъжностни лица - само граждани на друга държава, в България - да има сини табели.Според публикувания на сайта на МВР проект сините табели са предвидени за МПС, собственост на консулства, ръководени от почетни консули в България. Обнародваният обаче гласи, че сините табели са за МПС, собственост на консулства, ръководени от почетни консулски длъжностни лица - само граждани на друга държава, в Република България.Наредбата определя и 3-месечен срок за смяната на табелите.Съдебният състав намира, че при издаването на нормативния акт \"са допуснати съществени нарушения на административнопроизводствените правила, всяко от които съставлява самостоятелно основание по чл. 146, т. 3 АПК за отмяна на оспорените разпоредби\".Безспорно е установено, че текстът от проекта се различава съществено от този на обнародваната наредба, пише в решението.От проекта следва, че за МПС, собственост на консулства, ръководени от всички почетни консули в България, независимо от гражданството им, се предвиждат сините табели с буквено означение „ХХ“. В същото време обнародваният текст предвижда такива регистрационни табели само за МПС, собственост на консулства, ръководени от почетни консулски длъжностни лица – граждани на друга държава, в Република България. Различието е съществено, защото приетият текст, за разлика от публикувания, стеснява кръга на правните субекти с привилегията на обозначителни регистрационни табели, обясняват от съда.Редът за издаване на нормативен административен акт е регламентиран в чл. 77 АПК, която разпоредба задължава компетентният орган да издаде нормативен административен акт, след като обсъди проекта заедно с представените становища, предложения и възражения. Но \"няма данни да е провеждано ново обществено обсъждане на изменения проект\".Законът за нормативните актове изисква компетентният орган да публикува проекта заедно с мотивите на нормативния административен акт, с което се осигурява възможност на заинтересованите лица, след като се запознаят с публикувания проект, да направят предложения и изразят становища по проекта. Това изискване на закона не е спазено, а това нарушение е съществено, отбелязват от съда.Нарушен е и друг текст на ЗНА, според който мотивите на подзаконовия нормативен акт трябва да съдържат точно посочена информация. С други думи, те трябва да сочат причините, които налагат приемането му, което не е факт при оспорените изменения на наредбата, според върховните съдии.\"Изложените най-общо причини, като необходимост от разграничаване на регистрационни табели, които се предоставят при регистрация на МПС, собственост на дипломатически представителства, и такива, собственост на консулства, ръководени от почетни консули в Република България, са неотносими към извършените промени, тъй като, от една страна, такова разграничаване на регистрационните табели на МПС, собственост на дипломатически представителства, и такива, собственост на консулства, ръководени от почетни консули в Република България, е съществувало и преди изменението на наредбата, а отделно от това тези причини не могат да се отнесат към приетия текст на наредбата, който съществено се различава от варианта на публикувания проект\", пишат те.Мотивите, освен това, трябва да съдържат целите на подзаконовия нормативен акт. Но \"конкретни цели мотивите не съдържат\". Съдиите пишат още, че \"от изложеното в мотивите не става ясно дали се цели разграничаване или ограничаване на привилегии за ползване на специални обозначителни табели и каква е конкретната цел за това\".Мотивите не съдържат нищо досежно средствата, необходими за прилагането на новата наредба, отбелязват от ВАС.Освен това те трябва да сочат очаквани резултати, но не съдържат каквато и да е информация по този въпрос. Задължително е да е направен и анализ на съответствието с правото на ЕС, което също липсва.Изложеното налага оспорените разпоредби на подзаконовия нормативен акт да бъдат отменени като незаконосъобразни, заключава тричленният състав.", "date": "2018.01.23", "title": "Почетните консули пак с червени номера - съдът им връща отнетата от кабинета привилегия"}
{"url": "https://offnews.bg/kultura/prof-pimpirev-shte-se-snima-v-nov-film-v-kojto-shte-igrae-sebe-si-673414.html", "text": "Утре в каб. 300 на СУ „Св. Кл. Охридски“, където се помещава Българския антарктически институт, както и в Музея по палеонтология на Геолого-географския факултет ще започне първия снимачен ден на новия игрален филм „Писма от Антарктида“. Сценаристи са Теодора Маркова, Георги Иванов и Невена Кертова, режисьор е Станислав Дончев, а главните роли се изпълняват от Ирмена Чичикова, Иван Стаменов и малкия Симеон Ангелов.Сюжетът на филма е свързан с антарктическите ни експедиции и една част от него вече е заснета на базата ни на о-в Ливингстън. Любопитен факт от кухнята на филма е, че проф. Христо Пимпирев ще се превъплъти в ролята на себе си като ръководител на експедицията.", "date": "2018.01.23", "title": "Проф. Пимпирев ще се снима в нов филм, в който ще играе себе си"}
{"url": "https://offnews.bg/politika/borisov-ne-dojde-v-ns-za-vota-ninova-oglushitelno-otsastvie-673419.html", "text": "Вотът на недоверие приключи, преди да е започнал. Оглушителното отсъствие на министър-председателя е самопризнание за вина за корупция. Ако не беше така, той щеше да е тук.Това заяви лидерът на БСП Корнелия Нинова от трибуната на Народното събрание по време на обсъждане на внесения от левицата вот на недоверие срещу правителството заради корупция в управлението. \"Този вот не е само за БСП и на БСП. Той е на майките в София, които не са си платили и не са в онзи списък за детските градини с предимство. Той е за работниците, които не са си получили заплатите, но работодателите ще се измъкнат от отговорност, защото са си платили на когото трябва или са близки до властта. Той е на собствениците на малки и семейни фирми, които няма да получат обществена поръчка\", каза още Нинова.Министърът на правосъдието Цецка Цачева обвини опозицията, че в мотивите за вота на недоверие не са посочени факти за това, че корупция има навсякъде: Депутатът от БСП Таско Ерменков поиска председателят на Народното събрание Цвета Караянчева да обяви почивка до идването на премиера Бойко Борисов в парламента.   ", "date": "2018.01.23", "title": "Борисов не дойде в НС за вота, Нинова: Оглушително отсъствие"}
{"url": "https://offnews.bg/tenis/s-netarpenie-chakam-da-se-pribera-vkashti-grigor-dimitrov-s-obrashten-673427.html", "text": "Първата ни ракета Григор Димитров записа видео обръщение към почитателите си в България две седмици преди началото на тенис турнира DIEMA XTRA Sofia Open в столицата.\"Здравейте, България!С нетърпение чакам да се прибера и да играя в турнира вкъщи - DIEMA XTRA Sofia Open. Надявам се всички да сте там. Миналата година заедно спечелихме турнира, нека и тази година отново го спечелим заедно. Поздрави на всички!До скоро!\", казва Димитров в него.Българинът, който влезе в Топ 8 на първия турнир от Големия шлем за 2018 г. - Australian Open, записа обръщението от Австралия.Турнирът от сериите ATP 250 е между 4 и 11 февруари в „Арена Армеец“.Билетите за очаквания с голям интерес турнир в София са в продажба на eventim.bg и в партньорската мрежа в цялата страна.Предстоящото издание на Sofia Open е третото, а генерален спонсор на турнира е DIEMA XTRA. Основни спонсори са Dubai Duty Free, Първа инвестиционна банка, „Теленор“ и Emirates. Официални спонсори са „ЕКО България“, McDonald’s, Rexona, „Банкя“, хотел „Маринела“, Mazda, Asics, Head, Dominos, „Евроинс“ и зимен курорт Банско.", "date": "2018.01.23", "title": "С нетърпение чакам да се прибера вкъщи! Григор Димитров с обръщение преди Sofia Open"}
{"url": "https://offnews.bg/obshtestvo/amerika-za-balgaria-prez-2018-shte-rabotim-za-nasarchavane-na-daritel-673409.html", "text": "През новата 2018 година фондация \"Америка за България\" ще работи активно за насърчаване на дарителството и спомоществователството, за да се постигне устойчивост на вече започнатите добри практики.Това обяви на годишната среща с партньорите президентът на фондацията Нанси Шилър.Форумът бе открит с приветствени думи от американския посланик Ерик Рубин. \"Ние всички сме днес тук, защото разбираме колко важна роля има гражданското общество и демокрацията. Както жизненият частен сектор е от основно значение за икономическия просперитет на всяка страна, така силното гражданско общество е от съществено значение за функциониращата демокрация\", каза дипломатът.Нанси Шилър припомни, че през 2017 г. фондацията се е фокусирала върху създаване на стратегически партньорства на местно, национално и международно ниво, а през тази година ще работи за устойчивост на създадените практики. Тя изброи ключовите проекти, които фондацията е подкрепила в партньорство с институциите, бизнеса и гражданите: детската клиника в \"Пирогов\", Епископската базилика и римските мозайки на Филипопол в Пловдив, програмата \"Училища на бъдещето, която вече обхваща 68 учебни заведения, националните отбори по природни науки и др.През 2018 г. фондацията ще продължи да работи в 6-те си приоритетни области: гражданско общество и демократични институции, изкуство и култура; културно наследство и туризъм, образование; развитие на частния сектор; и социалната сфера.Изпълнителният директор на \"Америка за България\" Десислава Тальокова също подчерта, че чрез обучения и разговори фондацията работи за съживяване на дарителството и филантропията. Пилотни дейности в тази посока през 2018-а ще има в Разград, Враца и габрово, където ще бъдат създадени фондове за набиране на средства за важни за местната общност проекти. Те ще бъдат определени и финансирани от представители на институциите, местния бизнес, неправителствени организации  и гражданите, а фондацията ще ги съфинансира. Този модел е широко разпространен в САЩ, където бизнесът традиционно подкрепя културни и образователни институции, добави Тальокова.През 2017 година \"Америка за България\" е финансирала проекти за над 17 милиона лева в шестте сфери, чието развитие подкрепя.", "date": "2018.01.23", "title": "Америка за България: През 2018 ще работим за насърчаване на дарителството (видео)"}
{"url": "https://offnews.bg/politika/borisov-se-sreshtna-i-s-poslanika-na-rusia-673431.html", "text": "Министър-председателят Бойко Борисов и посланикът на Руската федерация Анатолий Макаров проведоха работна среща, на която обсъдиха развитието на двустранните отношения, съобщиха от \"Дондуков\" 1. Като области от взаимен интерес бяха посочени енергетиката и туризма. Руският дипломат поздрави премиера за началото на ротационното председателство на Съвета на Европейския съюз и убедителната защита на приоритетите му пред Европейския парламент. Той изрази надежда, че България ще работи за подобряване на диалога между държавите-членки и Русия.", "date": "2018.01.23", "title": "Борисов се срещна и с посланика на Русия"}
{"url": "https://offnews.bg/obshtestvo/gripat-zatvori-153-uchilishta-dnes-673426.html", "text": "153 училища в страната няма да провеждат учебни занятия заради високата заболеваемост, съобщи пресцентърът на Министерството на образованието и науката.В 116 училища в област Пазарджик е преустановен учебният процес и на 23 януари 2018 г. поради обявена грипна епидемия.До 24 януари продължава и грипната ваканция за СУ „Васил Левски“ – гр. Опака, обл. Търговище.В 17 училища в община Благоевград поради висока заболеваемост на учениците също няма да се учи днес.В област Враца няма учебни занятия в Обединено училище „Св. Св. Кирил и Методий“, с. Краводер.Поради висока заболеваемост няма да се учи на 23 и 24 януари и в ПГСС “Св. Георги Победоносец“, гр. Суворово, област Варна.На 23 и 24 януари няма да учат и 4 училища в Пловдивска област – ОУ „Св. Св. Кирил и Методий - с. Стрелци, НУ „Св. Св. Кирил и Методий“- с. Борец, СУ „Христо Смирненски“- гр. Брезово, и ПГ „Зл. Бояджиев“- гр. Брезово.В област Хасково, в СУ „Д-р П. Берон“- гр. Свиленград, няма да има занятия на 23 и 24 поради непредвиден ремонт на отоплителната инсталация.В област Габрово е обявена грипна ваканция за 6 училища – СУ „М. Райкович“- гр. Дряново, ПГИ „Рачо Стоянов“ – гр. Дряново, ОУ „Проф. П.Н.Райков“- гр. Трявна, ОУ „В.Левски“ – с. Плачковци, СУ „П.Р. Славейков“ – гр. Трявна, и НГПИ „Тревненска школа“ – гр. Трявна.В област Бургас 4 училища няма да учат от 23 до 26 януари - ОУ \"Н.Й. Вапцаров\" - с. Факия, ОУ \"Св. Св. Кирил и Методий\" - с. Загорци, ПГМССЕ \"Н. Й. Вапцаров\" - гр. Средец, и ОУ \"Антон Страшимиров\" - с. Дебелт.В Софийска област няма да има учебни занятия в СОУ „Хр. Ботев“ – с. Горна Малина, поради ремонт на отоплителната инсталация от 23 до 25 януари.В ОУ „Хр.Ботев“ – с. Кукорево, област Ямбол, също няма де се учи на 23 до 24 януари.", "date": "2018.01.23", "title": "Грипът затвори 153 училища днес"}
{"url": "https://offnews.bg/obshtestvo/spasiha-mazh-izgubil-se-na-vitosha-673412.html", "text": "Мъж, изгубил се на Витоша, е спасен от екип на Планинската спасителна служба (ПСС), съобщиха от службата при БЧК.Софийският отряд на Планинската служба е провела акция в понеделник вечерта. Слизайки от Черни връх, мъжът се е загубил заради лошото време и мъгла. Към 18.30 ч. той успял сам да подаде сигнал до спасителите, уточнява Дарик.Към 21.00 ч. мъжът е открит в района на Боянска река в добро физическо и психическо състояние.", "date": "2018.01.23", "title": "Спасиха мъж, изгубил се на Витоша"}
{"url": "https://offnews.bg/politika/mladezhi-iskat-ostavkata-na-gerb-sas-sudzhuk-na-vaditca-673420.html", "text": "Младежи протестират пред Народното събрание с искане за оставката на ГЕРБ и в подкрепа на вота на недоверие към правителството, внесен от БСП. „Глас срещу ГЕРБ = глас за България“, „Спаси България от корупцията“, „Ходете си вие, за да не емигрираме ние“ и „ГЕРБ = корупция“, са част от плакатите, които младите хора издигат.За да изразят отрицанието си към аферата Суджукгейт, като метафора на корупцията в страната, протестиращите бяха закачили истински суджук на въдица.Те раздават на народните представители от мнозинството листовки, направени под формата на банкноти от 200 и 500 евро, за да покажат, че корупцията се шири и по най-високите нива на държавната власт.", "date": "2018.01.23", "title": "Младежи искат оставката на ГЕРБ със суджук на въдица"}
{"url": "https://offnews.bg/kultura/klub-ialta-s-udarna-doza-tehno-i-tozi-uikend-673423.html", "text": "След изминалия \"Таkeover\" с двама от артистите на Apollonia и второто издание от поредицата \"Elegant Touch Showcase\" е време за последния клубен уикенд на клуб \"Ялта\" за януари.В петък (26 януари) зад пулта на Rооm 2 ще се качи една от водещите фигури в холандския нощен живот - диджеят Joey Daniel. Той ще пуска цяла нощ, без прекъсване. На 27 януари в Rооm 1 ще чуем удължения сет на Andrea Oliva, а съботната вечер ще открие един от резидентите на клуба - Diass.В петък, от старта на вечерта в 23:30 часа до нейния финал ще се наслаждаваме единствено на музиката на Joey Daniel. Роден в Ротердам, той е един от най-разпознаваемите холандски техно артисти. От любител на техно партитата, той бързо се качва на сцената и става резидент на световноизвестни клубове.В събота, старт на вечерта ще даде Diass, а след него в Rооm 1 ще чуем удължения сет на швейцареца Andrea Oliva – име с утвърден международен статут. Музиката започва да го влече от 12-годишна възраст, а на 16 вече работи в магазин за плочи, където се учи да свири. Малко по-късно вече има участия в топ клубове в Швейцария.За този уикенд клубът отново предлага Discount Guestlist. Всеки, попаднал в този списък, получава 50% отстъпка от цената на входа. За да бъдете включени, трябва да изпратите имената си до 24 часа преди партито на .Билети могат да бъдат закупени на входа на клуба на цена от 20лв.Повече пoдробности за програмата на клуб \"Ялта\" може да намерите на , както и на yaltaclub.com.", "date": "2018.01.23", "title": "Клуб Ялта с ударна доза техно и този уикенд"}
{"url": "https://offnews.bg/drugi/prashtame-malko-no-kachestveni-predstaviteli-na-piongchang-2018-673408.html", "text": "\"Малко, но качествени представители пращаме там\", така определи водещата на събранието на Българския олимпийски комитет Здравка Йорданова групата от 19 спортисти, които ще ни представят на Пьонг Чанг 2018.Легендарната състезателка по академично гребане обяви участниците, които ще участват на олимпийските игри. Шест са спортовете, в които ще има български представители – ски алпийски дисциплини, биатлон, ски бягане, спускане с шейни, ски скокове и сноуборд. Най-голямата група е в биатлона, където за пръв път от игрите в Албервил през 1992 г. България ще бъде в пълен състав от десет души – петима при мъжете и петима при жените.Големите надежди са насочени към сноубордистите Александра Жекова и Радослав Янков, които ще се борят за медали съответно в бордъркроса и паралелния гигантски слалом. Носителят на Световната купа по сноуборд в алпийските дисциплини за 2016 пък ще е знаменосец по време на откриването на игрите.Погледите ще са насочени и към двамата водещи български биатлонисти – европейския шампион в спринта Владимир Илиев и Красимир Анев, който спечели два медала от последното европейско първенство и има четвърто място в Световната купа.Останалите биатлонисти в състава са Антон Синапов, Михаил Клечеров, Димитър Герджиков, Емилия Йорданова, Десислава Стоянова, Стефани Попова, Даниела Кадева и Милена Тодорова. Двама пък са българските представители в алпийските ски – Алберт Попов при мъжете и Мария Киркова при жените. Трима са състезателите в ски бягането – Веселин Цинзов, Йордан Чучуганов и Антония Григорова. Владимир Зографски ще представя България в ски скока, а Павел Ангелов – в спускането с шейни.На събитието присъстваха редица големи имена, сред които председателят на БОК Стефка Костадинова, Любо Ганев, Свилен Нейков, Йорданка Благоева и други.Със закъснение на събранието се появи баскетболната легенда Георги Глушков, а съпругът на Мария Гроздева - Валери Григоров стратегически реши да седне встрани от случващото се, за да може да си прави тютюневи почивки. Това обаче не се наложи, тъй като събранието продължи малко повече от половин час.Посланикът на Република Корея в България Шин Бу-нам похвали страната си, която се е постарала да направи условията за олимпийските състезатели възможно най-благоприятни. След речта на дипломата бе излъчен кратък видеоклип, който показва красотите на държавата-домакин на игрите.След събранието всички се насочиха към залата за коктейли, като Мария Гроздева и Валери Григоров очевидно бързаха и бяха сред първите, които си тръгнаха.", "date": "2018.01.23", "title": "Пращаме малко, но качествени представители на ПьонгЧанг 2018"}
{"url": "https://offnews.bg/obshtestvo/skapi-priateli-vizhdam-operatciata-na-zhurnalistkata-ot-bnr-v-german-673429.html", "text": "\"Скъпи приятели, виждам! Зрението ми е запазено. Операцията мина успешно! Обичам ви!\" Това написа днес журналистката от БНР Станислава Пирчева, за която бе проведена дарителска кампания за набирането на средства за операцията в Германия.Парите бяха събрани, а операцията - проведена в Хановер, Германия.Пирчева имаше мозъчен тумор (менингеома), който нарастваше и застрашаваше зрението ѝ.", "date": "2018.01.23", "title": "Скъпи приятели, виждам! Операцията на журналистката от БНР в Германия е успешна"}
{"url": "https://offnews.bg/politika/gerb-motivite-za-vota-na-nedoverie-sa-komichna-kompilatcia-673391.html", "text": "Не очаквам особено качествен дебат по вота на недоверие. Мотивите за него бяха доста тайнствени до онзи ден. За тях се говори от ноември и се търси подкрепа още от преди това. В един момент обаче БСП се оказа сама. Мотивите са комична компилация от социологически изследвания, вестникарски изрезки и разни мисли на разни хора от така наречения елит на БСП”, заяви Десислава Атанасова от ГЕРБ по Нова тв. По думите й \"кьорфишек се оказа, че има скандален доклад на ДАНС\". Нямаме притеснения по отношение работата на която и да е институция. През 2016 г. е направен доклад с констатации, които Финансовото министерство е отстранило поетапно, обясни тя.Има само една констатация, която е в процес на отстраняване заради технически усложнения. Законът за акцизите стана факт през 2007 г. До 2010-а, докато правителството на ГЕРБ не разработи тази система, тя не функционираше”, каза още Атанасова. ", "date": "2018.01.23", "title": "ГЕРБ: Мотивите за вота на недоверие са комична компилация"}
{"url": "https://offnews.bg/temida/15-godini-zatvor-poluchi-bivshiat-shef-na-razuznavaneto-kircho-kirov-673393.html", "text": "Бившият шеф на разузнаването ген. Кирчо Киров е получил втора присъда от 15 години затвор.Това обявиха от прокуратурата. По-късно днес прокурори от Военно-окръжна прокуратура - София ще дадат брифинг.Киров отговаря за присвояването на повече от 5 млн. лв. Това е второто подобно обвинение срещу него, след като по първото той получи 10 години затвор на втора инстанция. Делото обаче беше върнато от Върховния касационен съд за преразглеждане. Генералът отговаря и за разгласяването на държавна тайна.От прокуратурата съобщиха, че обвинителният акт беше внесен в Софийски военен съд през пролетта на 2017 г. Тогава Киров е обвинен в това, че от 2007г. до 2011г. като директор на Националната разузнавателна служба (НРС), в съучастие със свой подчинен, е присвоил от бюджета на службата валута-евро и щатски долари в особено големи размери, равняващи се на повече от пет милиона и сто хиляди лв.След като прецени всички доказателства - събраните от военните следователи и прокурори в досъдебното производство и установените в съдебното заседание по време на съдебното следствие, Софийски военен съд обяви длъжностното присвояване като особено тежък случай и наложи на ген. Киров петнадесет години лишаване от свобода и конфискация на половината от притежаваното имущество.На съучастника на Киров - Димитър Лидарев - полковник от резерва и бивш служител на НРС, Софийски военен съд наложи три години лишаване от свобода, с петгодишен изпитателен срок. По разпореждане на директора си Кирчо Киров, Лидарев е изготвял фалшивите документи за теглене и отчитане на сумите и е получавал парите от касата на службата.", "date": "2018.01.23", "title": "15 години затвор получи бившият шеф на разузнаването Кирчо Киров"}
{"url": "https://offnews.bg/sviat/oshte-edin-amerikanski-shtat-legalizira-marihuanata-673395.html", "text": "Върмонт стана деветият американски щат, който легализира употребата на марихуана за развлечение, съобщи Ройтерс, цитирана от БТА.Вчера губернаторът на щата, републиканецът Фил Скот подписа закона, приет този месец от щатския парламент.От 1 юли той разрешава на лица, навършили 21 години, да притежават до една унция (28,3 г) от наркотика и да отглеждат до шест растения. Търговията с марихуана не се легализира.Съседният щат Масачузетс, близкият Мейн и още шест щата легализираха употребата на марихуана.", "date": "2018.01.23", "title": "Още един американски щат легализира марихуаната"}
{"url": "https://offnews.bg/obshtestvo/prozhektiraha-imenata-na-23-zheni-ubiti-ot-mazhe-u-nas-varhu-narodno-673389.html", "text": "Имената на 23 жени, убити от мъже в България, бяха прожектирани върху сградата на Парламента в София снощи, в рамките на акцията “23 причини”.Акцията се случи в навечерието на 23 януари 2018 г., когато Председателят на Народното събрание организира обществена дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция.23-те жени, чиито имена бяха прожектирани на фасадата на Парламента, са само малка част от всички, загубили живота си в ръцете на партньор, роднина или отблъснат мъж през последните 5 години в България.Последните убийства на жени хвърлиха светлина върху сериозни пропуски в българското законодателство и прилагането му. Всяка четвърта жена в страната е жертва на домашно насилие.Акцията на БХК цели да върне фокуса върху истинското съдържание на конвенцията и да спре фалшификациите, подмяната в дебата и умишлените опити да се саботира ратифицирането ѝ. Конвенцията е изключително важен международен документ, който дава възможност да се приеме цялостен пакет от мерки, адресиращи недостатъците на българската система в превенцията, защитата от и преследването на домашното насилие и насилието над жени.Акцията е част от кампанията за ратифициране на Конвенцията, подкрепена от около 200 български организации.", "date": "2018.01.23", "title": "Прожектираха имената на 23 жени, убити от мъже у нас, върху Народното събрание"}
{"url": "https://offnews.bg/sviat/dvama-zaginaha-sled-izrigvane-na-vulkan-v-iaponia-673394.html", "text": "Двама души загинаха, а над 10 са пострадали след изригване на вулкана Кусацу-Ширане, съобщиха японски медии, цитирани от БТА.Военнослужещ от японските сили за самоотбрана, както се нарича официално армията, е загинал, повлечен от лавина, докато тренирал. Петима други войници са ранени, съобщиха от Министерството на отбраната.Представител на спасителната служба съобщи за починал 49-годишен мъж, без да обяви повече подробности.Според спасителите след изригването на вулкана Кусацу-Ширане в центъра на главния японски остров Хоншу са ранени още 10 души, петима от които - тежко. Сред тях са четирима ранени от пръсналото се стъкло в кабинка на лифт, ударен от вулканичен камък.Лифтът е спрял поради прекъсване на захранването и според местните власти горе са останали 78 души. Пробит е и покривът на павилион за почивка на скиори, обясни генералният секретар на правителството Йошихиде Суга. Броят на пострадалите се уточнява.Намиращите се в курорта са призовани да напуснат зоната с радиус от два километра около вулкана. Вулканът се намира на границата на префектурите Гума и Нагано в центъра на главния японски остров Хоншу и е висок 2160 м.В Япония има 110 активни вулкана, 47 от тях се наблюдават денонощно. През септември 2014 г. 63 души загинаха при изригване на вулкана Онтаке, най-смъртоносното от 90 години.", "date": "2018.01.23", "title": "Двама загинаха след изригване на вулкан в Япония"}
{"url": "https://offnews.bg/obshtestvo/otetc-dionisij-anatema-za-vseki-glasuval-za-istanbulskata-konventcia-673388.html", "text": "Надявам се Светият синод да действа и по-остро освен да призове народното представителство. Министерският съвет, който е гласувал Истанбулската конвенция, би следвало да бъде в една забрана да посещава храмовете на Българската православна църква, ако не си изтегли предложението за ратификация.Това каза отец Дионисий в ефира на Нова телевизия. Той беше поканен в предаването \"Здравей, България\", за да коментира декларацията на Светия синод против ратифицирането на Истанбулската конвенция.Архимандритът обяви още, че тези депутати, които гласуват \"за\" ратифицирането на конвенцията, трябва да бъдат отлъчени от църквата.Свещеникът разви тезата, че не трябва да приемаме всичко, което идва от западния свят, защото той е притиснат между няколко континента, основно Азия, Африка и Америка, и вече няма къде другаде да се капсулира, освен в собствените си институции, именно на неолиберализма и неговите пост-изрождения. Архимандрид Дионисий заяви, че сме присъединени към западно-европейския свят, за да бъдем пазар на храни с консерванти:През 2014 г. отец Дионисий беше отличен от Московския и на цяла Русия патриарх Кирил с орден „Св. преп. Сергий Радонежки” III-та степен. Архимандритът стана популярен с въвеждането на несъществуващата в историята на Българската православна църква титла \"архонт\". ", "date": "2018.01.23", "title": "Отец Дионисий: Анатема за всеки гласувал за Истанбулската конвенция"}
{"url": "https://offnews.bg/112/verizhna-katastrofa-zatvori-tunela-topli-dol-na-hemus-ima-ranen-673396.html", "text": "Верижна катастрофа е станала на автомагистрала „Хемус“ в тунел Топли дол.По първоначална информация са пострадали около шест човека, а тунелът е затворен за движение, съобщава БНТ.Към мястото на инцидента пътуват линейки и полицейски екипи. Прави се организация за пренасочване на движението.Има вероятност движението в района да бъде преустановено.От софийската болница \"Света Анна\" съобщиха, че двама от пострадалите са транспортирани при тях. Пациентите са стабилизирани. Единният е с открита рана на тестис, а другия с открита рана на веждата.В кръвната проба и на двамата има следи от наркотично вещество.Очаквайте подробности!", "date": "2018.01.23", "title": "Верижна катастрофа затвори тунела Топли дол на „Хемус“, има ранени"}
{"url": "https://offnews.bg/obshtestvo/detcata-na-aktivist-ot-da-balgaria-v-skandala-s-priema-v-iasli-i-gradi-673368.html", "text": "Скандал с приемането на двете деца на един от активистите на \"Да България\" - Иво Мирчев, в детска градина 164 в Горна баня, избухна след появила се информация topnovini.bg за записване с връзки на сина и дъщеря му в детското заведение. Поводът бе именно скандалът с незаконен прием на деца в ДГ 164 \"Зорница\" в София, за който бившата директорка Мариана Иванова заяви, че й е оказван натиск. Така проблемът с приема на деца в ДГ стана политически, а председателят на Постоянната комисия по образование и култура към СОС Малина Едрева заяви, че лично е поискала \"да бъдат публикувани сигналите за нарушения на г-жа Иванова, докладите от проверките и заповедта за проверка от „Вътрешен контрол” на Столична община, която тече в момента. Публично ще бъдат изнесени и данните от тази проверка, когато тя приключи. Така всеки ще може да се запознае с фактите, подкрепени с документи\", категорична бе Едрева.  На страницата си във фейсбук Мирчев твърди: И двете ми деца са приети по правилата, без да се използват никакви връзки, натиск и всякакви пробойни в системата за прием в детските градини на Столична община. Мирчев обяснява, че атаката към него се дължи на факта, че е активен по темата в социалните мрежи и \"това очевидно е раздразнило определени кръгове от администрацията на Столична община и Район “Овча купел”. По думите му контактите му с директорката на детската градина в Горна баня \"винаги са били като родител и директор\". Познавам я от времето, когато подадох молба за преместване на сина ми и не съм имал каквито и да са взаимоотношения с нея извън нейните професионални задължения и моето поведение като родител. Мирчев пише още: По отношение внушенията за мои контакти в “съответната община” мога спокойно да заявя, че единственият човек в район “Овча купел”, с който съм се срещал е кметът Семержиева и поводът бе строежът на нова детска градина в Горна баня. Имали сме две срещи, на които са присъствали освен кмета и гл. счетоводител, гл. архитект и директорката на детската градина. И на двете срещи сме обсъждали възможностите да се построи нова детска градина в Горна баня, като е нужно да се отбележи, че съдействие от районната администрация не получихме.   Ще потърся правата си по съдебен ред, заявява Мирчев. Той излага \"Фактите за приема на сина ми\": Големият ми син Мартин е роден през 2010 г. Приет е в ясла 55 в квартал Павлово през януари 2011 г. под номер 30 в списъка на чакащи две денонощия пред яслата родители. Година по-късно, след завършване на яслата чрез електронната система на детските градини (а не с SMS от някой общински чиновник) Мартин е приет в 60 ДГ “Бор” в кв. Княжево. Месеци след приемането му подадох молба в 60 ДГ “Бор” за преместването му по-близо до квартала, в който вече живеехме - Горна баня. Причините освен логистични, бяха свързани и с некадърното управление на детската градина в Княжево. Поради липса на места, чаках година да се случи преместването посредством системата на Столична община. Не само са спазени всички правила, не само не е оказван натиск, а абсолютно всяка стъпка по приема е била осъществена през електронната системата на Столична община. OFFNews също поиска проверка на случая. От общината отговориха: Лицето с инициали М.И.М., родено през 2010 г., е прието в ДГ №164 по следния начин: На 27.04.2013 г. е класиран в ДГ №60 „Бор“, кв. Княжево, район „Витоша“, което е видно от кореспонденцията, съхранена в Информационната система за обслужване на детските заведения на територията на Столична община /ИСОДЗ/.Детето посещава детска градина №60 до 12.09.2014 г. По желание на родителите, на 12.09.2014 г. М.И.М. е отписан от ДГ № 60 „Бор“, кв. Княжево, район „Витоша“. В Протокол №43/28.09.2012 г. на работната група към дирекция „Образование“ е взето решение за начина, по който да се отразява в ИСОДЗ преместването на децата от една детска градина в друга. Съгласно действащата нормативна уредба преместването на дете от една детска градина в друга може да се осъществи при наличие на свободно място. В тази детска градина съществува хроничен недостиг на места и няма доказателство по какъв начин е преместено детето.На 15.09.2014 г. М.И.М. е записан в ДГ № 164 „Зорница“, кв. Горна баня, район „Овча купел“, като за основание за записване е посочено „решение на работна група към Дирекция „Образование“, протокол: Пр. 43/28.09.2012 г. – с преместване“. При извършената проверка не е открита молба за преместване.Детето М.И.М. е посещавало до 26 юли 2017 г. подготвителна група – четвърта „б“ в ДГ № 164 „Зорница“. Според Мирчев \"Фактите за приема на дъщеря ми\" са: Сестрата на Мартин Диана е родена през 2015 г. Влиза в детската градина в Горна баня НЕ с медицински протокол и хронично заболяване, както е лъжливо е написано. Не само това - тя никога не е била на подобен преглед и НИКОГА лекар не е давал подобно заключение, не е издаван какъвто и да е протокол, още по-малко е искано нещо подобно от някого. Диана е приета в детската градина през системата на Столична община с максимален брой точки по критериите на детската градина - по-голям брат в ДГ, родители, живеещи в квартала, родител, работещ в района. И това е причината Диана да не бъде откривана в списъка на деца, приети след натиск от Столична община и кмета на район “Овча купел” Семерджиева. Проверката на Столична община: Лицето Д.И.М., родено през 2015 г. е прието в ДГ №164 по следния начин: На 29.09.2016 г. в ИСОДЗ директорът на детската градина е отразил, че е Д.И.М. е записана и постъпила, като в графа „допълнителна информация“ е записано „пр. № 40/06.03.2012 г. на раб. гр. и реш. на ПС на ДГ“. В Протокол № 40/06.03.2012 г. на работната група към дирекция „Образование“ е взето решение за максималния брой деца с хронични заболявания, които могат да бъдат приемани в група и задължително да бъде следван от номер на документа, удостоверяващ хроничното заболяване.В нормативните документи, уреждащи приема на деца в детските градини, не са делегирани правомощия на педагогическите съвети към детските градини да вземат решения за приема на деца. От извършената проверка на книгата за решения на педагогическия съвет /ПС/ на ДГ № 164 „Зорница“ и класьора с протоколи от заседанията на ПС, неразделна част към книгата, се установи, че никъде в дневния ред на заседанията и в протоколите не е отразено такова разглеждане и вземане на решение за прием на Д.И.М.При проверка на документите, касаещи приема на Д.И.М., се установи, че на 22.08.2016 г. е подадено Заявление вх. № 156/23.08.2016 г. от И.Н.М – баща на детето за прием на Д.И.М. в детската градина, на основание т.2.2.4 от Правилата за прием и последващата Наредба. В Заявлението е посочено, че родителят прилага следните документи: протокол от лекарска комисия /ТЕЛК или ЛКК/ и удостоверение за раждане на детето.Със Заповед № 351/24.08.2016 г. на директора на детска градина №164 е сформирана комисия за „разглеждане, подбор и подреждане на приетите деца с хронични заболявания, регламентирани в т.2.2.4 от Правилата за прием.“В Протокол №1 от 01.09.2016 г. от заседание на комисията, назначена със Заповед № 351/24.08.2016 г. са взети следните решения:Списъкът на приетите деца по т. 2.2.4 /първи прием/ да се предостави на Директора на утвърждаване.Потвърждението от родителите да става лично при Директора, след уведомяването им /срок 7 дни/ - от 01.09-09.09.2016 г.Ако след тази дата не е потвърден приемът на детето, същото да отпадне от списъка.Всички потвърждения да се отбележат с подпис на родителя върху подадените и входирани вече заявления на Директора.“Видно от утвърдения от директора списък на приетите деца по т.2.2.4 първи прием за уч. 2016/17 г., под № 8. фигурира Д.М – яслена група“ /Приложение № 8/.В изпълнение на т. 2 от решението на комисията по Протокол № 1/01.09.2016 г. И.Н.М собственоръчно, срещу подпис е отбелязал „Уведомени сме за приема на детето лично“.При проверката беше установено, че в документите за прием на Д.И.М. в ДГ №164 „Зорница“ не е наличен документ от лекарска комисия - ТЕЛК или ЛКК, удостоверяващ основанието детето да бъде прието.От проверка на дневника на първа „б“ група „Слънчо“ се установи, че Д.И.М. е записано и посещава редовно детската градина.Всички документи и протоколи се съхраняват в Столична община, като поради наличието на множество лични данни, не ги прилагаме, пишат до OFFNews в заключение от \"Московска\" 33. Подписал съм заявление дъщеря ми да бъде приета по допълнителните критерии за прием в детска градина. Нямам спомен да съм подписвал, че ще приложа решение на ТЕЛК или ЛКК, заяви пред OFFNews Иво Мирчев. По думите му дъщеря му не е приета като дете с хронично заболяване, а с решение на педагогическия съвет.  Бланките са типови, те са направени по образец на детската градина, на Педагогически съвет е взето решение да бъде прието детето на Иво Мирчев, обясни уволнената директорка на детска градина 164 Мариана Иванова. ", "date": "2018.01.23", "title": "Децата на активист от Да България в скандала с приема в ясли и градини"}
{"url": "https://offnews.bg/temida/otnovo-otlozhiha-deloto-za-ktb-673402.html", "text": "Специализираният съд отложи за втори път мегаделото КТБ. Причината е, че основният подсъдим Цветан Василев отново е нередовно призован. От властите в Сърбия няма категоричен отговор дали той е получил материалите по делото.Процесът не тръгна и при първия опит заради нередовното призоваване на Цветан Василев, припомня \"Дарик\".Първото заседание по делото беше насрочено за 13 декември м.г., но не бе даден ход. Делото бе разпределено на случаен принцип на съдия Виржиния Петрова.На съд прокуратурата предаде банкера Цветан Василев и още 17 души. Това са Александър Панталеев, Илиан Зафиров, Георги Христов, Георги Зяпков, Елка Стойкова, Елена Инджева, Рангел Стойчев, Светлана Георгиева, Снежанка Велева-Стефанова, Маргарита Голева, Красимир Хаджидинев, Маргарита Петрова, Мария Димова, Борислава Тренева-Кючукова, Цветан Гунев, Румен Симеонов, Славияна Данаилова-Велева.Обвинителният акт, който във всичките му копия е над 210 000 страници, беше внесен от Специализираната прокуратура на 20 юли. Тогава от прокуратурата съобщиха, че са разпитани повече от 400 свидетели. Изготвени са над 90 експертизи от 27 вещи лица. Обемът на събрания доказателствен материал, заедно с веществените доказателства и приложенията, надхвърля 1360 тома.След като делото беше внесено в съда ръководителят на Специализираната прокуратура Иван Гешев, който е и наблюдаващ прокурор по делото КТБ, каза, че в общ житейски смисъл, \"случаят КТБ\" представлява най-голямата финансова измама с корупционен привкус в новата българска история.", "date": "2018.01.23", "title": "Отново отложиха делото за КТБ"}
{"url": "https://offnews.bg/obshtestvo/na-sreshta-s-turskia-poslanik-borisov-obeshta-da-prodalzhi-da-pomaga-n-673400.html", "text": "Министър-председателят Бойко Борисов се срещна с посланика на Турция Хасан Улусой, съобщи правителствената пресслужба. По време на разговора Улусой е поздравил българския премиер с поемането на ротационното председателство на Съвета на ЕС и изразил очакване, че това ще бъде успешен период не само за страната ни, но и за цяла Европа.Двамата са единодушни, че диалогът между държавите-членки на ЕС и Турция трябва да бъде нормализиран в контекста на разбирателство и разумни решения.Премиерът Борисов и посланик Улусой са обсъдили и подготовката и организацията на предстоящата среща между ръководителите на водещите европейски институции и Турция.На срещата е дискутирано и продължаващото сътрудничество и партньорство между България и Турция в областта на културата. Възстановяването на духовни сгради на територията на двете страни беше заявено още при срещата на премиера Борисов с турския президент Реджеп Тайип Ердоган на 7 януари в Истанбул, когато двамата откриха реставрирания български храм „Свети Стефан“.Българският министър-председател Бойко Борисов и посланикът на Турция се обявили и за това, че ще продължат да поддържат активно двустранно сътрудничество, защото освен непосредствен наш съсед, турската държава е и важен партньор в областта на миграцията, борбата с тероризма, земеделието и енергетиката.", "date": "2018.01.23", "title": "На среща с турския посланик Борисов обеща да продължи да помага на Ердоган"}
{"url": "https://offnews.bg/112/zhena-zagina-pri-tezhka-katastrofa-kraj-mikre-673403.html", "text": "Жена е загинала при катастрофа на пътя София-Варна край село Микре, a при инцидента е пострадало и дете, съобщават от пресцентъра на ОДМВР-Ловеч, цитирани от \"Фокус\". По първоначални данни около 10.00 часа лек и товарен автомобил са се ударили челно.От удара тежко била ранена водачката на колата, която на път за болницата е починала.Осемгодишното дете, което е пътувало с нея, е отведено за преглед в болницата. Продължава огледът на място, по случая е образувано досъдебно производство.До приключване на следствените действия пътят е затворен, обходният маршрут е през село Голец. Пътни полицаи са на място и отклоняват движението на моторните превозни средства.", "date": "2018.01.23", "title": "Жена загина при тежка катастрофа край Микре"}
{"url": "https://offnews.bg/sviat/iuzhnokorejska-delegatcia-poseti-severna-koreia-za-parvi-pat-ot-dve-go-673399.html", "text": "Южнокорейска делегация прекоси днес границата със Севера за пръв път от близо две години, за да инспектира обекти, където са насрочени прояви, свързани с предстоящите зимни олимпийски игри, предаде Франс прес, цитирана от БТА.Олимпиадата в южнокорейския курорт Пьончан стана повод за зрелищно сближаване между враждуващите държави след двугодишно напрежение на полуострова поради ускоряването на балистичната и ядрената програма на Пхенян.Двете Кореи се споразумяха Северът да участва в олимпиадата, двата лагера да дефилират под едно знаме на откриването на Олимпиадата и да се представят с общ женски отбор по хокей на лед. Сеул ще изпрати освен това скиори в севернокорейски планински център, където да тренират заедно със спортистите от КНДР. Южна Корея ще участва и в обща културна проява със Севера в северната туристическа зона Кумган.Откакто севернокорейският лидер Ким Чен-ун изненадващо обяви на 1 януари, че КНДР може да участва в игрите, на полуострова закипя интензивна дипломатическа дейност. И днес 12 южнокорейски представители влязоха в земите на Севера за тридневно посещение - първото от около две години според сеулската агенция Йонхап.Сеул отдавна представя своята олимпиада като \"игри на мира\", включително за да намали междукорейското напрежение, но усилията за диалог със Севера не са посрещнати единодушно заради опасения, че Пхенян ще обсеби олимпиадата.Според някои президентът левоцентрист Мун Дже-ин е стигнал твърде далеч в стремеж да угоди на непредсказуемата съседна страна. Те дори обвиняват държавния глава, че е принесъл олимпийската мечта на спортистите от Юга в жертва на политическия олтар.Вчера протестиращи изгориха на демонстрация в Сеул южнокорейско знаме и портрет на Ким Чен-ун. ", "date": "2018.01.23", "title": "Южнокорейска делегация посети Северна Корея за първи път от две години"}
{"url": "https://offnews.bg/offtopic/stroitelniat-ministar-nankov-atakuva-bsp-s-tcitat-na-charchil-673392.html", "text": "Министърът на регионалното развитие и благоустройството Николай Нанков сподели във фейсбук думи на британския премиер по времето на Втората световна война Уинстън Чърчил.Поводът на думите му най-вероятно е предстоящото днес гласуване на вота на недоверие срещу третото правителство на Бойко Борисов внесен от БСП.Ето и текста на публикацията на Нанков в социалната мрежа: ", "date": "2018.01.23", "title": "Строителният министър Нанков атакува БСП с цитат на Чърчил"}
{"url": "https://offnews.bg/sviat/zemetresenie-sas-sila-8-v-aliaska-izdadoha-preduprezhdenie-za-tcunami-673407.html", "text": "Земетресение с магнитуд 8 по скалата на Рихтер беше регистрирано в Аляска, съобщи Би Би Си. Трусът е с епицентър на 250 км югоизточно от Чиниак и е било на дълбочина 10 км.Властите издадоха предупреждение за цунами за редица райони, в това число за бреговете на Британска Колумбия и Аляска. Хората са призовани да се преместят на по-високи места. ", "date": "2018.01.23", "title": "Земетресение със сила 8 в Аляска, издадоха предупреждение за цунами"}
{"url": "https://offnews.bg/obshtestvo/sofia-poluchi-41-mln-leva-za-blagoustrojstvo-na-tcentara-673397.html", "text": "41 млн. лв. получава София по ОП „Региони в растеж“ за модернизация и благоустройство на знакови централни градски пространства, съобщи Столична община.В проекта „Изграждане, възстановяване и обновяване на публични пространства в Централна градска част на гр. София\" са включени две зони от централната градска част.Едната зона, чието обновяване предстои, обхваща пространството между ул. „Георги С. Раковски“, ул. „Московска“, пл. „Васил Левски“, бул. „Васил Левски“, бул. „Цар Освободител“, пл. „Народно събрание“, ул. „6-ти септември“ и мисленото продължение на ул. „Аксаков“ от ул. „6-ти септември“ до ул. „Георги С. Раковски“. В нея са едни от най-значимите символи на града – Храм-паметникът „Св. Александър Невски“, площад “Народно събрание“, паметникът „Цар Освободител Александър II“, църквата “Св. София”, сградата на Синодалната палата, паметникът на Васил Левски, градината \"Св. Климент Охридски\", пространството между ул. „Оборище“ и Централния военен клуб, както и площад \"Гина Кунчева\".Другата зона включва ул. „Граф Игнатиев“ с прилежащите ѝ площади „Джузепе Гарибалди“, „П. Р. Славейков“ и „Патриарх Евтимий“. В нея попадат също улиците „Солунска“ в участъка от ул. „Граф Игнатиев“ до бул. „Витоша“, „6-ти септември“ от ул. „Граф Игнатиев“ до ул. „Аксаков“, „Ген. Паренсов“ в участъка от ул. „6-ти септември“ до ул. „Цар Шишман“, ул. „Цар Шишман“ в участъка от ул. „Граф Игнатиев“ до пл. „Народно събрание“ и градината пред храма „Св. Седмочисленици“.Предвижда се тези знакови за столицата места да бъдат свързани в обща система с идентичен градски дизайн. Те не само ще бъдат модернизирани и благоустроени, но и ще станат още по-достъпни за жителите и гостите на София.Провеждат се обществени поръчки за избор на изпълнител.Инвестициите в модернизиране на две ключови зони на столицата ще бъдат направени по проект „Изграждане, възстановяване и обновяване на публични пространства в Централна градска част на гр. София Той е първият одобрен от Инвестиционната програма на Столична община по Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014 – 2020. Общата му стойност е 46 078 473 лв., от които 41 220 994 лв. е безвъзмездната финансова помощ, която се предоставя от ОПРР.Столичната община очаква одобрение и на проект за цялостна модернизация на 24 училища и детски градини в районите „Надежда“, „Връбница“, „Илинден“ и „Красна поляна“ и разширение на 53-то ОДЗ и 9-та Френска езикова гимназия. Провеждат се процедури за избор на изпълнители.", "date": "2018.01.23", "title": "София получи 41 млн. лева за благоустройство на центъра"}
{"url": "https://offnews.bg/politika/zhelio-bojchev-chrez-batcis-kontrabandata-e-tcentralizirana-i-organiz-673390.html", "text": "По време на дебата за вота на недоверие се надявам на един откровен разговор, защото го дължим и на българските граждани и на европейските ни партньори. Няма съмнение, че корупцията е голям проблем, който води до бедност и престъпност. Заради корупционните практики държавата ни се лишава от своята добра перспектива. Това каза по Нова ТВ зам.-председателят на ПГ на „БСП за България” Жельо Бойчев.Вижте нивото на чуждите инвестиции, вместо да имаме добрата икономическа конюнктура и да имаме догонващ икономически ръст, ние сме на най-ниската точка на ниво по чужди инвестиции. Това е най-добрата оценка за страната ни, дали има върховенство на закона, дали работят регулаторните ни органи и доколко хората, които идват да инвестират у нас, се чувстват защитени, допълни той. Бойчев добави, че тук идват европейски лидери, потупват по рамото управляващите и обясняват, че ще влезем в Шенген, но по процедурата. „Ние сме изпълнили техническите изисквания, но имаме проблем за присъединяването ни към шенгенското пространство - и това е корупцията”, отсече Бойчев.По скандала със системата БАЦИС, депутатът каза, че това е съзнателно регулирана система, която да контролира контрабандата. Бойчев добави, че данните не са на опозицията, а на ДАНС и прокуратурата. Той прочете в ефир част от доклада на ДАНС, според който: „Налице са значителни технически уязвимости, които поставят под съмнение достоверността и точността на получените от Агенция „Митници” данни.” В документа се казва още, че част от информацията е изтрита, както и са налице технически възможности за манипулиране, както и че съществуват условия за заплаха на финансовата и икономическата сигурност в страната.„Това е констатирано преди две години”, уточни Бойчев и добави, че според доклад на финансовия министър, проблемът, който и днес съществува- да се влиза с една парола в системата от цялата страна, ще бъде отстранен идващото лято. За спекулациите на управляващите, че въпреки нередностите в системата се е повишила събираемостта на акцизи и данъци, Бойчев каза, че и трите правителства на Борисов не могат да се сравнят със събираемостта по времето на правителството на Сергей Станишев. „Тогава от акцизи се събираха 6,2 % от БВП. Въпреки, че акцизите са се повишили, настоящата събираемост показва по-нисък дял, спрямо БВП”, посочи Жельо Бойчев. Позовавайки се на доклада на ДАНС за системата БАЦИС, депутатът смята, че: \"контрабандата е централизирана и организирана, покровителствана от високо политическо ниво\". По отношение на антикорупционния закон на ГЕРБ, народният представител от левицата категорично го определи като отбиване на номер пред европейските партньори.", "date": "2018.01.23", "title": "Жельо Бойчев: Чрез БАЦИС контрабандата е централизирана и организирана"}
{"url": "https://offnews.bg/politika/parlamentat-gleda-vota-na-nedoverie-kam-pravitelstvoto-673378.html", "text": "Парламентът ще разгледа вота на недоверие към кабинета „Борисов“ 3. Искането за вота беше внесено от БСП и мотивите са свързани с провала в борбата с корупцията.Точката ще бъде разгледана на извънредно заседание на Народното събрание, което ще започне от 13.00 часа.Това е първият вот на недоверие срещу третото правителство на Бойко Борисов.Според правилника на парламента по време на разискванията не могат да бъдат правени промени и допълнения в текста на проекта за решение.Социалистите обещават да посочат конкретни доказателства за провала при борбата с корупцията в четири области - здравеопазване, строителство, обществени поръчки и борба с контрабандата.БСП внесоха вота сами, след като от ДПС се отказаха да участват във внасянето на вота. Те обаче ще го подкрепят при гласуването, но със свои мотиви, които ще изложат в пленарната зала. За да мине вотът са нужни поне 121 гласа, а към момента от опозицията събират едва 105. Лидерът на \"Атака\" Волен Сидеров пък , че все още обмисля дали да подкрепи правителството. Гласуването на проекта за решение се провежда не по-рано от 24 часа след приключване на разискванията. Вотът на недоверие се смята за приет, когато за него са гласували повече от половината от всички народни представители.", "date": "2018.01.23", "title": "Парламентът гледа вота на недоверие към правителството"}
{"url": "https://offnews.bg/obshtestvo/12-chasa-bez-voda-v-chast-ot-gorna-bania-673320.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Заради изграждане на сградно водопроводно отклонение на ул. „Първанова чешма“, с. Доброславци, се налага спиране на водоподаването от 9:30 до 15:30 часа на ул. „Панчовица“, ул. „Уршак“, ул. „Първанова чешма“. Реконструкция на уличен водопровод на ул. „Николай Хрелков“, кв. „Горна баня“, налага спиране на водоподаването от 9:00 до 21:00 часа на ул. „Перуника“, ул. „Еделвайс“, ул. „Николай Хрелков“, ул. „Лотос“, бл. 1, бл. 2, бл. 3, бл. 4, бл. 60, бл. 61, бл. 63. ", "date": "2018.01.23", "title": "12 часа без вода в част от Горна баня"}
{"url": "https://offnews.bg/obshtestvo/bsp-sofia-pravitelstvoto-da-iztegli-programata-po-istoria-za-10-klas-673398.html", "text": "Градският съвет на БСП – София е сериозно обезпокоен от поредния опит българската образователна система да бъде използвана за налагане на идеологеми и стериотипи, изфабрикувани от световния неолиберализъм и неговите представители у нас. В този случай, с приетите програми по история и цивилизация за учениците от Х клас. Това се казва в позиция на БСП-София, в която пише още: Още по време на първия кабинет на Бойко Борисов (2009 – 2013) бе разработен доклад със задача да се пренапише българската история, която да се превърне в инструмент за възпитание на т.нар. гражданско общество от соросоиден тип. Тогава авторите изпълниха задачата да разкрият „дискриминационната” роля и нетолерантно отношение на българската класика, предлагайки от учебната програма да бъдат изхвърлени творби на Ботев, Вазов, Яворов, Елин Пелин, Дебелянов, Йовков, Смирненски, Гео Милев, Вапцаров. Тези антикултурни актове ставаха част от политиката и на служебните правителства, назначавани от президента Росен Плевнелиев.По времето на втория кабинет на Бойко Борисов (2014-2016), с участието на Реформаторския блок, управляващите отново посегнаха към емблемите на националната ни памет, но преди всичко към знаците и символите на революционните и социални борби у нас. Чуждестранни фондации и техните български емисари провеждаха открити уроци по антикомунизъм в българското училище, представяйки откровени лъжи и груби манипулации за историческия път на България през втората половина на ХХ век. Министър Кунева стимулираше този процес, както и мултиприцирането на безпаметието за нацизма и неговите ужасни деяния у нас.А днес, третият кабинет на Бойко Борисов узакони такива програми по история и цивилизация, в които учениците ще трябва за една година да усвоят хилядолетното историческо развитие на народите по българските земи. Това, само по себе си, е нонсенс. Зачерква се досегашният подход, според който усвояването на българската история се извършва на етапи с оглед на възрастовите характеристики на учениците и което е още по-пагубно, българската история престава да е специално обособена в контекста на европейската и световната история, за да се разтвори в тях като един от равнопоставените им компоненти.И така, новата програма по история за Х клас, разчетена на процеси, протичащи в течение на повече от десет хилядолетия по българските земи, е ненаучна и в същото време непосилна за усвояване. Единственото обяснение за въвеждането на такава програма е, ако родните неолиберали, заели възлови позиции в управлението на държавата, са решили младите българи да знаят колкото се може по-малко и по-еклектично за собствената си държава и културна принадлежност.След покушението срещу сърцевината на културната идентичност се атакува същността на голяма част от събитията през ХХ век, отново през призмата на идеологическите клишета на неолибералното мислене и пропаганда. Учениците ще трябва да усвояват и запаметят като най-типични за историята от първата и втората половина на ХХ век следните понятия: терор, атентат, комунизъм, съветизация, диктатура на пролетариата, експроприация, Комунистически интернационал, безпартиен режим, Народен съд, репресивен апарат, „трудововъзпитателни общежития“ (лагери), горяни, „Възродителен процес“, социалистическа индустриализация, насилствено коопериране, изселване.Същевременно, няма и дума за убийството на Стамболийски, за първото в света антифашистко въстание – Септемврийското въстание. Няма дума за приетия още през 1924 г. Закон за защита на държавата, който през 40-те години се насища с още по-радикални наказателни текстове. Няма дума за убитите без съд и присъда български комунисти, земеделци, леви интелектуалци, сред които Гео Милев, Христо Ясенов, Йосиф Хербст, Георги Шейтанов. Няма дума за присъединяването на България към фашистката коалиция с активната роля на Богдан Филов и Борис ІІІ. Няма дума за убитите деца от Ястребино, за набучените на коловете глави на партизани и ятаци. Няма и дума за фашизъм, нацизъм, хитлеризъм, Холокоста, концентрационни лагери.Едва ли има българин, който да не е наясно, че съвременният неолиберализъм се характеризира със заличаване на истините от националната културна и историческа памет, с възпитанието в антикомунизъм и русофобия. Едва ли има българин, който да не е наясно, че щедро платените агенти на Джордж Сорос и на други чуждестранни фондации изпълняват поръчките на своите господари да тровят българското общество с неистини и груби фалшификации. Едва ли има българин, който да не е наясно, че под претекста изучаване на национална история се масовизират лъжи за близката история на България, извършва се груба манипулация с младите българи: те се възпитават в омраза към всичко, което е резултат от колективната енергия на народа ни, от неговите революционни и социални пориви, превръщат се в национални нихилисти и отцеругатели.Ние, социалистите от София, предупреждаваме народните представители, правителството на България и лично министър-председателя Бойко Борисов, че заиграването с българската история, пренебрегването на крупни исторически събития, опитите да бъдат заличени фашизмът и хитлеризмът от паметта на българския народ ни разделя не само като общество, но и от фундаменталните ценности на Европейския съюз.Държим българското правителство да изтегли програмите по история и цивилизация за Х клас. Да се организира обществено обсъждане на програмите по българска история и по българска литература, разработени за българското училище, с оглед на тяхното обективно осветляване.Градският съвет на БСП - София настоява за оставката на министъра на образованието и науката, който носи основната вина за приемането и одобряването на програмата по История и цивилизация за Х клас, която изопачава националната ни история, зачерква антифашистката съпротива у нас и фактически съдейства за реабилитиране на фашизма.", "date": "2018.01.23", "title": "БСП-София: Правителството да изтегли програмата по история за 10 клас"}
{"url": "https://offnews.bg/lajfstajl/balgarin-shte-uchastva-v-x-factor-finlandia-673401.html", "text": "18-годишният Викторио Ангелов от България ще вземе участие във финландското издание на X Factor.Викторио е роден в Шумен и от 6 години живее в Турку, Финландия. Той се обучава при вокалната педагожка от Русия Светлана Зеньова и от 2 години е ученик в музикалната гимназия Сибелиус в Хелзинки.Българинът разказва, че взел решението да се яви на кастинг за шоуто за таланти, когато видял реклама за него по телевизията. Помолил негов приятел да му преведе какво точно да говори, когато се качи на сцената, защото той все още изучава езика.Заради клаузите на подписания договор българинът не може да издаде големи подробности около участието му, но споделя, че мечтае да пробие в музикалния бизнес и да прослави България.„Нямам търпение да разберете какво се случи на кастинга“, разказва Викторио.Това не е първият път, в който 18-годишното момче се явява на конкурс за таланти. През 2014 година той стана един от тримата финалисти на изданието The Voice Kids във Финландия. ", "date": "2018.01.23", "title": "Българин ще участва в X Factor Финландия"}
{"url": "https://offnews.bg/obshtestvo/tri-godini-usednalost-za-priem-v-parvi-klas-v-sofia-673380.html", "text": "Поне три години на един и същ постоянен или настоящ адрес в София в прилежащия район на училището почти сигурно ще гарантира прием на детето в първи клас. Това ще е водещият критерий за записване на първолаци. С новата система за прием в първи клас се създава по добра възможност за контрол върху процесите на кандидатстване, класиране и прием на учениците в общинските училища, пише в доклада до СОС, внесен от зам.-кмета по образование Тодор Чобанов. Тригодишната уседналост поставя детето в първа група. Във втора група влизат хлапетата с адрес в района на училището от поне 1 година, в трета попадат новодошлите в квартала - със сменен адрес през последната година. Последната четвърта група ще включва деца от други райони. Когато броят на децата в определена група по водещия критерий надхвърля местата за 1-и клас, влизат в сила 4 допълнителни критерии. Най-много точки - 16, носят батко или кака в същото училище. Кръгли сираци ще получават допълнителни 7 точки, деца с над 50% трайни увреждания - 5 точки, а тези, които са завършили подготвителна група в същото училище - по 3 точки.Близнаците пък ще се класират заедно и над утвърдения брой ученици в паралелка, ако поне един от тях е приет.Изключения ще се правят само за школата, в които има паралелки за изучаване на хореография, изобразително изкуство и музика. Изготвянето на новите правила за прием в първи клас се наложи, след като Комисията за защита от дискриминация определи някоиот досегашните допълнителни критерии като дискриминационни. Прилежащите райони към всяко училище са определени така, че да не се стига до куриози \"живея срещу училището, но попадам в района на друго\". Те няма да съвпадат с административните райони. Предложението за новата система за първи клас подлежи на писмени консултации до 5 февруари. Становища, мнения и коментари могат да бъдат изпращани: на хартиен носител до Московска 33, партер – фронтофис, на вниманието на доц. д-р Тодор Чобанов – заместник-кмет на Столична община и по електронен път: e.ilieva@sofia.bg", "date": "2018.01.23", "title": "Три години уседналост за прием в първи клас в София"}
{"url": "https://offnews.bg/obshtestvo/vremeto-vav-vtornik-slanchevo-i-studeno-673382.html", "text": "Времето днес ще бъде предимно слънчево с временни увеличения на облачността. Максимални температури между 0° и 5°. Ще духа слаб до умерен североизточен вятър. Атмосферното налягане ще продължи да се повишава и ще е значително по-високо от средното за януари.Над Черноморието ще има временни увеличения на облачността, но без валежи. Ще духа умерен вятър от север-североизток. Максимални температури на въздуха: 2-3°. Температурата на морската вода е 7°. Вълнението на морето ще бъде 4 бала.Над планините ще има временни увеличения на облачността, но само на отделни места ще прехвърчи сняг. Ще духа силен северен вятър. Максимална температура на височина 1200 метра около минус 4°, на 2000 метра – около минус 9°.", "date": "2018.01.23", "title": "Времето във вторник: Слънчево и студено"}
{"url": "https://offnews.bg/ikonomika/bulatom-balgaria-mozhe-sama-da-postroi-aetc-belene-673406.html", "text": "България може сама да построи АЕЦ \"Белене\". Това се казва в анализ на международен екип експерти, поръчан от БУЛАТОМ, който ще бъде представен пред депутатите от енергийната комисия в парламента. Нова ядрена централа е напълно по силите на държавата, защото годишните разходи за реализацията на проекта са в размер на около 2 млрд. евро, които могат да бъдат поети от държавния бюджет, категорични са експертите.Друг вариант за използване на вече платеното оборудване за АЕЦ \"Белене\" е то да бъде реализирано от държавата като нов блок в АЕЦ \"Козлодуй\", но тогава ще има оскъпяване заради промяна на проекта.Какъвто и варинат да се избере експертите са категирочни, че от стратегическа гледна точка най-добре би било проектът да се довърши от държавата.Ликвидирането на проекта и превръщането на оборудването в скрап ще донесе около 1,5 млн. долара, което означава пълна загуба за държавата на всички направени разходи досега. Може да се потърси и продажба, но за целта е нужно участие и на Росатом.Според авторите на доклада при 100% частна реализация проектът трябва да бъде лицензиран отново. Освен това, макар и на пръв поглед държавата да не участва, тя също има водеща роля – за регулацията на пазарите, отработеното ядрено гориво и т.н.И чуждестранните експерти, както и учените от БАН, прогнозират, че през следващите десет години България ще има нужда от нови генериращи мощности, отчитайки и риска за предсрочно извеждане от експлоатация на въглищните централи и на фона на целите на ЕС за намаляване на вредните емисии.", "date": "2018.01.23", "title": "БУЛАТОМ: България може сама да построи АЕЦ Белене"}
{"url": "https://offnews.bg/sviat/pravitelstvo-na-sasht-zaraboti-no-do-8-fevruari-673381.html", "text": "Камарата на представителите на Конгреса на САЩ прие с 266 гласа \"за\" и 150 \"против\" резолюция за удължаване до 8 февруари на финансирането на работата на правителството, съобщиха осведомителните агенции.Така бе преодоляна кризата, принудила част от държавните служби да спрат работа през последните три дни.По-рано същата резолюция бе гласувана в Сената, където републиканците и демократите постигнаха компромис, за да може федералните служби да подновят работа. Сега документът отива за подпис при президента Доналд Тръмп.Стотици хиляди правителствени служители ще се върнат тази сутрин на работните си места. През изминалите няколко дни демократите обвързаха вота си с обещание за решаване съдбата на стотиците хиляди имигранти, влезли нелегално в страната като деца.В понеделник демократите заявиха, че са се съгласили да подкрепят временното финансиране на правителството, защото са получили обещание за обсъждане в Сената на бъдещето на въпросните имигранти, които в момента са застрашени от депортация.На това президентът Доналд Тръмп отговори, че той би подкрепил дългосрочно решение за имиграцията, само ако то е добро за страната. Подписът на Тръмп е необходим за обнародване на гласувани в Конгреса законопроекти. Местни медии посочват, че сега един от вариантите зa узаконяване спирането на депортация включва подкрепа на демократите за изграждане на стена по южната граница – ключово обещание на Тръмп по време на президентската кампания, припомня БНР.След постигането на договореност за двупартийна подкрепа на временно финансиране на правителството тази сутрин във Вашингтон и двете страни се опитват развеят флага на победител. Демократите приемат, че са получили достатъчно сигурно обещание за помагане на стотици хиляди имигранти, а републиканците са на мнение, че гласуването за по-строг граничен контрол им е гарантирано. Но в създалата се ситуация изглежда нито една от страните не може със сигурност да се обяви за победител. Дори да получат гласове за имиграционната мярка в Конгреса, демократите могат да срещнат опозиция от президента, който да откаже да сложи подписа си.От друга страна, организации за защита правата на имигрантите вече определиха действието на демократите като липса на кураж. Републиканците пък каквото и да правят, няма как да избягат от факта, че са допуснали спиране работата на правителството при положение, че тяхната партия контролира Белия дом, Камарата на представителите и Сената.", "date": "2018.01.23", "title": "Правителство на САЩ заработи, но до 8 февруари"}
{"url": "https://offnews.bg/temida/gledachkite-ot-doma-v-gabrovo-bili-detca-intcidentno-za-pred-kamerat-673379.html", "text": "Гледачките от дома в Габрово били деца \"инцидентно\" за пред камерата. Това става ясно от обясненията на гледачките пред Нова тв. По думите им видеата са заснети от социални работници от общината. Докато снимали агресивното поведение на гледачките, социалните се смеели.Една от жените твърди, че е била провокирана. Тя открила разкъсана своя дреха и разхвърляна чанта. Тя смята, че това е направено от социалните работници, за да видят каква ще е реакцията ѝ.\"Това не е система, това е инцидентен случай\", обясни колежка на гледачката. По обясненията им, битото дете от видеото има шизофреничен синдром и лично директорката на дома Маринела Лазарова наредила да му бъдат спрени психотропните лекарства. Лазарова обясни, че настроението на това дете може да се коригира от гледачките. \"Може да бъде връщан с приказки\", обясни тя, цитирана от Нова тв.\"Обидно ми е, че с 31 години трудов стаж, ми се слага такъв етикет\", коментира едната от гледачките.На видеата, които са направени през 2016 и 2017 година, освен агресивното поведение спрямо децата с увреждания, се чуват и реплики като: \"Ще те смажа\" и \"Ще ти отвъртя главата\".Кметът на община Габрово Таня Христова каза, че е узнала за това, че в дома има насилие едва на 15 януари.\"Като кмет ще бъда безкомпромисна към всеки, който си е позволил грубо отношение към децата, включително и прикриване на информация. За мен е недопустимо и необяснимо поведението на тези жени, заснемането на тези кадри, задържането им и прикриването им\", коментира Христова.В дома в момента има 10 деца, а персоналът е от 12 детегледачи и социален работник. Разкритията по случаите беше направено от ръководителката на центровете за настаняване „Хризантема” и „Мирни дни” Маринела Лазарова. Тя била провокирана от проверка, която ѝ била изпратена от нейни подчинени. \"На видеозаписите се вижда вербална агресия, плесници. Лично аз не съм ставала свидетел. Мисля, че резонно са се пазили, когато аз съм била в центъра\", твърди Маринела Лазарова.В понеделник в центъра влязоха проверяващи от отдел „Закрила на детето”. Проверка по случая прави и прокуратурата.", "date": "2018.01.23", "title": "Гледачките от дома в Габрово били деца 'инцидентно' за пред камерата"}
{"url": "https://offnews.bg/temida/spetcsadat-pravi-vtori-opit-da-startira-deloto-ktb-673384.html", "text": "Специализираният наказателен съд ще направи втори опит да даде ход на делото за източването на Корпоративна търговска банка. Първото заседание, на което трябваше да се уточни как ще протече процеса, се провали, защото основният подсъдим - банкерът Цветан Василев, беше нередовно призован, съобщава БНР.Бившият собственик на КТБ е в Сърбия и делото срещу него ще се води задочно. Подсъдимите с него са общо 18, а държавата иска от някои от тях общо четири милиарда и 400 хиляди лева.19 са адвокатите по делото срещу трима представители на прокуратурата. В екипа на държавното обвинение по казуса е и шефа на спецпрокуратурата Иван Гешев, автор на обвинителния акт в рекордният размер от 12 хиляди страници.", "date": "2018.01.23", "title": "Спецсъдът прави втори опит да стартира делото КТБ"}
{"url": "https://offnews.bg/112/zavedenie-goria-tazi-sutrin-v-sofia-673387.html", "text": "Заведение се е запалило тази сутрин в София.Сигналът за възникнал пожар е подаден малко след 05.40 часа тази сутрин, съобщава \"Фокус\", като се позовава на пресцентъра на МВР.На място веднага са изпратени 3 противопожарни автомобила. Няма пострадали хора. По първоначални данни са изгорили около 500 кв. м. от постройката.Заведението се намира в непосредствена близост до бившата зала „Фестивална“, понастоящем „Асикс Арена“.Причините за инцидента са в процес на изясняване.", "date": "2018.01.23", "title": "Заведение горя тази сутрин в София"}
{"url": "https://offnews.bg/tenis/kajl-edmand-otne-mechtata-na-grigor-dimitrov-za-titla-ot-australian-op-673377.html", "text": "Мечтата на Григор Димитров за титла от Откритото първенство на Австралия през 2018 г. бе отнета от Кайл Едмънд. 23-годишният британец - №49 в света, победи в четири сета с резултат 4:6, 6:3, 3:6 и 4:6 първата ни ракета и трети в света тенисист.Четвъртфиналният двубой продължи два часа и 49 минути и бе третият в дневната програма на централния корт „Род Лейвър Арина“.Той изпрати на полуфинал британеца, който ще се изправи срещу световния номер 1 Рафаел Надал или Марин Чилич, които играят във вечерната сесия.Миналогодишният полуфиналист Григор Димитров напуска надпреварата, а следващият му турнир е на родна земя – в София, през февруари.Първи сетЕдмънд започна със силен натиск още от първия гейм и успя да пробие подаването на Григор – 0:1, а своя взе на нула – 0:2. Лошото начало не уплаши Димитров и той бързо намали преднината – 1:2. Не успя да пробие следващото подаване на съперника, но взе своето, без да му даде и точка - 2:3. Двойна грешка на Едмънд в шестия гейм изравни резултата - 40:40, и отвори възможността за връщане на пробива. Две топки в аут и той беше факт - 3:3. След комфортен седми гейм за Григор такъв последва и за 23-годишния британец, роден в Йоханесбург и живеещ в Бахамските острови - 4:4. Следващото предизвикателство за българина дойде в деветия гейм, когато Едмънд получи две точки за пробив и се възползва от втората - 5:4. Шест минути и половина по-късно, след няколко опита за пробив, британецът се наложи и спечели сета - 4:6.Втори сетНачалото на втория сет също предложи пробив. След сервис гейма си Григор спечели и подаването на съперника - 2:0. За малко да загуби подаването си на нула в третия гейм, но Григор съумя да спечели пет поредни точки за 3:0. Много трудно Едмънд спечели първия си гейм - 3:1. Той взе още два и това бе всичко в сета - 6:3 за Димитров.Трети сетПо-различен бе третият сет в сравнение с първите два - с по-интересни разигравания, с майсторски спечелени точки и без ранни пробиви. Двойна грешка обърка играта на Григор в ключов момент и подари осмия гейм на Едмънд. Българинът я допусна при 30:40 и след нея резултатът стана 3:5. Димитров не успя да върне пробива и сетът отиде в сметката на британеца - 3:6.Четвърти сетСервис гейм след сервис гейм, без пробиви - така се развиваше мачът в четвъртия сет през първите 4 гейма. В петия пробивът дойде и бе в полза на Едмънд. Григор обаче веднага го върна и резултатът отново бе изравнен - 3:3 гейма. След 4-минутна битка на корта и седмият гейм бе за Григор, който поведе с 4:3. Едмънд изравни, но проби отново подаването на Григор (4:5) и спечели последния гейм, сета и мача след общо два часа и 49 минути.Най-важното беше да се справя с нервите си, да се концентрирам, каза щастливият Едмънд след мача. Чест е да бъда част от тази елитна група, заяви роденият в Йоханесбург и живеещ в Бахамските острови играч по повод останалите тенисисти, достигнали това ниво в първия турнир от Големия шлем за 2018 г.", "date": "2018.01.23", "title": "Кайл Едмънд отне мечтата на Григор Димитров за титла от Australian Open 2018"}
{"url": "https://offnews.bg/sviat/gabrovetc-povezhda-makedontcite-kam-svetloto-badeshte-v-evrazia-i-puti-673383.html", "text": "В Македония се роди партия, която копира 1 към 1 \"Единна Русия\" на руския президент Владимир Путин. Формацията дори има и сходно име \"Единствена Македония\".Същото важи и за графичното лого на партията, което също е издържано напълно в стилистиката на тази на властелина в Кремъл, чийто пореден мандат се счита за чиста формалност в Руската федерация.В символа на руските путинисти има страховита мечка, над която се вее знамето с бяло, синьо и червено, а в македонския вариант само мечката се е превърнала в стилизиран македонски лъв.Сравнете сами:Оригиналът на путинистите.Символът на новата политическа сила в Скопие.Новината за новата партия среща масово одобрение на фейсбук страницата на небезизвестната говорителка на руското Външно министерство Мария Захарова. Тя е шерната там от македонски русофил, който пише:Под поста се е развихрила дълга дискусия, в която има одобрения от сорта на \"Успех славянски братя!\" и \"Действайте и от никого не се бойте. За Единна Македония\", но също и такива, определящи формацията като поредният фейк на Кремъл.От македонските медии за новата партия се разбира, че всъщност тя не е нова, а че става дума за ребрандиране и смяна на идеологията на съществуваща политическа сила. Иде реч за досегашното \"Народно движение за Македония\", което в неделя е провело среща на Централния си комитет, на която е утвърдило промените и новата проруска политика на фракцията.Още по-любопитното е, че зам.-председател на \"Единствена Македония\" става роденият в Габрово поет Стефан Влахов-Мицов, който отдавна се изявява като следовник на идеите на македонизма. Той бе първият управител на Културно-информационния център на Република Македония в София, но след оглавяването му от Доста Димовска бе освободен и остана без прехрана. След това се пренесе в Скопие, където преподава в частен университет.През 2006 година името му се свърза със скандала около учредителното събрание на македонистката партия ОМО „Илинден – Пирин“. Един ден след събранието – на 26 юни 2006 година, Влахов официално заяви, че не е присъствал на учредителния конгрес и няма участие в основаването на партията. Други делегати обаче са категорични, че и той е бил на сбирката в Гоце Делчев.", "date": "2018.01.23", "title": "Габровец повежда македонците към светлото бъдеще в Евразия и Путин"}
{"url": "https://offnews.bg/kultura/29-g-po-kasno-balgarski-film-otnovo-otiva-na-berlinale-i-zakriva-pres-673386.html", "text": "За първи път в историята на българското кино творба на български режисьор е удостоена с подобна чест – да закрие основната програма на един от най-големите фестивали в света. „Áга“ е поканен в основния конкурс и ще бъде първият български филм в официалната програма на Берлин от 29 години насам след участието на Иван Ничев с „Иван и Александра“.Сюжетът на българо-германско-френската копродукция пренася зрителите далеч на север, за да разкаже една история за сблъсъка на цивилизациите през призмата на любовта и човешките взаимоотношения. В юрта сред снежните полета на севера, двамата главни герои инуити - Нанук и Седна, мечтаят да съберат семейството си отново. Двамата живеят в духа на традициите на своите деди. Останали сами в пустошта, те напомнят за последните хора на Земята. Когато здравето на Седна се влошава и тя умира, Нанук решава да изпълни последното й желание – да намери отдавна заминалата им дъщеря Áга, избрала живота в града и загърбила традициите.„Винаги ме е вълнувало как модерният и бързо развиващ се свят засяга малките общности, как процеси, които на пръв поглед нямат нищо общо, се отразяват върху живота на цели нации... С този филм изследвам как модерният свят застрашава устоите на основни човешки ценностти. Възхищавам се на хора, които живеят в непоносими за модерния човек условия и успяват да съхранят деликатните си взаимоотношения и да приемат живота смирено и състрадателно.“, разкрива замисъла на „Áга“ режисьорът Милко Лазаров. Той и Симеон Венциславов са автори на сценария, който през 2015 година, в конкуренция с още десет проекта от общо седем източноевропейски държави, беше отличен с престижната награда „Кшищоф Кешловски“ на ScriptEast в Кан за сценарий от Източна и Централна Европа. Преди това „Áга“ спечели две награди за проект на Sofia Meetings 2014 и именно там продуцентите успяха да привлекат към проекта като партньор Гийом дьо Сей, „Arizona Productions“.Милко Лазаров е завършил филмова и телевизионна режисура в НАТФИЗ „Кръстьо Сарафов” в класа на проф. Владислав Икономов. Режисьор е на едни от най-успешните проекти на БНТ - „Великите българи” и „Голямото четене”. Първият му филм „Отчуждение“ (2013) е представен премиерно в официалната селекция (програма „Венециански дни“) и има две награди от 70-ия филмов фестивал във Венеция.", "date": "2018.01.23", "title": "29 г. по-късно български филм отново отива на Берлинале и закрива престижния фестивал"}
{"url": "https://offnews.bg/offtopic/liliana-pavlova-se-kani-da-sadi-zhurnalisti-zaradi-publikatcia-che-im-673385.html", "text": "Министърът за европредседателството Лиляна Павлова публикува гневен коментар във фейсбук и се закани да съди журналисти за клевети по неин адрес.Коментарът ѝ е по повод на неназовани сайтове, които снощи тиражирали лъжи, целящи да я дискредитират. От публикацията става ясно и че отново проблемът е с писания за цената на дрехите ѝ.А снощи сайтът ПИК пусна статия със заглавие \"ЕВРО ШИК: Лиляна Павлова блесна с \"Армани\" за 10 бона\".Павлова намира и връзка между въпросната статия и предстоящия днес вот на недоверие към правителството. \"Случайно или не предишната атака по мен съвпадна със съставянето на правителството. А сегашната поръчка - с вота на недоверие. Съвпадение? Едва ли\", пише министърът.Ето и цялата публикация на Павлова във фейсбук:Поредна доза грозни манипулации, в които се намесва името ми беше разпространена тази вечер. Целта е да бъда дискредитирана чрез внушения, базиращи се на неверни факти и откровени лъжи. Този път съм категорична и няма да позволя на гърба ми да се трупа рейтинг, правейки видими за обществото сайтове с фалшиви новини.Като уважаваща себе си жена, смятам, че е под достойноството ми да обяснявам за бельо, дрехи, чанти и други женски артикули. Но като политик категорично се противопоставям на всички грозни опити за манипулиране и подвеждане на читателите.Неколкократно вече изпитвам унижението да чета за себе си абсолютни лъжи, неверни твърдения и фалшиви новини.Преглътнах и премълчах грозните лъжи за “космическите” цени на чантите ми, в резултат на което изтърпях всички последствия от това и понесох ураган от хули, обиди и упреци. Този път няма да го допусна. Няма да допусна семейството ми отново да преживее кошмара от омраза, изсипал се без основание върху нас.За пореден път се прави опит да се внуши, че политиците разполагат и живеят с неограничен финансов ресурс, разполагат с възможности, недостижими за обикновените хора. Цинично е да се заиграва със социалния статус на хората, с цел да се усили усещането за несправедливост и разделение в обществото.Ако това да се разпространяват лъжи, да се правят внушения, базирани на абсолютни неистини е свобода на словото, то е срам за България да се наричат журналисти тези, които дори нямат доблестта да излязат с името си. Свободата на словото не е слободия, а е съпроводена с отговорности и задължения, едни от които са информацията, която се представя на обществото да бъде базирана на истината.Този път смятам да доведа борбата докрай и да потърся правата си по съдебен път.Случайно или не предишната атака по мен съвпадна със съставянето на правителството. А сегашната поръчка - с вота на недоверие.Съвпадение? Едва ли.", "date": "2018.01.23", "title": "Лиляна Павлова се кани да съди журналисти заради публикация, че има скъпа рокля"}
