{"url": "https://offnews.bg/sviat/evrodeputati-poiskaha-evropol-da-razsledva-ubijstvoto-na-zhurnalistkat-667958.html", "text": "Евродепутати поискаха ЕС да разследва регулациите за борба с прането на пари в Малта, а Европол да участва в разследването на убийството на разследващата журналистка Дафне Каруана Галиция, която загинала при експлозия на заложена в колата й бомба.\"Настояваме Европейската комисия да предприеме задълбочено разследване дали Малта спазва европейските регламенти срещу прането на пари\", заявиха в общо изявление евродепутатите от групата на Зелените Ева Жоли и Свен Гиголд.\"Малтийското правителство не предприе сериозни действия срещу случаите на пране на пари по високите етажи на властта в страната си\", отбелязаха те, цитирани от БТА.Еврокомисарят по правосъдието Вера Йоурова обяви, че \"въз основа на наличната до момента информация изглежда няма основания за подозрение в системно нарушаване на европейското право в областта на предотвратяване на прането на пари\". Тя все пак допълни, че Еврокомисията е поискала допълнителна информация от малтийските власти за скорошни случаи на пране на пари, в които е замесен началникът на канцеларията на малтийския премиер Джоузеф Мускат, Кийт Алън Шембри.Депутатката Ева Жоли, която е председател на парламентарната анкетна комисия по случая \"Панамски документи\", поиска да се назначи международен следовател, за да се хвърли светлина върху убийството на малтийската журналистка.Подобно мнение изказа и председателят на ЕП Антонио Таяни, който призова в разследването да участва европейската полицейска организация Европол.За изясняването на случая малтийското правителство поиска съдействие от американското ФБР и от холандски експерти.", "date": "2017.10.24", "title": "Евродепутати поискаха Европол да разследва убийството на журналистката в Малта"}
{"url": "https://offnews.bg/politika/v-aviatciata-niama-bunt-stremim-se-da-motivirame-pilotite-zaiavi-kar-667956.html", "text": "Медиите раздухали случая с отказа на пилотите от авиобаза Граф Игнатиево да летят и сравненията за бунт са преувеличени.Това стана ясно на извънреден брифинг в Министерството на отбраната, в който участие взеха военният министър Красимир Каракачанов и командирът на авиобазата ген. Иван Лалов. Осем часа след като стана ясно, че , защото не се чувствали сигурни, военното министерство излезе с официална позиция по случая и увери, че правителството прави всичко възможно, за да осигури по-добри условия за военнослужещите. Военният министър уточни, че иска да направи разяснение за \"недоразумението, което днес беше раздухано по медиите\". По думите му между ръководството на министерството и на военновъздушните сили има нормална комуникация. Той обясни, че проблеми в авиацията има, но се полагат всички усилия те да бъдат преодолени.Каракачанов допълни, че доставените двигатели - руските МиГ-29, ще бъдат включени в употреба, когато бъдат изчистени спорните моменти по договора. Както стана ясно миналата седмица, двигателите не се използват, защото в съпътстващата ги документация няма оригинални протоколи от завода производител.\"Ние не можем да нарушим този договор и да подписваме допълнителни споразумения и протоколи, защото нашата грижа е животът на летците. Грижата за човешкия живот, човекът е най ценният в армията\", каза Каракачанов, който припомни, че за мотивацията на военните правителството е осигурило 100 млн. лв. за заплати.\"Не приемам приказки за стачки и бунтове, армията не е детска градина и никой не си е помислил за подобни действия. Това, което ние правим, е гарантиране на летателната годност на пилотите. Това ще се ползва за политически спекулации, това е работата на политиците, да спекулират\", обясни Каракачанов.Командирът на авиобазата Иван Лалов обясни, че когато пилотите не се чувстват подготвени, те не могат да летят. \"Затова думата бунт е крайно недобре употребена\", обясни той.Според него спонтанният проблем при пилотите днес се дължи на \"комплексни\" причини. \"Въпреки този малък нальот, който имаме, летателният състав се готви и продължаваме да изпълняваме задачите по еър полисинг\", каза Лалов. Той получил уверението на военното министерство, че се полагат усилия за решаване на проблемите. \"Това, което говорихме тук, ще бъде предадено от мен на личния състав и летателния състав на базата \"Граф Игнатиево\", обясни генералът. ", "date": "2017.10.24", "title": "В авиацията няма бунт, стремим се да мотивираме пилотите, заяви Каракачанов"}
{"url": "https://offnews.bg/sviat/hakeri-atakuvaha-metroto-v-kiev-letishteto-v-odesa-i-ruski-medii-667959.html", "text": "Нова вълна от кибератаки е засечена в Украйна и Русия. Хакери са атакували с вируса Badrabbit системата на летището в Одеса, метрото в Киев, руски медии и др. Украинските власти призоваха транспортните мрежи да бъдат особено бдителни.Летището в украинския град Одеса заяви, че е затегнало мерките за сигурност. Киберполицията на Украйна заяви, че следи всичко, което се случва, но според нея изглежда, че не става дума за голяма кибератака срещу страната.Метрото в Киев също е било подложено на хакерска атака, съобщи Тасс, цитирана от БТА.Някои медии съобщиха, че хакери са атакували и уебсайта на министерството на инфраструктурата, но украинската киберполиция опроверга тази информация.", "date": "2017.10.24", "title": "Хакери атакуваха метрото в Киев, летището в Одеса и руски медии"}
{"url": "https://offnews.bg/obshtestvo/nova-internet-igra-predizvikva-mladezhi-da-izcheznat-za-48-chasa-667955.html", "text": "Нова опасна игра става популярна сред тийнейджърите в Западна Европа. Този път младежите са предизвиквани да избягат от дома си за 48 часа, без да оставят никакви следи. В редица държави вече има случаи на избягали от дома си младежи, понякога дори на групи. Целта на играта е да се всее паника у родителите, а \"изчезналият\" да бъде споменат възможно най-много пъти в социалните мрежи. Според психолога Христо Монов неслучайно подобни игри са популярни сред тийнейджърите, защото в тези години те търсят начин да изразят себе си, а когато не получават търсеното внимание вкъщи, технологиите им дават възможност за изява. \"Капаните са в това, че много лесно ни стана на нас, родителите, да си изпълняваме ролята, като му дадем някакво устройство. Има тишина, никой не ни пречи да си свършим работата. А каква по-важна работа от това какво става с децата ни\", каза той пред Bulgaria ON AIR.Мария Пеева, създател на блога \"Мама Нинджа\", обаче смята, че съвременният родител работи много, за да осигури всичко необходимо за детето си от материална гледна точка, затова да се каже на някого, че затова е лош родител, е обидно, тъй като всеки прави всичко по силите си за своите деца. Според нея най-важното е между родителя и детето да има отношение на доверие. Ако родителят да може да отдели на детето си един час качествено време, в което например да готвят, да разхождат кучето, да си говорят за проблемите и за хубавите неща, това за един тийнейджър е много по-важно, отколкото един родител да не ходи на работа, подчерта Пеева. Тя е категорична, че ако едно дете има самочувствие и е уверено в своите качества и способности, няма да има толкова голяма нужда да се утвърждава пред своите приятели и съученици, а ако е неуверено, ще поиска да прави провокативни неща, за да докаже колко е интересно, колко заслужава вниманието на приятелите си. По думите ѝ е добре още децата да знаят, че има начини да се бунтуват, без това да е опасно за живота. Повече за мнението на Мария Пеева за опасните игри в интернет можете да прочетете в . ", "date": "2017.10.24", "title": "Нова интернет игра предизвиква младежи да изчезнат за 48 часа"}
{"url": "https://offnews.bg/sviat/rusia-nalozhi-veto-na-rezoliutcia-na-oon-za-himicheskite-ataki-v-siria-667961.html", "text": "Русия наложи вето на резолюция на Съвета за сигурност на ООН за идентифициране на страните, отговорни за химически нападения в Сирия, съобщи Ройтерс, цитирана от БТА.Разследващата мисия на ООН и Организацията за забрана на химическите оръжия беше създадена през 2015 г., а през 2016 г. мандатът й беше подновен за още една година.Следващият доклад на мисията, чийто мандат изтича в средата на ноември, се очаква да бъде огласен на 26 октомври.Единадесет от страните в Съвета за сигурност подкрепиха подготвената от САЩ резолюция, Китай и Казахстан се въздържаха, а Русия и Боливия я отхвърлиха.Русия предложи преди гласуването разглеждането на въпроса да се отложи за 7 ноември, за да се изчака доклада от разследването за нападението през април. Предложението обаче не получи подкрепа. ", "date": "2017.10.24", "title": "Русия наложи вето на резолюция на ООН за химическите атаки в Сирия"}
{"url": "https://offnews.bg/sviat/svaliha-chast-ot-obvineniata-sreshtu-ianukovich-za-strelbata-na-majdan-667964.html", "text": "Украинската генерална прокуратура свали голяма част от обвиненията срещу бившия президент Виктор Янукович за събитията в центъра на Киев по време на Майдана в края на 2013 и началото на 2014 г.За това съобщи адвокатът на Янукович Виталий Сердюк, цитиран от ТАСС и БТА. \"Генералната прокуратура на Украйна под ръководството на Юрий Луценко вече сне от Виктор Янукович подозренията за разгонването на 30 ноември 2013 г. и през декември 2013 - януари 2014 г. на протестиращи, включително студенти и журналисти. Янукович вече не е обвиняем и в съпричастност към убийствата през февруари 2014 г. на Сергей Нигоян, Михаил Жизневски и Роман Сеник\", каза адвокатът.Срещу Янукович беше повдигнато обвинение, че по негово нареждане специалните части \"Беркут\" са убили 165 души, в това число 40 журналисти. Бившият президент беше обвинен също, че е съпричастен към убийствата на активистите Нигоян, Жизневски и Сеник, и към смъртта на 70 души и нанасянето на побой на над 500 протестиращи.Адвокатът на Янукович е категоричен, че понастоящем това обвинение е напълно опровергано по редица факти. В същото време генералният прокурор Юрий Луценко обяви, че прокуратурата ще внесе обвинение срещу Янукович за смъртта на мирни граждани на Майдана през февруари 2014 г., след като приключи делото срещу него за държавна измяна.", "date": "2017.10.24", "title": "Свалиха част от обвиненията срещу Янукович за стрелбата на Майдана"}
{"url": "https://offnews.bg/obshtestvo/frantcuzinat-chiito-snimki-izpolzva-spas-aleksandar-ne-go-poznavam-667965.html", "text": "Французинът, чиито снимки използва за профила във Фейсбук Спас Василев, с който са извършени измами, обяви, че не познава българина. Александър Мартинез е разбрал от приятели за случая и е бил шокиран. \"Мои приятели, които работят във френски медии, видели репортаж по телевизията тук и ме разпознали. После и аз видях този репортаж\", разказа Мартинез пред Нова телевизия. Той обяви, че е подал жалба в полицията. Тъй като работи в авиосектора, а случаят е свързан със замолетни билети, се е наложило да дава обяснения в работата си. \"Получих толкова много обаждания. Семейството ми беше толкова изненадано. Никой не е очаквал подобно нещо\", допълни французинът.\"Напълно възможно е да сме се засекли някъде. Знам, че той казва, че е живял и учил във Франция. Е, аз не съм учил във Франция, така че... Казвам ви, не познавам този човек, но не изключвам възможността някъде да сме се засичали\", казва Мартинез.По-рано днес Софийският градски съд остави в ареста Спас Василев. Той е обвинен за измама за 490 лв. от 2012 г., заради която е бил обявен за издирване. Към това са прибавени 3 преписки, включително за последните измами, след които случаят стигна до медиите. По тях той няма обвинения, но съдът прие, че трябва да ги вземе предвид, защото те показват, че е развивал еднотипна престъпна дейност. По време на първото заседание по делото адвокатът на Спас Василев обяви, че клиентът му не се е занимавал с измами, а е искал да помага на хората. ", "date": "2017.10.24", "title": "Французинът, чиито снимки използва Спас-Александър: Не го познавам, шокиран съм"}
{"url": "https://offnews.bg/futbol/tcska-se-izmachi-s-botev-vratca-no-prodalzhava-za-kupata-667960.html", "text": "В експериментален състав ЦСКА се поизмъчи с Ботев Враца на \"Българска армия\" в 1/8-финален мач за Купата на България, но продължава напред след 3:1.\"Червените\" отстъпваха с 0:1 до 69-ата минута, когато настъпи пълния обрат. Врачани поведоха с 8-ата минута с попадение на Атанас Димитров. След почивката ЦСКА заигра значително по-добре и логичното се случи. В 64-ата минута гостите останаха с човек по-малко, след като Григоров настъпи неспортсменски Фернандо Каранга.Пет минути по-късно бразилецът изравни, а в 82-ата минута Кирил Десподов направи обрата пълен. В 84-ата минута Кевин Кубемба оформи крайния резултат.Отборът на Дунав също се класира за четвъртфиналите на Купата на България, след като се наложи с 2:0 над Струмска слава (Радомир). “Драконите” вкараха по един гол във всяко полувреме и така се поздравиха с продължаване напред. Димитър Георгиев откри в последната секунда на първата част, а в 59-ата минута Божидар Васев оформи крайния успех за русенци.Носителят на Купата на България Ботев (Пловдив) също продължава защитата на трофея, след като се измъкна в невероятен трилър срещу Царско село на стадион \"Славия\". \"Канарчетата\" спечелиха с 4:3 след продължения срещу тима от Втора лига, като победното попадение на Стивън Петков дойде в 115-ата минута на двубоя и класира тима на четвъртфинал.Преди това Йордан Минев даде аванс на пловдивчани в 31-ата минута. Георги Минчев изравни в 33-ата минута, а Реян Даскалов донесе пълен обрат в 56-ата минута.Хубав гол на Виана в 91-ата минута вкара срещата в продължения. Те започнаха с гол на Светослав Диков в 92-ата минута, но Виана в 98-ата минута и Петков в 115-ата минута измъкнаха Ботев от провал в първия 1/8-финал от турнира през този сезон.", "date": "2017.10.24", "title": "ЦСКА се измъчи с Ботев Враца, но продължава за Купата"}
{"url": "https://offnews.bg/izvan-terena/poliakinia-pokazva-seksapilnata-strana-na-koloezdeneto-667968.html", "text": "Очарователната полякиня Малена Новотарска е сред най-популярните дами в аматьорското колоездене. Новотарска има близо 100 000 последователи в Инстаграм, които следят профила й не само заради атрактивните й снимки, но и заради дълбоките философски размишления, с които тя ги придружава, пише Спортал.През миналото място полякинята претърпя инцидент, след като я блъсна автомобил по време на тренировка. Феновете й следяха със затаен дъх как протича възстановяването. Самата Малена пък ги успокои като каза, че колоезденето и любовта към спорта са я направили неуязвима.", "date": "2017.10.24", "title": "Полякиня показва сексапилната страна на колоезденето"}
{"url": "https://offnews.bg/litca/andrej-babish-cheshkiat-tramp-kojto-siada-na-premierskia-stol-v-pra-667878.html", "text": "Милиардерът Андрей Бабиш спечели парламентарните избори в Чехия. Партията му АНО (Акция на недоволните граждани) зае първо място с 29,64% от гласовете – 78 места в чешкия парламент. Наричат Бабиш чешкия Берлускони и го сравняват с Доналд Тръмп. Бабиш е милиардер, по-богат от Тръмп, а съпругата му Моника, която е малко по-млада от Мелания, управлява фондацията, в която са всичките му пари. В Чехия Моника е смятана за модна икона. Тя е втората му жена и двамата имат две деца.Опозицията го сравнява често и с бившия италиански премиер Силвио Берлускони. Наричат го олигарх, който използва поста си за свои облаги. Самият Бабиш се противопоставя на сравнението с Берлускони, като посочва, че се бори срещу мафията, а не работи заедно с нея. Андрей Бабиш е роден в Словакия. Израства в семейството на чехословашки дипломат. Има подозрения, че е бил агент на комунистическите тайни служби, като беше обявен и предполагаемият му псевдоним - „Агент Буреш“. Данните обявява словашкият архив на чехословашката държавна сигурност. Милиардерът обаче отхвърля твърденията и смята, че е бил записан без знанието му. През 1978 г. Бабиш започва работа във външнотърговската компания “Петримекс”. През 1993 г. става шеф на нова дъщерна фирма на “Петримекс” – “Агроферт”, като постепенно поема пълния контрол над нея. Бабиш е категоричен, че е успял да направи това благодарение на “съученици” от Швейцария. Според мнозина обаче зад \"мъглявото\" обяснение стоят тъмни сделки, които са останали скрити от обществото.  Днес милиардерът притежава и медии. Придобивките му включват 23 вестника и списания,сред които двата водещи ежедневника в страната, 3 малки телевизии и националното радио “Импулс”, което е с най-многослушатели в страната. Той притежава и ресторанта “Палома” край Кан, Франция, който има две звезди на“Мишлен”.Богатството му според Forbes се оценява на 4,1 млрд. долара.През 2011 г. Бабиш основава движението АНО (Акция на недоволните граждани). Проектът е замислен като един вид протестно движение, което успява да привлече на своя страна тези, които са разочаровани от досегашното управление на страната.Постоянното споменаване на това, че е необходимо по-ефективно управление на страната, особено на фона на редица корупционни скандали, носи на Бабиш популярност сред хората.Обещанието да управлява страната като бизнес от години е в политическата му програма. През това време обаче той така и не може да обясни какво точно означава това, като твърди, че се разбира от само себе си. Партията на Бабиш се явява на парламентарните избори в страната през 2013 г. и само две години след създаването си печели 18,65% от гласовете или 47 места в 200-местния чешки парламент. Партията влиза в управляващата коалиция и получава шест министерски поста. Самият Бабиш става министър на финансите и вицепремиер с ресор „Икономика“.На 24 май Бабиш беше отстранен от поста заради подозрение в данъчни измами.Чешките власти разследват вратичките в законодателството, които Бабиш е използвал, за да закупи облигации, които не се облагат с данъци, от фирмата си преди няколко години, както и европейските субсидии, дадени на компания, впоследствие придобита от него. Той отрича да е нарушавал закона и казва, че обвиненията срещу него са политически мотивирани.През септември имунитетът му беше свален заради разследване срещу него за злоупотреба с еврофондове. Смята се, че с отклонените средства е построил ваканционното селище „Щъркелово гнездо“. Съпругата на Бабиш е сред основните обвиняеми по делото. Според разследващите тя е отклонявала средства заедно с брат си и други роднини.След избирането на Бабиш разследването срещу него се прекратява, тъй като той отново има имунитет. Прокуратурата ще трябва да отправи ново искане към парламента за свалянето на имунитета му. Президентът Милош Земан защитава Бабиш от критиките срещу него и сравненията с Тръмп и Берлускони. Земан обяви, че ще даде на Бабиш мандат за съставяне на правителство, макар че все още не е ясно с кого ще се коалира милиардерът.Земан го защитава и по въпроса за повдигнатите обвинения, които той също нарича политически мотивирани. Очакванията са, че победата на Андрей Бабиш може да означава промяна на международната политика на Чехия. Милиардерът е изразявал симпатии към Кремъл и е критикувал членството на Чехия в НАТО. Според други обаче Бабиш се води основно от собствените си интереси. ", "date": "2017.10.24", "title": "Андрей Бабиш - чешкият Тръмп, който сяда на премиерския стол в Прага"}
{"url": "https://offnews.bg/obshtestvo/vecher-na-dobrodetelite-2017-nabra-158-000-lv-za-nasarchavane-na-dets-667951.html", "text": "Над 158 000 лв. набра най-голямото за годината благотворително събитие на фондация „За Нашите Деца“ Вечер на добродетелите.Цялата сума ще бъде инвестирана в реализирането на иновативна програма „Аз играя и мечтая“, която има за цел да насърчи развитието на 720 деца на възраст от 0 до 7 години през играта, както и да заздрави връзката между децата и грижещите се за тях възрастни.\"Тази година е особено важна за развитието на организацията, защото стъпвайки на изминалите 25 години, ние вече имаме мечти за следващите 25. Мечтаем, защото виждаме смисъл да ни има. Радвам се, че и вие виждате смисъл фондация „За Нашите Деца“ да остане професионална, прозрачна и високо ефективна организация, която да дава шанс за развитие на българските деца и възможност на техните родители да бъдат успешни в нелеката задача на родителството. Навярно знаете, че близо 47% от децата в България живеят в риск от бедност и социална изолация. Децата, които все още са в институция нямат тази силна връзка, която имат моите две деца, защото имат родители. Има деца лишени от родителска грижа, които имат спешна нужда от игра и стимулация. Има много бедни семейства, за които играта и привързаността са на втори план, след оцеляването. Тук, в тази зала, сме хората, които могат да променят това. Подкрепете ни, за да видим България като едно прекрасно място за нашите деца. И не забравяйте, играта не е привилегия, тя е право на всяко дете,“ призова в изявлението си директора на фондацията Иванка Шалапатова.„Вие от фондация “За Нашите Деца” сте създатели. Създатели на един по-добър живот за всички деца в нужда. Днес аз стоя редом тук с всички вас, защото вие спасявате, предпазвате тези деца, вие отворихте домовете си за тях, бяхте откровени с тях, човечни, разбиращи. Помогнахте им да проходят, а сега ги виждате как бягат. Разказвахте им приказки за лека нощ и сега сте техния герой. Мотивирахте ги, научихте ги, че достойнството е изконечно право на човека. Повярвахте в тях. Дадохте им криле, за да полетят сигурни и силни. А сега...сега им помогнете да играят. Да играят много, “ сподели в изявлението си Н.Пр. Ставрос Августидис, посланик на Република Кипър в България и дипломатически партньор на тазгодишната Вечер на добродетелите.Над 400 гости на Вечер на добродетелите 2017 подкрепиха каузата за развитие на децата в ранна детска възраст. Сред тях бяха зам.-кметът на Столичната община Дончо Барбалов и кметът на община Пловдив Иван Тотев, заместник-министърът на труда и социалната политика Деница Сачева, посланиците на Индонезия, Бразилия, Азербайджан, дипломати, представители на държавната и местна власти, на социално отговорния бизнес, на неправителствения сектор и на културните среди, партньори и дарители на фондацията. Водещи на събитието бяха магнетичната актриса Елена Петрова и колоритният Кирил Ефремов.В арт програмата на събитието участваха световноизвестни български артисти и музиканти. Марио Хосен, “българският Паганини”, разказа приказка на публиката, съпроводен от звуците, изливащи се от цигулката му.Илюзионистът Валери Иванов - Жокера пренесе всички в света на магията.Изпълнението на Миро отнесе гостите отвъд върха на планината, а музикантът Калин Вельов и група Funky Miracle ги върнаха обратно, след като въвлякоха цялата зала в главната роля на музикални звезди и заедно запяха песента „Тече, всичко тече“.В подкрепа на програмата “Аз играя и мечтая”, която ще реализира фондацията през следващата година, гостите наддаваха на благотворителен търг, на който под вещото ръководство на Игор Марковски бяха разиграни над 30 уникални предмета и вълнуващи преживявания, предоставени безвъзмездно от партньори на фондацията.Най-много средства бяха дарени за картина “Петолевка от Иван Милев” на Хубен Черкелов, която спечели сумата от 10 000 лв.Над 620 000 лв. бяха набрани в предходните 7 издания на Вечер на добродетелите, инвестирани в каузите Детска къща, приемна грижа, ранно детско развитие и подкрепа за деца с увреждания.", "date": "2017.10.24", "title": "Вечер на добродетелите 2017 набра 158 000 лв. за насърчаване на детското развитие"}
{"url": "https://offnews.bg/lajfstajl/dilema-vav-frantcia-zakonno-li-e-da-krastish-deteto-si-dzhihad-667947.html", "text": "Позволено ли е да кръстите детето си „Джихад“ във Франция?Главният прокурор на страната ще трябва да намери отговора на този въпрос, след като властите в Тулуза докладваха, че родители са избрали именно това име за новородения си син.Френското законодателство не ограничава избора на имената на децата, при условие че даденото име не вреди на интересите на детето и няма възражения от членове на семейството заради уронване на престижа им..През 2013 г. в град Ница майка е трябвало да излежи едномесечна присъда и да плати глоба от 2000 евро, след като изпратила тригодишното си момче Джихад на детска градина с тениска с надписите „Аз съм бомба“ и „Джихад, роден на 11 септември“.Думата „джихад“ на арабски означава „усилие“ или „борба“, а не конкретно „свещена война“.Терминът „джихадисти“ често се използва за описание на ислямистки бойци като тези, които извършват терористични атаки.От началото на 2015 г. ислямистки бойци са убили повече от 230 души във Франция, където извънредното положение остава в сила.", "date": "2017.10.24", "title": "Дилема във Франция: законно ли е да кръстиш детето си Джихад"}
{"url": "https://offnews.bg/medii/48-chasov-protest-na-zhurnalisti-v-gartcia-667949.html", "text": "Медиите в Гърция започнаха 48-часов протест поради лошите условия на работа в страната. Гърците остават без печат и телевизия от днес до четвъртък, не работят и много онлайн издания.Това е вторият път за последния месец, в който журналистите излизат на протест и четвъртият в последните два месеца. Предишната стачка продължи 24 часа.Съюзът на журналистите в Гърция протестира за спасение на своя изчерпан здравноосигурителен фонд, както и за по-добри заплати. В момента журналистите имат допълнително здравно осигуряване и добавки към пенсиите.Много от журналистите в съседна Гърция останаха без работа заради финансовата криза, през която премина страната. Множество медии фалираха, а други бяха принудени да съкратят част от служителите си.", "date": "2017.10.24", "title": "48-часов протест на журналисти в Гърция"}
{"url": "https://offnews.bg/zvezdi/uajnstijn-plashtal-na-zheni-da-si-malchat-667937.html", "text": " е плащал на жени, за да си мълчат за сексуалния тормоз, пише \"Файненшъл таймс\", като се позовава на признанието на бившата асистентка на филмовия магнат Зелда Перкинс.Тя и друга асистентка на продуцента си разделили 250 хил. паунда, срещу които подписали споразумения през 1998 г, че ще мълчат. Перкинс разказва, че Уайнстийн я помолил да му направи масаж и се опитал да я изнасили.След признанието Перкинс може да бъде задължена да върне парите, да плати обезщетение и други съдебни такси, предвидени в договора.\"Ако никой не си позволява такива волности към другите, днес нямаше да има дебати за това колко безсрамни са тези споразумения и колко голяма е насилствената тежест, на която жертвите са подложени“, обясни Перкинс решението си да наруши споразумението.Сред жертвите на Уайнстийн, обвинили го в секусален тормоз, са актрисите  и Ашли Джъд.Продуцентът се извини за държанието си и призна, че действията му са причинили много болка. Той обаче твърди, че срещу него има и много фалшиви обвинения. Твърди и че никога не си е отмъщавал на жени, които са му отказвали.Актрисата Роуд Макгоуан също твърди, че през 1997 година е подписала споразумение за 100 000 долара с Уайнстийн след инцидент в хотелската му стая по време на филмовия фестивал в Сънданс. Тя е една от десетките, които са признали за тормоз след разследване на в. „Ню Йорк таймс“.Твърденията станаха повод за започването на разследвания в .", "date": "2017.10.24", "title": "Уайнстийн плащал на жени да си мълчат"}
{"url": "https://offnews.bg/obshtestvo/minimum-700-lv-zaplata-za-mlad-visshist-iskaniata-na-knsb-na-protes-667953.html", "text": ", който свиква КНСБ в петък, ще се проведе от 11 до 15 часа в София. Синдикатите имат няколко основни искания: по-високи заплати, поне 100 лв. към заплатата на всеки български работник, да не се променя класа и правата на работещите. Те настояват и за най-малко 700 лв. заплата за млади висшисти, \"за да остане някой да работи в България\".\"Настояваме за спешни и решителни мерки, с които да се гарантира запазването и на малкото останали придобивки на работниците и служителите, да се осигури конституционното ни право на достоен труд и живот, да се премахнат непремерените бюджетни рестрикции и да се гарантира функционирането на важни за държавата системи\", се пише на сайта на синдикалното дружество. КНСБ иска още догонваща политика по доходите, \"която бързо да ни доближи до средноевропейските нива\", минимална работна заплата, която осигурява социално включване и \"нормална издръжка на живота\".Друго настояване е за по-добро заплащане на нощния труд, особено за лекари и медицински лица.\"Данъчна система, справедливо разпределяща тежестите между труда и капитала, между бедните и богатите. Първа стъпка – необлагаем минимум до размера на минималната работна заплата\", се пише още в списъка с искания на КНСБ, \"Незабавно приемане на законова норма за криминализиране на все повече зачестяващите нарушения на правата на работниците и служителите на сдружаване и колективно договаряне\".\"Днес трябва да си дадем ясна сметка, че България е член на ЕС, една демократична общност с правила и стандарти, с развита система на социален диалог и индустриални отношения, с ценности и практики, които не се нуждаят от „балкански привкус”, пише още в протестната си декларация КНСБ. ", "date": "2017.10.24", "title": "Минимум 700 лв. заплата за млад висшист - исканията на КНСБ на протеста в петък"}
{"url": "https://offnews.bg/sviat/ot-umora-spim-v-pilotskata-kabina-razsledvane-na-lib%c3%a9ration-za-ryana-667962.html", "text": "В последната минута във WhatsApp получаваме адреса, на който ще се срещнем. Скромна квартира в близост до белгийското летище. На звънеца няма име, оглеждат ни внимателно зад прозореца. Срещата с кабинния екипаж на Ryanair изисква твърде много предпазни мерки. Първите им думи са: \"Не забравяйте да промените имената ни и не давайте прекалено много подробности на кои полети работим, нито за конкретното място, на което се намираме\" Така започва разследването на френския всекидневник Libération за авиокомпанията Ryanair. В трудовите договори на кабинния екипаж има клауза, която им забранява да контактуват с медиите.Ако има подозрения, че някой е нарушил тази клауза, го привикват в Дъблин за допълнителни разговори.Заради изтощителния труд стюардесите и стюардите на Ryanair най-после са решени да се обединят в синдикат, първия в историята на авиокомпанията, който да защитава правата им, пише вестникът. Работя по 12 часа, но ми плащат само за 8 часа и половинаСтавам в 4 ч. сутринта. За оперативка преди полета трябва да съм на летището в 5:35 ч. Обикновено оперативките се провеждат в специално оборудвана зала, но на летището в Брюксел съвещанието ни е на борда на самолета. Компанията няма офис в белгийската столица, разказва един от стюардите.В 6 ч. започваме работата си по посрещането на пасажерите на борда. Двигателите на самолета обаче се включват към 6.30 ч. - чак от този момент започва броенето на времето, за което получаваме заплащане. Плащат ни само докато двигателите работят. На практика работя по 12 часа, но ми плащат само за 8 часа и половина, обяснява стюардът.Изпит по каталога, дори и когато си в отпускаАвиокомпанията изисква от служителите си и повече продажби на стоки по време на полета.По информация на Libération, на всеки шест месеца Ryanair изпраща на кабинния екипаж справка какви са продажбите по време на техните полети спрямо средните показатели на компанията. Тези, които не са продали достатъчно, трябва да посещават допълнителни тренинги. Стюардите и стюардесите трябва да знаят наизуст имената на продуктите от каталога и офертите с промоции.Веднъж ми се обадиха, докато бях в отпуск. Искаха да изброя стоките, които в момента са на промоция, разказва стюардеса в Ryanair.Членовете на кабинния екипаж могат да достигнат заплащане от 40 000 евро годишно, заявяват от компанията пред френското издание. Това означава около 3 300 евро на месец. По информация на Libération обаче много от стюрдесите и стюардите, даже и при натоварен график, получават около 1 300 евро месечно.Част от екипажа на Ryanair всъщност работи в друга компания - Crewlink. Централният офис на Crewlink е в Дъблин, а компанията предоставя екипи за Ryanair. Наетите от Crewlink, макар и да работят за Ryanair, получават в пъти по-малко заплащане от кабинните екипажи, подписали договор директно с Ryanair, изчислява френското издание.Сън в пилотската кабинаПилотите на авиокомпанията летят около 900 часа годишно, тоест максимално разрешеното по закон време. Техните колеги от Air France, например, рядко надвишават 700 часа годишно.Към края на работната седмица умората вече се усеща. Затова и заспиваме в пилотската кабина по време на полет, макар и да е забранено при кратки полети, твърди пред вестника пилот, който работи в Ryanair.По думите му, при такова натоварване пилотите напускат авиокомпанията по собствено желание толкова бързо, че даже не успяват да организират прощално парти за колегите си.Пилотите на Ryanair получават от 55 до 155 евро на час - в зависимост от техния стаж. Но често им се налага сами да си плащат баджовете, които трябва да носят на летището, за задължителните медицински прегледи и даже за специалната жилетка, която е необходима при проверката на самолета преди полет.", "date": "2017.10.24", "title": "От умора спим в пилотската кабина: разследване на Libération за Ryanair"}
{"url": "https://offnews.bg/kultura/otkrivat-izlozhbata-za-sebe-si-kirila-shivarova-v-denia-na-narod-667942.html", "text": "На 1 ноември – Деня на народните будители, от 17:30 часа се открива документалната изложба „За себе си Кирилъ Шиваровъ“ в изложбена зала „Архиви“ на ул. „Московска“ 5 в София. Премиерата на изложбата беше през юли във Варна. Нейни създатели, автори и куратори са \"Андари\" – Анатолий Радев и Дария Василева. Показва се в партньорство с Държавна агенция „Архиви“ под патронажа на Министерство на културата по случай 130 години от рождението на големия български скулптор Кирил Шиваров (15.07.1887–26.03.1938), родом от Варна.На 4 ноември от 11 часа при хубаво време ще се проведе пешеходна обиколка „Наследството на Кирил Шиваров в архитектурата на Стара София“ с \"Андари\" и групата „Български архитектурен модернизъм“. Сборно място са статуите на братя Евлоги и Христо Георгиеви пред Софийския университет.В София до края на ноември посетителите ще видят в изложбата тематична извадка от личния архив на Кирил Шиваров – неизвестни досега документи, портрети и фотографии. Кирил Шиваров е пионер в синтеза на скулптурна пластика и архитектура в България. Известни негови работи са фигурите на братя Евлоги и Христо Георгиеви пред Софийски университет, лъвската фигура на паметника на връх Шипка. Негово дело са украсата на БНБ, Съдебната палата, Столичната библиотека и картуша на БАН в София.Неповторимия облик на Варна придават Фонтана на сирените, украсите на Икономическия университет, Драматичния театър и Аквариума, Аспаруховия воин, Мемориала на 8-ми Приморски полк и много други.Документалната изложба „ЗА СЕБЕ СИ Кирилъ Шиваровъ“ е продължение на журналистическо изследване, започнало през 2012 г. и намерило отражение в многожанровата изложба “ArtExtreme 15”, вдъхновена и посветена на Шиваров, показана през 2015-2016 г. в Мадрид, София, Варна и през 2017 г. в Шабла.По инициатива на \"Андари\" на 29 декември 2015 г. община Варна постави бюст-паметник на скулптора в родния му град, дело на проф. д-р Пламен Братанов.", "date": "2017.10.24", "title": "Откриват изложбата „За себе си Кирилъ Шиваровъ“ в Деня на народните будители"}
{"url": "https://offnews.bg/obshtestvo/naj-goliamoto-krashtene-v-balgaria-v-snimki-667940.html", "text": "Най-голямото кръщене на новородени деца в съвременната история на България се проведе тази неделя в 9 града едновременно – София, Пловдив, Стара Загора, Русе, Варна, Бургас, Враца, Велико Търново и Плевен. Мащабната инициативата бележи финала кампанията в подкрепа на раждаемостта „Направи го за България\" на Движение за Национална кауза (ДНК) и се проведе под патронажа на Патриарх Неофит и Българската православна църква. Откриването бе в софийския храм \"Св. София\", където Свето кръщение приеха близо 200 деца, а негово Светейшество патриарх Неофит благослови децата, техните родители, кръстниците и гостите.Андрей Арнаудов, основател и председател на ДНК, връчи на председателя на фондация „Искам бебе\" Мария Янева чек за 6185 лв. - средствата, които ДНК дарява по условията на кампанията, умножени по пет. Звездни кръстници в масовата церемония станаха и много други популярни лица като Владо Николов, Хилда Казасян, Антон Хекимян, Александър Сано, Иван Христов, Юлияна Дончева, Ути Бъчваров, д-р Милен Врабевски, Ивайла Бакалова, Ива Дойчинова, Мария Гроздева, Поли Генова и много други.", "date": "2017.10.24", "title": "Най-голямото кръщене в България в снимки"}
{"url": "https://offnews.bg/obshtestvo/radev-niama-hora-s-nisak-i-visok-rast-ima-balgarski-grazhdani-s-ravn-667957.html", "text": "Знак за цивилизоваността на обществото е отношението към хората, които поради една или друга причина са поставени в неравностойно положение и е дълг на държавните институции да работят за създаването на равни възможности за заетост, образование и здравна грижа.Това заяви държавният глава Румен Радев на среща на „Дондуков“ 2 с представители на Националната организация \"Малки български хора\" по повод 25 октомври – световен ден за информираност по въпросите на хората с нисък ръст.В България да бъде създаден център, адаптиран към нуждите и проблемите на хората с нисък ръст, призова по време на срещата президентът на „Малки български хора“ инж. Светослав Чернев.По думите му, страната ни трябва да използва опита на държави като Германия и Испания, а институциите да подпомогнат изграждането на подобен център, който ще улесни намирането на работа, предоставянето на лечение и рехабилитацията на хората с нисък ръст.„Убеден съм, че това е обща кауза, както за хората с нисък ръст, така и за всички отговорни институции и българското общество“, подчерта държавният глава. Представителите на сдружението запознаха Румен Радев със своите идеи за адаптация на жилищната среда и на работните места към потребностите на малките хора в България.През 2018 г. страната ни ще поеме председателството на Съвета на ЕС и според инж. Чернев това е добър повод да бъдат поставени на дневен ред и проблемите на малките хора в Европа.", "date": "2017.10.24", "title": "Радев: Няма хора с нисък и висок ръст, има български граждани с равни права"}
{"url": "https://offnews.bg/politika/saiuzat-na-komunistite-zove-za-liavo-obedinenie-i-borba-sreshtu-desni-667945.html", "text": "Съюзът на комунистите в България и Движение „Че Гевара\" призоваха с широко обединение вляво. В отворено писмо, подписано от председателя на съюза Павел Иванов, се посочва, че всички партии и организации \"от левия политически спектър\" трябва да се обединят \"за съвместна борба срещу десницата, в битка за завоюване на широка гражданска подкрепа, в сражение за изграждане на ефективно единство на Левицата в национален мащаб\".Властта на ГЕРБ днес изглежда неоспорима, се посочва в писмото. Причините били, че: Според текста на писмото управлението на ГЕРБ и на десницата в България е израз на \"необуздана социална демагогия, на бесен стремеж за натрупване на капитали в ръцете на шепа бизнесмени, проява на потресаващ и архаичен антикомунизъм\".В писмото се посочва още:", "date": "2017.10.24", "title": "Съюзът на комунистите зове за ляво обединение и \"борба срещу десницата\""}
{"url": "https://offnews.bg/knigi/prof-evgenij-sachev-balgarskata-darzhava-e-pone-na-3000-godini-667954.html", "text": "Във второто допълнено издание на книгата \"Българите са в основата на човешката цивилизация\" проф. Евгений Сачев посочва, че българската държава е поне на 3000 години.Древни китайски хроники споменават държавата Богор или Бохор още на 22 октомври 2137 пр. Р.Хр., а българското културно ДНК е незаличимо, каза авторът по време на пресконференция за представяне на книгата в БТА.Евгений Сачев е професор по културно наследство и национална сигурност, доктор на икономическите науки, доктор по социология.Новото допълнено издание на \"Българите са в основата на човешката цивилизация\" се издава от ИК \"Новата цивилизация\".В книгата се разказва за името Бактрия, сега название на историческа област в днешен Северен Афганистан, имаща за свой главен град Балх.През V в. пр. Р.Хр., а според някои автори още пет века по-рано, в Балх е живял Зороастър или Заратустра – главният бог на поклонниците на огъня – арийците. Зороастризмът се оформя като религиозен култ през II хил. пр. Хр. на териториите от Югоизточна Европа, които са историко-етногенетични ареали на българската народност и нация, пише проф. Сачев.В книгата си той посочва като продължители на първоинституционалната форма на християнството Богомилството и Бялото братство, при които се възраждат идеите на най-древната форма на християнското вероизповедание, възникнала върху наследството на Зороастризма и на религиозното учение на Залмоксис/Зиези. Вероятно Зороастър и Залмоксис отразяват един и същ най-ранен бог на древните българи и при преселението им далеч на изток там той е бил познат под името Зороастър (Заратустра, Заратутра, от персийски).Съвременни изследвания показват, че арийците са древното население, живяло предимно в крайбрежните зони на Черно море и на територията на Балканския полуостров, посочва проф. Сачев.Остготският историк от VI в. Йорданес, написал „За произхода и делата на гетите (готите), наречено по-късно „Getica“, разказва, че духовният наставник на гетите ги обучил на етика, обуздал варварските им нрави и ги убедил да живеят в съгласие с природата, по собствени закони, които бидейки записани и досега се наричат Belagini (думата произлиза от етруското Balg(a) – благо, с наставката за мн. ч. ini, съответстваща на древнобългарската дума „благини“, разбирана като постигане на блаженство. Същата дума е запазена в древнобългарските християнски текстове – блажени са наричани тези, които постигат висшите християнски ценности. От balg произлизат думите благодат, благовещение, благословение. Затова е необходимо приоритетно да се изследва ролята на орфизма и на тангризма за създаването на т.нар. Авраамови религии и с това ролята на древнобългарската духовност и култура за формиране на човешката цивилизация, апелира проф. Сачев.Според съвременни изследвания преди около 10 000 г. е имало природен катаклизъм и тогава е станал първият потоп, при който Черно море от езеро се превръща в море и започва раздвижване на човешките маси, като една част от живеещите на Балканския полуостров хора тръгват на изток – това са нашите прадеди, наречени прабългари. Има писмени източни за държавата Балхара в Памир – 1000 г. пр. Р.Хр. Възниква въпросът откъде се взима този аналитичен език на Балканите, след като езикът на всички други народи на полуострова е синтетичен. Но всички други народи са пришълци. От тук следва, че езикът на автохтонното население на Балканите е аналитичен. Древните българи периодично тръгват от полуострова във всички посоки на света и се срещат с други народи, чийто език е структурно различен от техния, и затова не съществува възможност на Балканите да дойде аналитичен език, привнесен отвън. От тук следва изводът, че древните българи са население, чийто потомци периодично се завръщат по родните си места, посочва авторът на книгата \"Българите са в основата на човешката цивилизация\".", "date": "2017.10.24", "title": "Проф. Евгений Сачев: Българската държава е поне на 3000 години"}
{"url": "https://offnews.bg/analizi-i-komentari/general-za-den-naznachenie-za-tcial-zhivot-667926.html", "text": "„Аз нося пагона, аз съм назначение“. Така, непосредствено след като оглави службата, настоящият началник на Националната служба за охрана (НСО) Ангел Антонов  със скалъпената набързо , по която от цивилен беше произведен в генерал само за един ден.В края на миналата седмица , че това има своята цена и вероятно той ще бъде сменен безславно. На пръв поглед това едва ли е най-важната тема в държавата.Но само на пръв поглед. Защото традиционно службите за сигурност са точна епикриза за здравословното състояние на властта. И най-вече НСО, която, с мълчаливото съгласие на управляващите, продължава да „усвоява“ обществен ресурс, за да охранява Сараите в Бояна или за да участва в активни мероприятия, като това с развитите гайки от автомобила на председателя на ВКС Лозан Панов.По неофициална информация намеренията на президента Румен Радев да отстрани „човека на Цветанов“ в НСО удряли на камък (Антонов оглавяваше Националната полиция по време на правителството на Пламен Орешарски и беше пряко отговорен за охраната на парламента и случаи като \"нощта на белия автобус\", бел. ред.). В същото време в последните месеци в службата се натрупало напрежение и тя почти е блокирана. Това крие опасност за провал в мероприятията по време на европредседателството, което притеснило лично и премиера Бойко Борисов.Именно това е причината да бъде потърсено решение за смяната на Антонов, което е коментирано в совалки между президентството и правителството. Формално смяната му ще бъде отиграна със съществуващата към момента нормативна празнина в назначаването му - на практика Антонов е назначен с указ на президента Росен Плевнелиев през 2014 година, но по това време службата работи по специализиран правилник. Година по-късно беше , където за пръв път се въвежда мандатност за началника, но втори указ за преназначаването на Антонов до момента не е издаден.Случаят е аналогичен с този с председателя на .Дотук няма нищо интересно. Въпросителните обаче идват след това.За наследник на Антонов се спряга името на директора на Охранителна полиция Тодор Гребенаров. Ако той е фаворит за поста и ако президентът издаде указ за назначаването му, това би означавало възпроизвеждане на статуквото по върха на службите. Не заради личността на Гребенаров или професионализма му, а заради аналогичната процедура, която той трябва да извърви, за да стане началник на НСО.По закон  – отделен е въпросът какво налага това, като спокойно тя може да бъде дирекция към МВР с орязани правомощия и със значително по-малък кръг охраняеми лица. Това означава, че за да бъде назначен на военна служба, началникът на НСО трябва да има офицерско звание. Гребенаров е цивилен, така както цивилен беше и Ангел Антонов, преди да поеме НСО.За това обаче има „вратичка“, която често се използва като „поточна линия“ за производство на генерали. И тази вратичка се казва Постановление №148 ог 23 август 2012 година за привеждане в съответствие на служителите от резерва в МВР и ДАНС със званията на военните. Преведено на прост език постановлението цели да приравни във военно звание бивши полицаи и контраразузнавачи, минали в резерва. И Антонов към момента на „произвеждането“ му в генерал, и Гребенаров имат качеството на служители на МВР. Тоест те са цивилни и на практика не се водят резервисти. За това обаче има друга вратичка. При Антонов тя беше чл. 50, ал. 2 от закона за отбраната (вече отменен, бел. ред.), според който в резерва се водят служителите от други структури от системата за сигурност, които обаче преди това са били приобщени към въоръжените сили във време на война. НСО е такава „приобщена“ служба, а горецитираният текст важи само в условията на война, но не и в мирно време.Към настоящият момент действа подобен текст в закона за резерва, като той също е действащ във военно време. С други думи, ако старши комисар Тодор Гребенаров трябва да получи генералско звание, той трябва да бъде заведен на военен отчет или ако се пенсионира и влезе в резерва, или ако държавата обяви война. Според въпросното постановление на Министерския съвет обаче той отговаря точно на изискването за началник на НСО да бъде назначен съответстващият на „старши комисар“ - „генерал майор“. Нещо, което при настоящия началник не беше спазено и се наложи три месеца след назначението му президентът Плевнелиев да , за да „напасне“ Антонов към заемания от него пост.Всъщност Ангел Антонов не е първият пример за цивилен, който рязко се изстрелва към редиците на висшия офицерски състав и се нарежда сред най-влиятелните генерали в армията, без на практика да е минал през генерал-щабна академия. Назначението му в мандата на правителството на Пламен Орешарски мина почти незабелязано на фона на тогавашните протести, въпреки че не е по-малко скандално от влизането на Делян Пеевски в ДАНС.В крайна сметка президентът Радев е изправен пред ситуация, която вече веднъж беше отиграна напълно непрозрачно и неадекватно. Той може да разпише или не указа за назначението на новия началник на НСО, въпросът е дали това ще стане с издържани правни аргументи, или в съучастие по „утъпканите пътеки“.", "date": "2017.10.24", "title": "Генерал за ден, назначение за цял живот"}
{"url": "https://offnews.bg/politika/130-detca-bezhantci-u-nas-poseshtavat-uchilishte-667941.html", "text": "Към момента 130 деца бежанци, поискали закрила в страната, посещават училище.Информацията бе цитирана по време на конференция на тема \"Бежанската криза и развитието на миграционните процеси\", организирана от сдружение ГЕРБ, фондация „Ханс Зайдел“ и Център за европейски изследвания „Вилфрид Мартенс“ .Като най-голямо предизвикателство при овладяването на мигрантската криза бяха посочени непридружените малолетни и непълнолетни деца, бягащи от размирни райони. Предвижда се да бъдат обособени сигурни зони в центровете, където да бъдат настанени децата без придружител. Приоритет на правителството ще бъде непрекъснатото изграждане на добри връзки със страните на произход на бежанците. Това ще бъде основен инструмент за редуциране на бежанските потоци. Усилия ще бъдат насочени и към връщане на нелегалните мигранти.На конференцията стана ясно още, че максималният капацитет на центровете за настаняване на бежанците се е увеличил от 1300 на 5130 места, като за момента той е запълнен на 20%. Администрацията на Държавна агенция за бежанците е нараснала през изминалата година повече от 2 пъти - от 150 на 403 служители. Това се очаква да улесни процеса по обработка на молбите за убежище.", "date": "2017.10.24", "title": "130 деца бежанци у нас посещават училище"}
{"url": "https://offnews.bg/ikonomika/pravitelstvoto-razdade-nabarzo-5-5-mln-leva-150-000-sa-za-tcvetia-v-667927.html", "text": "Правителството одобри допълнителни разходи в общ размер на 5,496 милиона лева на днешното си заседание. Основната част от парите ще отидат за дължими плащания към бенефициенти по влезли в сила съдебни решения за отменени финансови корекции от предишния програмен период 2007-2013 г. Общата им стойност в размер на 5 316 хил. лв. По бюджета на Министерството на регионалното развитие и благоустройство влизат 3,908 млн. лв., по бюджета на Министерството на икономиката – 179 хил. лв., а на Министерството на околната среда и водите – 607 хил. лв.Допълнителните средства за Министерството на труда и социалната политика ще са 296 хил. лв., а на Министерството на транспорта, информационните технологии и съобщенията – 326 хил. лв.Кабинетът одобри и допълнителни разходи по бюджета на Министерството на младежта и спорта за 2017 г. в размер на 30 хил. лв. за подготовка на състезателите от националния отбор по самбо във връзка с участието им в предстоящото Световно първенство от 9 до 13 ноември в Сочи, Русия.По бюджета на община Казанлък за \"дейности, свързани с благоустрояване, паркоустрояване и зацветяване на централната градска част на гр. Шипка\", се предвиждат средства в размер на 150 хил. лв.Средствата се предоставят за сметка на преструктуриране на разходи и/или трансфери по централния бюджет за 2017 г.", "date": "2017.10.24", "title": "Правителството раздаде набързо 5,5 млн. лева, 150 000 са за цветя в град Шипка"}
{"url": "https://offnews.bg/turizam/nova-igra-na-vivacom-mozhe-da-vi-zavede-v-disnilend-v-parizh-667932.html", "text": "Приказни дворци, красиви принцеси и цял куп увеселителни люлки – мечтата на всяко дете може да стане реалност с новата игра на VIVACOM и Disney. Всички желаещи да спечелят едно незабравимо преживяване за цялото семейство в най-големия увеселителен парк в Европа – Disneyland® Paris, трябва само да отговорят на 3 въпроса в сайта .Въпросите са свързани с най-новия сериал по Disney Channel - „Приключенията на Рапунцел и разбойника“. Анимацията събира пред екрана цялото семейство и разказва за живота на младата Рапунцел, която отлага коронацията си и водена от неудържимия си дух и любопитство, се впуска в редица приключения. Към нея се присъединяват и Юджийн, смелият хамелеон помощник Паскал и конят Максимус, който не си пада по глупостите, както и сладките кръчмарски бандити и новодошлата Касандра – здрава като нокти слугиня, която става довереник на Рапунцел.Победителят в играта на VIVACOM и Disney ще спечели пътуване за цялото семейство до увеселителния парк Disneyland® в Париж през април 2018 г. В наградата са включени още самолетни билети, две нощувки със закуски, обеди и вечери в хотел в Disneyland®, както и билети за цели 3 дни в любимия увеселителен парк.", "date": "2017.10.24", "title": "Нова игра на VIVACOM може да ви заведе в Дисниленд в Париж"}
{"url": "https://offnews.bg/kultura/kinomania-za-naj-malkite-tri-spetcialni-filma-shte-radvat-detcata-na-667931.html", "text": "Българският игрален „Лили Рибката” на режисьора Ясен Григоров е подходящ, както за децата, така и за техните родители. Той е с участието на обичани български актьори, като преобразената в ромка-магьосница Татяна Лолова (която съвсем скоро спечели награда за цялостно творчество на фестивала „Златна Роза” във Варна), Стоян Радев и Койна Русева, Елена Кабасакалова, Добрин Досев, Калин Сърменов, Десислава Спасова, Красимир Ранков, Линда Русева, Николай Урумов, Красимира Демирова, Луизабел Николова.Необикновената история е за метаморфозите на едно дете, което предизвиква магическа вихрушка, щом някой го погледне в очите. Тя го променя от момче в момиче и обратното. Родителите на детето се местят на село, в околностите на което срещат семейство роми-магьосници. Техните вълшебни сили са концентрирани в дъщеричката им Лили, която прави изключителна саможертва в името на странното дете. Филмът-приказка е за нуждата от обич и близост на родителите и техните деца, способността на хората да приемат различните от тях, за любовта и приятелството.„Лили Рибката” ще очарова малките зрители с приказната си атмосфера, а на родителите ще припомни позабравени истини.Детските роли се изпълняват от Дарина Досева, Калина Асенова, Боян Григоров, Калоян Минчев.„Кончето на Уенди” също е част от детската програма на Киномания. Тя е на режисьора Дагмар Зойме и разказва за живота на момиченцето Уенди, който се променя по вдъхновяващ и изпълнен с паметни приключения начин, след случайната й среща с кончето Дикси.Вълнуващ анимационен филм ще видят малките зрители на Киномания. „Тад Джоунс и изгубеният град” е за най-непохватния авантюрист на света, който трябва да спаси любимата си от алчен милионер. Най-забавната анимация, вдъхновена от Индиана Джоунс, която можете да си представите.", "date": "2017.10.24", "title": "Киномания за най-малките: три специални филма ще радват децата на фестивала"}
{"url": "https://offnews.bg/kultura/den-ni-deli-ot-golemite-kontcerti-na-lili-ivanova-v-ndk-programa-667928.html", "text": "На 24 октомври (вторник) от 20:00 часа Мая Нешкова ще зарадва своите почитатели с голям концерт в зала 1 на НДК.Лили Иванова ще изнесе два грандиозни концерт в зала 1 на НДК. Те са част от националното турне на оперната прима, под надслов „За пълноценни мигове с музиката“ – 25 и 26 октомври от 20:00 часа.Спектакълът „Тотална щета“ на „Метеор“ в ДНК можете да гледате в четвъртък (26 октомври) от 19:30 часа. „Тотална щета“ е комедия за щетата, която си нанасяме, живеейки. За любовта, красотата, изкуството. В същия ден от 19:00 часа в литературен клуб „Перото“ ще бъде представен романът на Юлияна Величковска – „Годишни времена“. „Книгата привнася нова есенция в македонската проза, като пикантен десерт за литературните гастрономи. Десертът напомня на вкусните бабини гозби и по малко налютява“.Книгата „Наръчник за поетично митологизиране на града“ на Захари Захариев ще бъде представена в петък (27 октомври) от 18:00 часа в литературен клуб „Перото“.„Повече не или така нареченият Бернхард“ напомня на лекция и театрално изследване, в което методът е фокусиран върху поставянето под въпрос: на държавното, на националното, на социалното, на институциите, на наградите, на финансовите отношения, на приятелствата, на днешното. В сценичното действие внимателно проникват потенциалното, възможното и съвременността – 28 октомври (събота) от 19:30 в ДНК – пространство за съвременен танц и пърформанс.Премиера на филма „Дамасцена“ очаква всички кино-маниаци в понеделник (30 октомври) от 19:30 часа в уютния салон на кино „Люмиер“.Балканските рок легенди \"Сребърни криле\", Шкумбата и приятели ви канят на уникалния спектакъл „Рокендрол и смях до плач“ – 31 октомври (вторник) от 20:00 часа в зала 1.В последния ден на месеца от 19:00 часа в „Перото\", Десислава Томова ще представи книгата си „Хронографът на доктор Коен“. Авторката описва с много финес нестабилния свят на психиката, специално тази на Рени, която са хипнотизирали, но също така самата тя се хипнотизира по някакъв начин за да създаде един свят, в който се смесват възприятията с желанията и чувствата с опита.", "date": "2017.10.24", "title": "Ден ни дели от големите концерти на Лили Иванова в НДК (програма)"}
{"url": "https://offnews.bg/politika/niakoj-provokira-izkustveno-naprezhenie-sred-pilotite-smiata-karakach-667935.html", "text": "Някой изкуствено нагнетява напрежение сред военните пилоти. Това смята министърът на отбраната Красимир Каракачанов. Пред журналисти в Горни Дъбник той  в авиобаза Граф Игнатиево да летят заради лоши условия.Според него проблемите на бойната авиация са неглижирани от години и не са се появили за един ден. \"Това, което съществува в авиацията, е проблем, защото много години не е обръщано сериозно внимание. Проблемът не е от снощи, от 6 месеца или от година, уточни той. Много моля проблеми от болната глава да не се слагат на здравата, каза пред журналисти в Горни Дъбник.Той обясни, че нов изтребител за авиацията ще бъде купен, а неговата амбиция била поддържането на старата техника и купуването на нова да вървят паралелно. Каракачанов каза, че е критично състоянието във всички видове въоръжени сили.\"И в сухопътните войски се ползват машини от времето, когато са купувани самолетите. Същото е състоянието и във флота, само че няма как това да бъде решено с магическа пръчка, след като 25 години не е правено нищо или почти нищо - няма как това да бъде решено за месец или два\", каза вицепремиерът.Той допълни, че има три проекта за модернизация - единият е за нова бронирана машина за пехотата, строителство на два кораба и за закупуване на нов изтребител. Това са неща, които ще струват на бюджета на България 3,5 милиарда и аз не искам тези неща да стават на бегом и след мен някой да установи, че има пропуски, нарушения или че са направени неизгодни сделки, бе категоричен Каракачанов.\"На тези, които ми говорят само за 9 нови изтребителя, задавам въпроса, ако ние зарежем 43 самолета, които можем да ремонтираме, и ги изоставим в хангарите, с 9-те нови, които ще придобием един ден, смятат ли, че ще решим проблема - няма да го решим. Нещата трябва да се движат паралелно - от една страна, поддръжка и модернизация на съществуващата авиация и в същото време водене на преговори за закупуване на нови изтребители. Това, което е правено 25 години, за мен е престъпление. Защо тогава не са поставили въпроса тези будни съвести\", попита риторично вицепремиерът.", "date": "2017.10.24", "title": "Някой провокира изкуствено напрежение сред пилотите, смята Каракачанов"}
{"url": "https://offnews.bg/evropa/12-liubopitni-fakta-za-ispania-667933.html", "text": "Испанската култура е една от най-старите в света и е оставила едно от най-богатите културни наследства на европейския континент. Испания е родното място на знаменити личности като писателя Мигел де Сервантес и на художника Пабло Пикасо. Днес тя е една от най-популярните туристически дестинации в света и привлича милиони туристи от целия свят всяка година. Обикновено асоциираме Испания със слънцето, с големите плажове, с тореадорските битки и фламенкото. Напоследък тя присъства в новините с проблемите, които възникнаха в резултат от референдума за независимост на Каталуния. Но има няколко непопулярни и любопитни факти за Испания, които вероятно бихте искали да узнаете. Ето 12 от тях.1. Испанският е вторият най-разпространен език в светаАнглийският е най-изучаваният език в света днес и на практика е приет за международен. Мандарин (китайският) се говори от най-много хора. Но испанският е официален език в най-много държави. Той е и вторият най-разпространен език в света, като е майчин за над 470 милиона души, а 100 милиона го владеят като втори език.Най-голямата испаноезична общност не се намира в Испания. Докато в Испания испанският се говори от по-малко от 48 милиона души, то в Мексико той е първи език за повече от 120 милиона души. С 500 000 повече са испаноговорящите колумбийци.2. Испания е 14-ата най-силна икономикаИспания е 14-ата най-силна икономика в света през 2017 г. Нейният брутен вътрешен продукт се равнява на над 1 трилион щатски долара. Стандартът на живот в страната е над средния за Европейския съюз, като минималната месечна работна заплата към януари 2017 г. е 826 евро. Испания също така е на много добра позиция в Индекса на човешкото развитие, заемайки 23-ото място в света.3. Истинското име на испанския език е другоМалко популярен факт е, че езикът, който ние наричаме днес „испански“, всъщност е само един от няколкото испански езици. Неговото истинско име е „кастилски“ и всъщност така е най-коректно да се нарича вторият най-разпространен в света език. Другите най-разпространени испански езици са баският, каталонският (наричан още „валенсиански“), астурският и галисийският.Конституцията на Испания определя кастилския като основният език в страната, който всички испански граждани трябва да използват. Останалите испански езици също са официални в съответните райони на страната, в които са по-разпространени от кастилския.4. Столицата Мадрид се намира в същинския географски център на странатаСтолицата Мадрид е разположена в действителния физически център на страната, като в нея живеят над 3 милиона от общо 47-те милиона испанци. Мадрид е изпълнен с елегантни булеварди и съвременни градски паркове, музеи, стадиони и театри. В него се намира и кралският дворец.Вторият най-голям град в Испания е Барселона, като неговото население е около 1,6 милиона души. Той често е спряган за най-красивия европейския град.Третият най-голям град в Испания е Валенсия, където живеят около 800 000 души.5. Испания е четвъртата по площ страна в ЕвропаИспания се простира на почти 506 000 квадратни километра. Това нарежда страната на четвърто място по площ след Русия, Украйна и Франция и на второ място в Европейския съюз (след Франция).6. Футболът в Испания е като религияФутболът е особено популярна игра в Испания, като често испанците се шегуват помежду си, че той е тяхната религия. Например финалът на световното първенство по футбол през 2010 г. е бил гледан от 15,6 милиона души.Два от най-големите футболни клуба в света се намират в Испания, а именно „Реал Мадрид“ и „Барселона“. Испания също така е един от водещите футболни шампиони в света.7. В миналото водещата религия в Испания е била ислямътМалко известен факт е, че Испания е управлявана от мюсюлмани в продължение на 781 години. От 711 до 718 г. целият Иберийски полуостров е бил превзет от берберите. Благодарение на своето ислямско наследство Испания днес има уникална по рода си култура и историческо наследство. Тогава потъналото във вътрешни противоречия Вестготско кралство става лесна жертва за ислямските нашественици. Християните и евреите са имали право да изповядват своята вяра при определени условия, но въпреки това има няколко вълни на масова ислямизация през 10- и и 11-и век. Културата на местните народи тогава се съчетава по уникален начин с тази на мюсюлманите и евреите, което по уникален начин спомага за културния разцвет на Испания.8. Името на страната означава „земя на зайците“Обитателите на Северна Африка, които първи преминават Гибралтарския проток, наричат полуострова „Иберия“, откъдето идва и днешното име на Иберийския полуостров. На техния език тогава „иберия“ означава „река“.Когато древните гърци навлизат в земите на Иберийския полуостров, те назовават земите „Есперия“, което означава „земя на залязващото слънце“.Когато картагенците идват в земите на съвременна Испания през 4-ти век преди Христа, те наричат тези земи „Испания“, което означава „земя на зайците“.9. Испания е основният производител на зехтин в светаНад 45 процента от зехтинът на Земята се произвежда тъкмо в Испания. А по консумация на зехтин испанците, които консумират 20 процента от произведения в света зехтин, отстъпват първото място на италианците, които използват за своите ястия 30 процента от световното производство на зехтин. На практика средностатистическият испанец изяжда годишно 14 литра зехтин.10. Страната не участва в нито една от двете световни войниВъпреки факта, че Испания е една от най-големите и могъщи страни в Европа и в света изобщо, кралството не участва в нито една от двете световни войни. Макар и обаче формално страната да не участва във войните, по време на Втората световна война нейните идеологически лидери са обвързани с Германия и Италия и някои испански граждани са били пратени да се бият във Франция срещу тамошната съпротива. Oт 1939 до 1975 г. страната се управлява от военна хунта начело с диктатора Франсиско Франко.11. Испания е кралствоИспания е монархия, по-точно парламентарно кралство. Официалното наименование на страната е „Кралство Испания“, а нейният настоящ крал е Фелипе VI, който получава короната през 2014 г. от своя баща Хуан Карлос I, след като той решава да абдикира поради напредналата си възраст.Водещата политическа фигура в испанската политика обаче не е кралят, който изпълнява на практика функцията на президент, а министър-председателят. Понастоящем той е Мариано Рахой, който заема този пост от 2011 г.12. Испанците имат по 2 фамилни именаСъс сигурност сте забелязали, че испанците имат по много имена. Всъщност по традиция фамилните имена в Испания са само две – бащиното на бащата и бащиното на майката. Например, ако името ви е Емилио Арагон Лопес, а името на съпругата ви е Алисия Солер Гарсия, то това на вашите деца ще е Арагон Лопес.Обаче поради закона за равенството между половете тази традиция сега е заменена в полза на последното име на майката. Тоест последните имена (фамилните) на съвременните испанци са съставени от фамилното име на бащата и от фамилното име на майката, като последното име съвпада с последното на майката. Тоест ако се казвате Емилио Арагон Лопес, а името на съпругата ви е Алисия Солер Гарсия, то детето ви ще носи фамилията Лопес Гарсия.", "date": "2017.10.24", "title": "12 любопитни факта за Испания"}
{"url": "https://offnews.bg/politika/radev-naznachi-shefa-na-dato-s-mandat-za-pet-godini-667938.html", "text": "Президентът Румен Радев назначи Цветан Китов за председател на Държавна агенция „Технически операции“. Указът е публикуван в Държавен вестник, като назначението е в сила от 23 октомври 2017 г. Указът е издаден на 20 октомври 2017 г.Досега за Китов нямаше издаден президентски указ. След като правителството предложи на президента да го назначи за нов мандат, Радев не издаде указ. Веднага след това депутати от ГЕРБ внесоха промени в Закона за СРС, с които се въвежда мандат за шефа на ДАТО.На практика новият указ за назначението на Китов идва след влизане на промените в сила. ", "date": "2017.10.24", "title": "Радев назначи шефа на ДАТО с мандат за пет години"}
{"url": "https://offnews.bg/temida/spas-aleksandar-ostava-v-aresta-667930.html", "text": "Мъжът, измамил десетки потребители в социалните мрежи с обещания за евтини самолетни билети, остава за постоянно в ареста. Според Софийския градски съд (СГС), Спас Василев, станал известен като Александър Николов, е извършвал мащабна престъпна дейност години наред.Спас е все така с едно обвинение за измама от 2012 година за 490 лева, но съдът взе предвид и още няколко разследвания от Дупница и Благоевград, пак за обещани билети, по които той няма обвинения, защото не е бил открит в продължение на години. Именно това продължително укриване мотивира съдебният състав да заключи, че Василев на свобода отново може да избяга.Магистратите не се довериха на думите на адвоката му, че той не е знаел, че го търсят и когато е научил сам се е предал в ГДБОП. Те се позоваха на справка от МВР, според която Спас Василев е бил принудително доведен от четвърто РПУ. Засега официална връзка между Спас и Александър не се прави, макар че самият той при предаването си в ГДБОП е казал, че той е Александър Николов, когото всички издирват.", "date": "2017.10.24", "title": "Спас-Александър остава в ареста"}
{"url": "https://offnews.bg/tenis/grigor-dimitrov-ukrasi-stranitcite-na-modnata-biblia-vogue-snimki-667948.html", "text": "Най-добрият ни тенисист Григор Димитров отново попадна във фокуса на светско списание. Световният номер 8 този засне специална фотосесия за италианската версия на Voguе.Появата на Григор именно на страниците на модната библия едва ли е случайна. Главният редактор на глобалната версия на изданието Ана Уинтур е голям фен на Григор и дори е наблюдавала негови мачове от ложата.Не за първи път Гришо украсява модните издания. На Мастърса в Рим през 2014-а година той бе избран за най-стилен сред тенисистите от друго списание – GQ.Преди по-малко от година пък българинът дефилира в ролята на манекен при представянето на новата колекция на Долче и Габана в Милано.Тази седмица 26-годишният българин трябваше да участва на турнира в зала във Виена от сериите АТР 500, но в последния момент реши да си вземе почивка. Следващото предизвикателство пред него е последният \"Мастърс\" за годината в Париж, който започва на 30 октомври.\"Нямах търпение да играя във Виена. Просто имах тежки седмици в Азия, а и в Стокхолм миналата седмица, така че физически не бях подготвен да се състезавам на най-високо ниво. Разочарован съм, но с удоволствие ще се върна във Виена скоро\", коментира Григор по повод отказаното участие в австрийската столица . ", "date": "2017.10.24", "title": "Григор Димитров украси страниците на модната библия Vogue (снимки)"}
{"url": "https://offnews.bg/bojni/kobrata-kam-dzhoshua-nikoga-ne-sam-bil-liglio-dazhe-naprotiv-667943.html", "text": "Звездата ни в професионалния бокс Кубрат Пулев отговори задочно на критиките на световния шампион в тежка категория Антъни Джошуа.Преди два дни непобеденият британец изказа мнение, че мачът му срещу Кобрата не е трябвало да се отлага. Двамата трябваше да се изправят един срещу друг на 28 октомври в Кардиф, но тежка контузия принуди Пулев да се оттегли, а на негово място ще излезе Карлос Такам.Ето какво написа Кобрата относно думите на Джошуа, че не е трябвало да се отказва след травмата.\"Здравейте, приятели!В последните дни чух и прочетох критики по свой адрес, включително и от Антъни Джошуа. Едва ли не, че контузията ми е дреболия и че отказването ми от битката за световната титла в Кардиф е моя прищявка.Всяка контузия е абсолютно различна и не може да се сравнява, още повече с контузията на друг човек. Никога не съм бил лигльо. Даже напротив. Смятам, че държа много на болка и със сигурност повече пъти от Джошуа съм играл с най-различни контузии и здравословни проблеми.За мача срещу Кевин Джонсън тренирах през цялото време с болезнена контузия на петата, която ми беше ограничила движенията, но не съм и гъкнал.Срещу Дерек Чисора, в седмицата преди мача, бях зле, с висока температура, но не отложихме двубоя, въпреки, че 4 дни преди да изляза на ринга, треньорът ме попита, дали не искам да го отложим.Казах: “Абсурд, ще се справя!”Травмата в момента не ми позволява да се подготвя пълноценно, камо ли да стъпя на ринга по този начин. Това е контузия, която може да доведе до много сериозни усложнения.Разбирам, че всеки иска да му е лесно, но аз няма да предоставя тази възможност.Напротив!Знам, че рано или късно, пътищата ни ще се пресекат отново и тогава ще бъда здрав и добре подготвен и ще изляза, за да побеждавам!\", пише Пулев в профила си във Фейсбук.Българинът се прибра у нас преди ден, като този път липсваха обичайните при завръщането му след двубой посрещачи. За завръщането му стана ясно от снимка във Фейсбук на момичета от отбор по сумо, които използваха възможността да се щракнат за спомен с Пулев.", "date": "2017.10.24", "title": "Кобрата към Джошуа: Никога не съм бил лигльо, даже напротив!"}
{"url": "https://offnews.bg/politika/maslarova-na-parva-linia-kakvo-pravi-gerb-za-detcata-s-uvrezhdania-667939.html", "text": "„Управляващите умишлено завишават процента излишък. Те залагат по-нисък процент на БВП, след което го актуализират и се стига до по-голяма събираемост. Прави се с цел, събраните средства, да не се дискутират и подлагат на обсъждане в НС, а само с едно решение на Министерския съвет, да бъдат преразпределени по решение на управляващите“. Това заяви Пламен Милев, главен експерт в Направление „Публични политики“ към НС на БСП по време на обсъждане на бюджета на БСП в сферите социална политика и здравеопазване.Според бившия социален министър Емилия Масларова управляващите замразяват 18 от общо 22 социални мерки и в ситуация на демографски колапс, в най-бедната, най-необразованата страна, управляващите предлагат само неработещи решения.Масларова е председател на Съвета по социална политика към НС на БСП.По думите й фокусът в алтернативния бюджет на левицата е насочен към здравеопазването, социалната политика, образованието и развитието на регионите в България.По отношение на социалната политика, БСП предлага да се завиши обезщетението за отглеждане на дете на осигурените майки, в размер на МРЗ.", "date": "2017.10.24", "title": "Масларова на първа линия: Какво прави ГЕРБ за децата с увреждания"}
{"url": "https://offnews.bg/sviat/prokuraturata-na-niu-jork-se-zaema-s-kompania-na-uajnstijn-667909.html", "text": "Прокурорът на щата Ню Йорк Ерик Шнайдерман започна разследване за нарушения на човешките права и дискриминация в компанията на кино продуцента Харви Уайнстийн, предаде БТА.Шнайдерман е изисквал от компанията, чието седалище е в Манхатън, да му предостави личните досиета на служителите и документите с критерии за набиране на персонал, за уволненията и повишенията на служители, както и всички официални и неофициални оплаквания за сексуален тормоз и други форми на дискриминация.Доскоро компанията Уайнстийн бе ръководена съвместно от братята Уайнстийн. Харви Уайнстийн обаче бе отстранен от административния й съвет миналия вторник заради скандала, породен от обвинения за сексуални посегателства срещу него. Петдесетина актриси и манекенки обвиниха Харви Уайнстийн, който днес е на 65 години, в сексуален тормоз, сексуална агресия и изнасилвания, извършвани през последните 30 години. Харви Уайнстийн, който доскоро бе един от най-известните холивудски продуценти, отхвърля тези обвинения.Някои от обвинителките на Уайнстийн твърдяха, че ръководителите на компанията Уайнстийн са знаели за поведението на продуцента и че някои служители на фирмата дори са били негови съучастници, като са му организирали срещи с жени, по време на които той ги тормозел и насилвал сексуално. Тридесетина служители на компанията публикуваха миналия четвъртък писмо, в което твърдяха, че не са били в течение на сексуалните посегателства.Харви Уайнстийн бе изключен от американската филмова академия, а полицията в Лос Анджелис, Ню Йорк и Лондон започна разследване на обвиненията срещу него, отправени от жени от тези градове. Компанията Уайнстийн пък започна преговори с инвестиционния фонд Колони Кепитъл за нейно евентуално изкупуване.", "date": "2017.10.24", "title": "Прокуратурата на Ню Йорк се заема с компания на Уайнстийн"}
{"url": "https://offnews.bg/medii/probodenata-ruska-zhurnalistka-e-v-izkustvena-koma-sled-operatcia-667907.html", "text": "Нападнатата и прободена с нож руска журналистка  е била оперирана и поставена в изкуствена кома.Лекарите за обнадеждени за възстановяването ѝ, съобщи главният редактор на радио \"Ехото на Москва\" Алексей Венедиктов, цитиран от БТА.Вчера въоръжен мъж нахлу в редакцията в руската столица. Той напръскал с газ лицето на охранителя и се качил на 14-ия етаж, където намушкал журналистката с нож в гърлото. По време на нападението  той не казал и дума. Нищо не подсказвало какъв е мотивът му. Нападателят е задържан и предаден на полицията, а по време на задържането един от охранителите е бил леко ранен. Мъжът е чужденец, по информация на „Ехото на Москва“ името му е Борис Гриц.Татяна е била оперирана в  московския институт за бърза медицинска помощ \"Склифосовски\" и поставена на апаратно дишане и в изкуствена кома. Гласните ѝ струни не са засегнати. Консилиумът от лекари вярва, че лечението ѝ ще бъде успешно.Федералното следствие изпрати на психиатрична експертиза задържания нападател Борис Гриц. По време на разпита той твърдял, че от дълго време е поддържал телепатична връзка с журналистката, обясни говорителката на Следствения комитет Светлана Петренко. Той заявил, че е развил лична неприязън към жената, но нямал претенции към професионалната ѝ дейност.Гриц е роден в грузинската автономна република Абхазия, има двойно гражданство - на Израел и на Руската федерация. През 2003 г. заминал за Израел и се върнал в Русия само преди месец, като отседнал при приятел в Москва, съобщи Следственият комитет.Електронният в. \"Лента\" анализира онлайн дневника, който водел Гриц - през последните няколко месеца той явно бил обсебен от мисли за Татяна Фелгенгауер.Мъжът писал, че бил принуден да потърси \"известен в Москва екстрасенс\", защото Татяна постоянно \"го използвала\" сексуално и правела експерименти \"за спиране на дишането му\".Срещу Гриц, изпратен за съдебно-психиатрична експертиза, е образувано дело за опит за убийство, добавя \"Лента\".Следствието смята днес да поиска за нападателя мярка за неотклонение задържане под стража, информира източник на Интерфакс, цитиран във \"Ведомости\".На сайта на радио \"Ехото на Москва\" е качен видеозапис от камера за наблюдение, показващ как Гриц пръска газ в очите на охранителя на първия етаж на сградата.Онлайн изданието \"Взгляд\" цитира друга журналистка от \"Ехото на Москва\" - Ксения Ларина, заявила, че нападението срещу радиото, известно с критики срещу властта, може да е било провокирано от телевизионния водещ Владимир Соловьов. Той казвал, че трябвало \"да бъдат запушени мръсните им усти\". \"И се намериха доброволци\", написала Ларина във Фейсбук според \"Журналистическа правда\".Според това издание обаче Борис Гриц не е могъл да извърши нападението, повлиян \"не само от Соловьов, но и от цялата \"кремълска пропаганда\", защото самият той бил \"последователен (. . .), патентован либерал\", както показвал и собственият му блог.", "date": "2017.10.24", "title": "Прободената руска журналистка е в изкуствена кома след операция"}
{"url": "https://offnews.bg/obshtestvo/bunt-na-graf-ignatievo-bojnite-ni-piloti-otkazaha-da-letiat-667904.html", "text": "Пилотите на военната авиобаза \"Граф Игнатиево\" днес са отказали да летят, научи OFFNews. Днес няма да се проведат планираните учебни полети, но бойното дежурство ще се носи. Това е охраната на въздушното пространство по мисията Air Policing, в която до края на месеца участват и изтребители на италианските ВВС.Летателният състав масово е докладвал, че се чувства психологически непригоден за полети, съобщава специализираното .  Миналата седмица стана ясно, че 10  за изтребителите МиГ-29 не могат да бъдат използвани заради липсата на оригинални протоколи от завода производител. В последните месеци за пореден път беше отложен проектът за купуване на нов изтребител, като очакванията са той да се забави с една година. По неофициална информация все още не са доставени и смазочни материали, които са необходими за работата на изтребителите.Командирът на базата ген. Иван Лалов потвърди за напрежение сред летателния състав заради малките часове, които пилотите успяват да летят и липсата на гориво-смазочни материали. Зам.-министърът на отбраната ген. Атанас Запрянов посочи, че \"проявената неувереност е свързана с недостатъчна натренираност поради налетени недостатъчно часове\", съобщава bTV. По думите му представители на МО ще проведат среща с летците. Преди това ще има и заседание при началника на отбраната.\"Недостатъчният нальот на определена категория пилоти се дължи именно преди всичко на недостатъчен брой летателни самолети, тъй като това е единственото условие, след като има гориво, след като има желание от пилотите да летят да осигурим повече оперативни самолети\", коментира Запрянов.  ", "date": "2017.10.24", "title": "Бунт на Граф Игнатиево: Бойните ни пилоти отказаха да летят"}
{"url": "https://offnews.bg/balgaria/sdvr-se-sdobi-s-60-novi-mototcikleta-667944.html", "text": "Столичната дирекция на вътрешните работи се сдоби с 60 нови мотоциклета. Церемония по предаването им се състоя в Главната дирекция „Национална полиция“. На нея присъстваха зам. -министърът на вътрешните работи Стефан Балабанов, зам.-главният секретар Георги Арабаджиев, зам.-директорът на ГДНП ст. комисар Константин Димитров и директорът на СДВР ст. комисар Ивайло Иванов. 50 от машините са предназначени за отдел „Специализирани полицейски сили за опазване и възстановяване на обществения ред” при СДВР. Те са от модела BMW F 700 GS, който е машина с възможности за движение и извън пътя. Задвижването е поверено на 798-кубиков двигател със 75 конски сили, който позволява на мотоциклета да развие максимална скорост от 172 км/ч.Останалите 10 мотоциклета са за отдел „Пътна полиция” при СДВР. Те са от мощния модел на \"баварците\" BMW R 1200 RT с боксеров двигател, постигащ внушителните 125 конски сили. Те, както и останалите машини са подготвени за нуждите на МВР още в завода в Германия.Зам.-министър Балабанов изрази надежда, че с новата техника служителите на СДВР ще бъдат още по-мобилни и по-уверени. Пожела им с новата техника да работят активно по охраната на Българското председателство на Съвета на Европа през 2018 г. Зам.-директорът на ГДНП ст. комисар Константин Димитров пожела безаварийна работа на онези, които ще ползват новите мотоциклети.Сделката е на стойност 1,4 милиона лева. Машините са купени със средства по постановление от миналата година заради нуждите на българското европредседателство.За доставените мотоциклети са изготвени специфични изисквания по отношение на техническите им характеристики, отговарящи на съвременните норми. Те са оборудвани с технически системи, позволяващи тяхното позициониране чрез GPS-модул, което от своя страна дава възможност за бърза намеса и реагиране при необходимост.", "date": "2017.10.24", "title": "СДВР се сдоби с 60 нови мотоциклета"}
{"url": "https://offnews.bg/112/nameriha-polovin-kilo-zhivak-v-damska-chanta-na-kapitan-andreevo-667934.html", "text": "Половин килограм живак задържаха на митническите и гранични служители на ГКПП Капитан Андреево.Токсичното вещество е открито в дамска чанта на 44-годишна жена, пътуваща в лек автомобил с българска регистрация от Турция за България.Шофьорът и петимата пътници заявили пред българските митнически служители, че не пренасят нищо за деклариране.Превозното средство е селектирано за щателна митническа проверка. При проверката в дамската чанта на една от пътничките е открита картонена капсула, съдържаща стъклено шише с непрозрачна сребриста течност, отговаряща по външен вид на живак. Откритото шише е с етикет с надпис Mercury /Civa % 99.99, с тегло 0,500 грама.На веществото ще бъде извършена лабораторна експертиза. По случая е образувано досъдебно производство от разследващ митнически инспектор при Митница Бургас, под надзора на Окръжна прокуратура Хасково. На жената е повдигнато обвинение за контрабанда по чл. 242, ал.1 буква „г\" от НК.Според експерти живакът се използва при изработката на бижута от благородни метали.", "date": "2017.10.24", "title": "Намериха половин кило живак в дамска чанта на Капитан Андреево"}
{"url": "https://offnews.bg/futbol/stoichkov-bil-spazaren-za-10-000-chifta-danki-667912.html", "text": "Кариерата на Христо Стоичков е могла да се развие по коренно различен начин. Оказа се, че Камата е бил пред подпис с холандския Рода. Той бил договорен с клуба седмици преди трансфера в Барселона.Това разкрива nrc.nl в материал, посветен на починалия преди дни бивш собственик на Рода - Нол Хендрикс.Текстилният предприемач поема клуба от Керкреде през 1987 година и го превръща в един от най-силните в Холандия в края на 80-те и началото на 90-те години.През 1990 г.  Хендрикс забелязва Стоичков при едно от идванията си в България по бизнес. Той започва преговори с ЦСКА и бързо постига договорка да вземе Ицо за 1 милион гулдена и... 10 000 чифта дънки!Стоичков обаче прави супер мач за ЦСКА срещу Барса на \"Камп Ноу\", впечатлява Йохан Кройф и така всичко за него се преобръща - вместо в Рода, той отива в Барселона и става легенда там.Доскоро Камата дори беше почетен консул в Барселона, но заради острите си думи към вътрешния министър на Испания покрай референдума за независимост на Каталуния изгуби поста си.", "date": "2017.10.24", "title": "Стоичков бил спазарен за 10 000 чифта дънки"}
{"url": "https://offnews.bg/kultura/dzhem-seshan-v-podkrepa-na-rumen-ianev-667914.html", "text": "Аз съм Емил Братанов. С Румен Янев сме свързани най-малкото с приятелство и с една дебела книга, която напълнихме с \"Цветята от края на 80-те\". Много рок ентусиазъм и незабравима студийна тръпка ни съпътстваше и тук, докато правехме ОФФроуд Радио.Казвам направо, че Румен го закъса много със здравето. Всъщност, срина му се цялата животоподдържаща кондиция. Едва ли има нужда да се огласява точната медицинска диагноза. Накратко – дългогодишните сърдечни проблеми провокираха белодробни, а след една бронхопневмония се стигна и до бъбречна недостатъчност. В момента Румен не може без постоянно обслужване, което да е в специализирано заведение за следболнична помощ.Сега има нужда от помощ, но не от лични срещи - надявам се и те да станат възможни по-скоро. С издателката ни Доротея помагаме мъничко. Синът му Гого Янев е с него и е понесъл кръста на грижите за баща си.Ако Румен разбере, може и да ни се поразсърди, но сега не му е до ФБ. Обръщам се към приятелите и рок сподвижниците ни, всякаква материална подкрепа ще посрещнем с благодарност. От наше име и от името на сина му. Лечението му и нуждите от още повече грижи са трудоемки и скъпи.Георги Янев ще ви държи в течение във ФБ. А всеки лев може да засили рокендрола в душата на Румен за още време занапред.Който с каквото може да помогне нека го направи чрез тази банкова сметка с номер: BG83STSA93000011008193 на името на Румен Георгиев Янев в банка ДСК.Прилагаме и PayPal акаунт: Довечера в Делта Блус бар домакините му организират среща на приятели: \"Един много специален за цялата българска блус и рок сцена човек има нужда от помощ. От Делта Блус Бар се включваме с голяма готовност в инициативата и ви каним във  на благотворителен Джем-сешън в негова подкрепа. На бара ще има кутия, в която всеки ще може да допринесе според своите възможности.\"Нека помогнем смеха да се върне върху лицето му.Delta Blues Barул. Св.Св . Кирил и Методий 44, София, довечера от 19.30 ч.", "date": "2017.10.24", "title": "Джем-сешън в подкрепа на Румен Янев"}
{"url": "https://offnews.bg/futbol/evropa-se-smee-na-horeografiata-na-fenove-na-karabah-667915.html", "text": "Кадри от атмосферата на стадиона в Баку преди мача между азербайджански Карабах и Атлетико Мадрид от Шампионската лига станаха хит. Група местни фенове издигнаха листа във формат А4, грижливо пъхнати в найлонов джоб, с отпечатани върху тях буквите от името на любимия им тим.Скромната хореография предизвика смях в цяла Европа, като сравненията с обстановката на стадионите на Борусия Дортмунд, Селтик, Барселона, Байерн и Ювентус бяха неизбежни.Азерите гордо преглъщаха подигравките, но търпението им се изчерпа, след като в тях се включи и турския вестник “Сабах”. Това веднага предизвика реакция в азербайджанската футболна общественост.Двете страни са много близки, а турските фенове се разграничиха от изданието, като подкрепиха колегите си от Карабах. Хит в последния кръг в турското първенство станаха спонтанно организираните флашмобове, на които привърженици на Галатасарай, Бурсаспор, Трабзонспор и други клубове имитират хореографията от Баку.Идеята за хореографията е на Махир Мамедов, който заяви, че е разстроен от подигравкител, но ще продължи да подкрепя любимия си отбор.", "date": "2017.10.24", "title": "Европа се смее на хореографията на фенове на Карабах"}
{"url": "https://offnews.bg/obshtestvo/tunelat-pod-lavov-most-se-navodni-zaradi-spreli-pompi-667911.html", "text": "Временно е спряно движението в транспортния тунел на Лъвов мост в посока район „Люлин”, съобщиха от пресцентъра на Столична община, цитирани от \"Фокус\".Причината за затварянето е технически проблем, довел до спиране на помпите, които изпомпват дъждовната вода.Екипи на „Софийска вода”, „Транспортна инфраструктура”, Столичен инспекторат и Аварийно-спасителното звено към Столична община са на място и работят за отстраняване на аварията.", "date": "2017.10.24", "title": "Тунелът под Лъвов мост се наводни заради спрели помпи"}
{"url": "https://offnews.bg/lajfstajl/238-grada-v-nadprevara-za-novoto-sedalishte-na-amazon-667929.html", "text": "Технологичният гигант Amazon съобщи, че 238 града са проявили интерес да бъдат домакини на следващия офис на корпорацията, съобщи CNN. Amazon обяви плановете си за създаване на второ седалище миналия месец, като смята да вложи повече от 5 милиарда долара в изграждането на офисите и да създаде 50 000 високоплатени работни места.Градовете водят агресивни битки помежду си да успеят да привлекат инвестицията на Amazon, тъй като за периода 2006-2010 година компанията е изчислила, че е подпомогнала икономиката на Сиатъл, където се намира първият офис, с 38 милиарда долара.Кметът на Канзас сити написа 5-звездни отзиви за над 1000 стоки на уейбсайта на Amazon, от аризонския град Тъксън изпратиха огромен кактус на изпълнителни директор на компанията Джеф Безо, а от Ню Йорк сити осветиха емблематични забележителности като Empire State Building в оранжевия нюанс на компанията.", "date": "2017.10.24", "title": "238 града в надпревара за новото седалище на Amazon"}
{"url": "https://offnews.bg/ikonomika/po-visoko-zaplashtane-za-sezonnite-rabotnitci-v-es-667916.html", "text": "Социалните министри на страните от Евросъюза се договориха за реформата на европейската директива за командированите работници.Според новите правила сезонните работници от чужбина ще трябва да получават толкова пари, колкото и местните.Очаква се това да облагодетелства хиляди работещи в чужбина българи, които сега често получават по-малко пари, например работейки в селското стопанство.Според постигнатото споразумение за промени в европейската директива за командированите работници максималният период за командироване е 12 месеца. Този период може да бъде удължен с 6 месеца по искане на предприятието. Преговорите по директивата продължиха през целия вчерашен ден. Договорено бе новите правила да не важат за транспортния сектор.Естонският министър на здравеопазването и труда Евгени Осиновски, цитиран от БНР, уточни:Франция приветства постигнатото споразумение за реформата на директивата за командированите работници и смята, че това е победа за Европа, предаде Франс прес, като се позова на изявление на френското президентство. С реформата бе силно ангажиран френският президент Еманюел Макрон.Сред министрите, които са се противопоставили на това споразумение, са тези от Полша, Унгария, Литва и Латвия. Трима министри са се въздържали - тези на Великобритания, Ирландия и Хърватия. Останалите министри са се показали благосклонно настроени към текста, уточнява Естония, която е ротационен председател на ЕС.", "date": "2017.10.24", "title": "По-високо заплащане за сезонните работници в ЕС"}
{"url": "https://offnews.bg/politika/dbg-shte-raboti-za-obedinenie-na-vsichki-vdiasno-667908.html", "text": "Всяко делене на дясното е услуга за ГЕРБ и БСП, които единствени имат полза от такова. Това заяви през България он еър Димитър Делчев, председател на „Движение България на гражданите“.Според него в обединението на десницата има място и за неговата партия.Той обяви и че ще говори с всеки, който иска да се бори за тази промяна.В неделя ДСБ, \"Да, България\", ДЕОС, \"Зелените\" и БЗНС обявиха, че ще направят общо обединение срещу \"завладяната държава\". И пропуснаха да поканят ДБГ и СДС в новия дясноцентристки формат.Според него в крайна сметка здравият разум ще надделее над дребните лидерски претенции и заради желанието на хората по страната да работят заедно за разбиването на модела на ГЕРБ.", "date": "2017.10.24", "title": "ДБГ ще работи за обединение на всички вдясно"}
{"url": "https://offnews.bg/zimni/skandal-s-obleklata-na-alpijtcite-ot-norvegia-667918.html", "text": "Голям скандал избухна в Норвегия след представянето на облеклата на националния отбор по ски алпийски дисциплини. Прецентацията беше лъскава и стилна, но след нея тръгнаха маса критични писания.Причината стана украсяването на пуловерите с древни скандинавски руни, една от които е била използвана и от офицерите на СС по време на Третия райх.Става въпрос за руната Тейваз, която е посветена на бога на войнската смелост и честната победа Тор. Въпреки протестите от федерацията на Норвегия заявиха, че няма да променят дизайна на облеклата.", "date": "2017.10.24", "title": "Скандал с облеклата на алпийците от Норвегия"}
{"url": "https://offnews.bg/futbol/zacherkna-li-ni-fifa-zaradi-gneva-na-petev-667893.html", "text": "Гласуването в анкетата на ФИФА за номер 1 през годината е минало без българско участие, става ясно от публикуваните на страницата на световната централа списъци. По принцип в анкетата участват националните селекционери и капитаните на отборите.В нашия случай това са Петър Хубчев и Светослав Дяков или Ивелин Попов. Никой от тях не фигурира в списъка. За сметка на това има подаден журналистически вот. Той е от колегата от “Труд” Боян Бойчев, който е посочил на първо място Кристиано Роналдо с подгласници Тони Кроос и Джанлуиджи Буфон.Не става ясно на какво се дължи отсъствието на гласовете на националния ни селекционер и капитанът на тима ни. Може би не са гласували, а може би е техническа грешка на организаторите, тъй като в публикувания списък изрично е посочено кои федерации са наказани с отнемане на право да гласуват, а българската не е сред тях.В началото на 2016 година избухна страхотен скандал отново покрай гласуването за номер 1 на ФИФА. Според публикувания списък тогавашният ни селекционер Ивайло Петев е бил гласувал така - 1. Кристиано Роналдо, 2. Андрес Иниеста, 3. Томас Мюлер и си навлече куп подигравки за това, че е пропусна Лионел Меси. Петев скочи на ФИФА като каза, че това не е неговата класация.\"Не е вярно това, че не съм поставил Меси в тройката. Поредната провокация! Вотът ми е манипулиран. Аз много добре знам за кого съм гласувал. Не знам откъде идва тази информация. Само това мога да кажа по въпроса\", заяви тогава разгневеният Ивайло Петев пред в. \"България Днес\".", "date": "2017.10.24", "title": "Зачеркна ли ни ФИФА заради гнева на Петев?"}
{"url": "https://offnews.bg/tenis/grigor-dimitrov-se-otkaza-ot-turnira-vav-viena-667894.html", "text": "Най-добрият ни тенисист Григор Димитров и екипът му взеха решение да пропусне провеждащия се през тази седмица турнир по тенис във Виена.Българинът получи \"уайлд кард\" от организаторите и бе поставен под номер 3 в надпреварата от категория ATP 500. С оглед на натоварената програма на Григор през последните седмици обаче от щаба му са преценили, че е по-добре да използва времето за подготовка преди турнира от сериите Мастърс в Париж, който започва следващия понеделник.Гришо игра в три поредни седмици - в Пекин, Шанхай и Стокхолм, като през настоящия месец навъртя 11 мача в рамките на 19 дни. На мястото на българина в основната схема във Виена като \"щастлив губещ\" влиза Томас Фабиано.Според жребия Димитров трябваше да срещне в първи кръг местния тенисист Денис Новак, който е 291-и в света. При достигане до полуфиналите във Виена Димитров можеше да се изкачи до рекордното в кариерата си седмо място в ранглистата.", "date": "2017.10.24", "title": "Григор Димитров се отказа от турнира във Виена"}
{"url": "https://offnews.bg/ikonomika/remontat-na-asparuhovia-most-zapochna-bez-ogranichenia-na-trafika-667910.html", "text": "Ремонтът на Аспаруховия мост във Варна започва от днес със строително-монтажни работи по долното строене на съоръжението, съобщиха от Агенция \"Пътна инфраструктура\" (АПИ). Поради това, че метеорологичните прогнози в следващите дни не позволяват подмяна на хидроизолацията и извършването на необходимите за това дейности, движението по моста на този етап няма да се ограничава и шофьорите ще продължат да преминават по него както обикновено.При подобряване на времето ще бъде въведена временна организация на движението и ще бъде затворено платното за Бургас, а трафикът ще се насочи в платното за Варна по ремонтираните през миналата година съоръжения 3 и 5. Достъпът до пристанище Варна Изток и Южната промишлената зона няма да се ограничава. Предстои и ремонт на участък от АМ „Черно море“.Ремонтът на съоръжение 6 от Аспаруховия мост включва бетонови работи, нова хидроизолация, фуги, асфалт, маркировка, знаци, ограничителни системи, парапети и т. н.Мостът е в експлоатация от 1976 г. и е основна връзка на ж. к. „Аспарухово“ с останалите квартали от община Варна. Ремонтът му е наложителен, тъй като не е ремонтиран от около 40 години. През миналата година със средства от републиканския бюджет започна поетапното обновяване и бяха ремонтирани три от съоръженията в посока Варна, идвайки от квартал „Аспарухово“ и АМ „Черно море“ - съоръжения 1, 3 и 5. Тази година преди началото на летния сезон завърши ремонтът на съоръжения 2 и 4.", "date": "2017.10.24", "title": "Ремонтът на Аспаруховия мост започна без ограничения на трафика"}
{"url": "https://offnews.bg/obshtestvo/dazhdove-vetrove-i-maksimum-16-gradusa-dnes-667872.html", "text": "Дъждове до 60 л/кв. м., вятър и максимални температури между 11 и 16 градуса. Такова ще е времето днес, според прогнозата на Националния институт по метеорология и хидрология при Българската академия на науките.В 12 области (в Западна България и Североизточна България) е обявен жълт предупредителен код за потенциална опасност, където ще паднат до 40 литра на кв. метър. В останалите 16 кодът е от по-високата оранжева степен, там ще духа вятър, а количествата дъжд ще са до 60 л/кв. м.Дъждовете ще са придружени със североизточен вятър със скорост до 15-20 м/сек в областите: Велико Търново, Русе, Търговище, Разград, Шумен, Бургас, Ямбол, Сливен, Хасково и Кърджали.В планините ще бъде облачно, ветровито и с валежи от дъжд, над около 1800 метра – от сняг. Ще духа силен, временно и бурен вятър от изток-югоизток. Максималната температура на височина 1200 метра ще е около 9°, на 2000 метра – около 2°.По Черноморието ще бъде облачно и дъждовно. Ще духа умерен, временно и силен вятър от изток-североизток. Максималните температури ще са 15° - 17°. Температурата на морската вода е 17° - 19°. Вълнението на морето ще е 3-4 бала.", "date": "2017.10.24", "title": "Дъждове, ветрове и максимум 16 градуса днес"}
{"url": "https://offnews.bg/obshtestvo/na-sedem-mesta-v-sofia-bez-voda-dnes-667895.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Във връзка с подмяна на спирателни кранове на ул. „Пчиня“ в жк „Разсадника - Коньовица“ се налага спиране на водоподаването от 10:00 до 18:00 ч. по ул. „Пчиня“ от ул. „Коньовица до ул. „Хъшове“, по ул. „Кирилица“ от ул. „Пчиния“ до ул. „Леся Украинка“.Заради подмяна на хидрофорна уредба до бл. 302 в жк „Дружба-2“ се налага спиране на водоподаването от 10:00 до 19:00 ч. в района на бл. 302.Подмяна на сградно водопроводно отклонение на ул. „Д-р Вълкович“ се налага спиране на водоподаването от 9:00 до 18:00 ч. по ул. „Д-р Вълкович“ от ул. „Христо Белчев“ до ул. „Ангел Кънчев“.Във връзка с подмяна на сградно водопроводно отклонение на ул. 527 в кв. „Христо Ботев“ се налага спиране на водоподаването от 9:30 до 17:00 ч. на ул. 527, ул. „Мими Балканска“ от №89 до №145.Монтаж на пожарен хидрант и спирателен кран на ул. „Чемшир“ в с. Бистрица налага спиране на водоподаването от 9:00 до 19:00 ч. на ул. „Чемшир“ от ул. „Младен Ангелов“ до ул. „Ивайло“ и ул. „Ивайло“ от №41 до №61.Поради подмяна на сградно водопроводно отклонение на ул. „Симеон Радев“ в местност „Гърдова глава“ се налага спиране на водоподаването от 10:00 до 20:00 ч. на ул. „Симеон Радев“ от ул. „Камчатка“ до бул. „Александър С. Пушкин“.Без вода във връзка с подмяна на сградно водопроводно отклонение на ул. „Хаджи Димитър“ във вилна зона „Мало Бучино“ от 10:00 до 16:00 ч. ще бъдат в района на ул. „Хаджи Димитър“, ул. „Христо Ботев“, ул. „Дъб“.", "date": "2017.10.24", "title": "На седем места в София без вода днес"}
{"url": "https://offnews.bg/112/pochina-edin-ot-postradalite-pri-katastrofata-kraj-vladaia-667913.html", "text": "Един от пострадалите при  вчера е починал. Пациентът беше приет в болница \"Токуда\" след инцидента, съобщава bTV.В лечебното заведение е настанен още един пострадал, който е в стабилно състояние и днес ще бъде опериран. При инцидента снощи пострадаха общо 7 души. В \"Пирогов\" 63-годишен мъж е с опасност за живота. Той е получил разкъсване на черния дроб и множество наранявания. В спешния център на болницата са настанени общо трима души. Други двама от пострадалите са настанени във Военномедицинска академия. ", "date": "2017.10.24", "title": "Почина един от пострадалите при катастрофата край Владая"}
{"url": "https://offnews.bg/obshtestvo/sotcialnite-ministri-v-es-se-dogovoriha-za-direktivata-za-komandirovan-667903.html", "text": "След 11-часово заседание, тази нощ социалните министри от Евросъюза се договориха за реформата на европейската директива за командированите работници, предаде БНТ.Според постигнатото споразумение максималният период за командироване е 12 месеца, но той може да бъде удължен с 6 месеца по искане на предприятието.Времето за прилагането на директивата ще бъде 4 години.Страните, които се противопоставиха на реформата, са Полша, Унгария, Литва и Латвия. При гласуването, министрите от Великобритания, Ирландия и Хърватия са се въздържали.\"Директивата в сегашния ѝ вид ще продължи да се прилага към пътния транспорт. Съветът обаче обсъжда пакета за мобилността в друга форма, която включва предложения за специфични правила за командированите шофьори. Това, за което днес се съгласихме е, че новата директива няма да се прилага към транспорта, докато т.нар. \"лекс спесиалис\" не влязат в сила.Компромисът е балансиран. Той показва, че като европейци ние можем да се съберем, да седнем на масата, да се изправим срещу противоположни гледни точки и да постигнем честно споразумение\", заяви комисарят по заетостта, социалните въпроси, умения и трудова мобилност Мариан Тейсен пред БНР.", "date": "2017.10.24", "title": "Социалните министри в ЕС се договориха за директивата за командированите работници"}
{"url": "https://offnews.bg/tehnologii/satelitnata-stantcia-plana-sas-sertifikat-ot-svetovnata-teleport-asotc-667899.html", "text": " Световната телепорт асоциация (World Teleport Assossation) обяви, че VIVACOM е постигнала пълно сертифициране Tier 3 за телепорт „Плана“.Това нарежда българската сателитна станция сред най-модерните съоръжения от този тип в света, като към момента само 20 телепорта имат подобен сертификат, а други 12 са в процес на оценка на качеството.Процесът за получаване на сертификата е дълъг и изчерпателен, за да се гарантира неговата обективност. Телепортът трябва да отговаря на над 170 изисквания, които Световната телепорт асоциация проверява и анализира чрез одит на място.Българският телепорт „Плана“ успешно премина целия процес по сертификация Tier 3, нареждайки VIVACOM в елитния клуб на притежателите на сертифицирани телепорти, сред които са Globecomm, Elara Comunicaciones, GlobalSat, Arqiva, Eutelsat, Horizon Teleports, Media Broadcast, Signalhorn, Telenor, Telesapzio, Talia, CYTA, Batelco, и Optus.„Пълната сертификация осигурява независимо потвърждение на качеството на услугите, осъществявани от VIVACOM в полза на нейните клиенти, както и на перспективите на оператора в съответния регион.“Програмата за сертифициране на телепортите от Световната асоциация служи както на телепорт операторите, така и на техните клиенти, като създава обективен, прозрачен и международно приет метод за документиране на качеството на услугите към клиенти и стратегически партньори. Сертифицирането също така е надеждно средство за клиентите при избора им на доставчици на телепорт услуги и им осигурява база за оценка на съответствието между цена и качество на услугата.", "date": "2017.10.24", "title": "Сателитната станция Плана със сертификат от Световната телепорт асоциация"}
{"url": "https://offnews.bg/112/trima-v-pirogov-sled-tezhkata-katastrofa-kraj-vladaia-edin-s-opasnost-667898.html", "text": "Трима души остават в болницата за спешна помощ \"Пирогов\" след тежката катастрофа край Владая вчера, съобщи директорът на столичното лечебно заведение проф. д-р Асен Балтов пред БНТ тази сутрин.Един от тях е с опасност за живота, настанен е в централната реанимация. Той е с тежка коремна травма, разкъсан черен дроб, счупване. Другите двама са със множество счупвания. И на тримата предстоят операции тази седмица.Вчера в късния следобяд бус със строителни работници се преобърна на пътя София-Перник в района на Владая. 7 души бяха ранени, един от тях почина. Други двама от тях бяха приети във ВМА, трима мъже - в \"Пирогов\".Превозното средство е собственост на строителна фирма от Благоевград. То се преобърнало след удар в мантинелата при изпреварване. Най-вероятно шофьорът е загубил контрол над превозното средство заради дъжда и мокрия път.При удара един от пътниците е изхвърчал на метри от буса.Вчерашният ден е бил много натоварен за \"Пирогов\". 154 души са били приети, 15 от тях - след катастрофи. ", "date": "2017.10.24", "title": "Трима в Пирогов след тежката катастрофа край Владая, един с опасност за живота"}
{"url": "https://offnews.bg/sviat/zaloviha-dzhihadist-ot-honduras-iskal-da-vzrivi-mol-vav-florida-667901.html", "text": "Жител на американския щат Флорида, представящ се като симпатизант на Ислямска държава, бе обвинен заради план да взриви голям мол край Маями, съобщи БТА.Петдесет и три годишният Висенте Адолфо Солано, който е хондурасец, е бил арестуван в петък.Преди да му бъдат закопчани белезниците той приел от агент на ФБР под прикритие фалшива бомба пред мола, който набелязал за своя мишена.ФБР започнало да следи Солано от септември, след като получило информации за неговите планове. След ареста му при претърсване на дома му, били открити три видеозаписа, в които той се представял за симпатизант на Ислямска държава.В едното видео Солано казвал, че САЩ са най-терористичната страна в света и споделял, че му харесва как ИД се противопоставя на САЩ и на другите страни от международната антиджихадитска коалиция.Засега не е ясно дали действително Солано има връзки с някоя чуждестранна терористична група.", "date": "2017.10.24", "title": "Заловиха джихадист от Хондурас, искал да взриви мол във Флорида"}
{"url": "https://offnews.bg/sviat/vzirate-se-v-telefona-dokato-presichate-globa-667897.html", "text": "Пешеходци, които пресичат, без да се огреждат, защото са вперили погледи в телефоните си, ще бъдат глобявани. Мярката не е българска, ще бъде приложена от властите на Хонолулу на Хавайските острови от утре, предаде Франс прес.Глобата е 35 долара.Това е първият американски град, който се изправя срещу \"телефонните зомбита\", които не изпускат телефона от поглед, дори с риск за живота си.Глоба няма да има, ако човекът говори по телефона, но все пак се огледа, преди да стъпи на пътното платно.Миналата година близо 6000 пешеходци са били убити от автомобили в САЩ, с 11% повече от 2015 г. и е най-високото ниво на инциденти с пешеходци за последните 2 десетилетия, според правителствени данни. Това увеличение се приписва на разсеяността на шофьорите и на пешеходците, дължаща се на увеличеното потребление на смартфони.", "date": "2017.10.24", "title": "Взирате се в телефона, докато пресичате? Глоба!"}
{"url": "https://offnews.bg/obshtestvo/riosv-fermata-narushava-zakona-za-vodite-667856.html", "text": "Телевизионното предаване \"Фермата\" нарушава Закона за околната среда и водите, станало ясно след извършена проверка на РИОСВ-Перник. Проверяващият орган констатирал, че осъществяваните дейности от предаването върху санитарно-охранителните зони до язовир \"Студена\" са в противоречие на забраните и ограниченията в закона. Той забранява изграждането на паркинги, животновъдни ферми, къмпинги и ваканционни лагери на използваната територията.За проверката съобщи Тома Белев от Асоциацията на паркове в България.Оказва се, че продуцентите на шоуто - компанията \"Междинна станция“ ООД, имат сключен договор за достъп до терен на територията на язовир „Студена“ с „ВИК“-Перник и изпълняват задълженията си по него. Проверките на компетентните институции не са установили замърсяване на територии и водното огледало на язовир „Студена“.Замърсяване на територията действително не е установено, но проверката на РИСОВ отбелязва извършени нарушения, поради което дава 14-дневен срок на \"ВиК\", която е страна по договора, да приведе терените в първоначалния им вид. Очаква се \"Фермата\" да продължи да се излъчва до средата на декември. От изявлението на продуцентите не става ясно обаче дали и какви действия ще бъдат предприети за отстраняване на нарушенията.", "date": "2017.10.24", "title": "РИОСВ: 'Фермата' нарушава Закона за водите"}
{"url": "https://offnews.bg/zvezdi/kim-katral-s-momichetata-ot-seksat-i-gradat-ne-biahme-priatelki-667917.html", "text": "Ким Катрал, която изигра Саманта Джоунс в хит сериала на HBO \"Сексът и градът\", няма приятелски чувства към останалите три дами от четворката.„Никога не сме били приятелки. Ние сме колеги и в някои отношения това е по-добрият вариант, защото тогава има ясна граница между професионалния и личния ви живот“, каза Катрал в интервю за „Life Stories“.Актрисата получи сериозна критика от феновете на „Сексът и градът“, след като съобщи, че  по сериала. Думите на колежката й Сара Джесика Паркър засилиха негативното отношение към Катрал, след като Паркър заяви, че е разочарована, че филм няма да има, тъй като сценарият бил „забавен, сърцераздирателен, много релевантен и весел“.„Не е просто разочароващо за нас, че не можем да разкажем историята, а по-скоро за аудиторията, която толкова пъти показа, че иска трети филм“, каза Паркър.Катрал не закъсня с отговора си и заяви, че колежката й е можела да бъде по-мила в изказването си и че не знае какъв е проблемът между двете.Що се отнася до причината, поради която „захвърли“ героинята си Саманта, актрисата каза, че просто е решила да затвори една глава в живота си и да започне друга.", "date": "2017.10.24", "title": "Ким Катрал: С момичетата от 'Сексът и градът' не бяхме приятелки"}
{"url": "https://offnews.bg/sport/sportat-v-efir-na-24-oktomvri-667820.html", "text": "Богата и съдържателна е програмата на спорта в ефира на телевизиите на днешния ден. От 18 часа ЦСКА приема Ботев Враца в двубой от 1/8-финалите на турнира за Купата на България. Още три мача от тази фаза на надпреварата ще се проведат днес.8.00 ч NHL, Торонто - Лос Анджелис, Mtel sport 2 14.00 ч Тенис, турнир за мъже във Виена, Mtel sport 1   14.30 ч Тенис \"Мастърс\" (жени) в Сингапур, F+/Sport+ HD  14.45 ч Колоездене, гала на ЮСИ, Eurosport 115.00 ч Царско село - Ботев (Пд), Диема спорт 18.00 ч ЦСКА - Ботев (Вр), Диема спорт 18.30 ч Баскетбол, Левски – Блокотехна, БНТ HD  20.00 ч Баскетбол, Химки - Цървена звезда, Mtel sport 2 21.30 ч Колоездене на писта, \"6 дни на Лондон\", Eurosport 121.45 ч Интер - Сампдория, RING 21.45 ч Арсенал - Норич, Диема спорт  21.45 ч Суонзи - Манчестър Юнайтед, Диема спорт 2 21.45 ч Лестър - Лийдс, Нова спорт 22.00 ч Манчестър С - Уулвърхемптън, Диема", "date": "2017.10.24", "title": "Спортът в ефир на 24 октомври"}
{"url": "https://offnews.bg/sviat/svetat-zagubi-rekordno-mnogo-gori-prez-2016-g-667906.html", "text": "През изминалата 2016 г. светът е изгубил рекордно голям брой горски площи, предаде Франс прес, като се позова на организация Глоубъл форест уоч, следяща за състоянието на горите по света.Светът се е лишил от 29,7 милиона хектара гори. Причините за това са както пожарите, така и обезлесяването, дължащо се на земеделието, на дърводобива и на минното дело.Намаляването на горските площи през 2016 г. е с 51 процента повече в сравнение с предходната 2015 г. В Бразилия, в района на Амазонка, са \"изгубени\" 3,7 милиона хектара гори. Португалия пък е изгубила 4 процента от горските си площи в пожари. В Република Конго най-големият пожар до този момент в Африка унищожи 15 000 хектара гори в началото на 2016 г. Във Форт Макмъри в Канада пожари унищожиха 600 000 хектара гори и нанесоха щети за 8,8 милиарда долара.Големите пожари в Калифорния и в Португалия през настоящата година \"обещават\" нов рекорд в обезлесяването на планетата.Горските пожари и обезлесяването могат да доведат до увеличаване на преждевременните смъртни случаи и да засегнат източниците на вода и биоразнобразието. Те водят и до освобождаването на огромни количества въглероден диоксид в атмосферата.", "date": "2017.10.24", "title": "Светът загуби рекордно много гори през 2016 г."}
{"url": "https://offnews.bg/obshtestvo/predlozhenie-na-mon-uchebnik-nad-64-stranitci-da-se-deli-na-dve-chast-667900.html", "text": "Учебници с повече от 64 страници да се издават в две части и учениците да носят в раниците си само тази, която им трябва. Това е било едно от предложенията на представители на Министерството на образованието в отговор на писмената жалба петокласничката Теодора Божкова. След като момичето от столичното 35-о училище описа, че чантата ѝ тежи 8 кг - 1/5 от теглото ѝ, бе поканена на среща в Министерството на образованието. По време на този разговор вчера едно от предложенията е било именно учебниците с много страници да се издават в две части - например за първия и за втория срок.Други варианти, споделени вчера и от министъра на образованието Красимир Вълчев в Стара Загора, са използване на олекотена хартия за сметка на качеството на изданията, както и увеличаване броя на електронните учебници - този въпрос стои постоянно на дневен ред, каза Вълчев.Експертите му измерили комплектите и установили, че за първокласника тежестта е 2 кг и 700 грама, а в горните класове тя достига 4 килограма. Да, но към това се добавят тетрадки, помагала, понякога вода, ябълка, гуменки за часа по физическо, а и тежестта на самата раница. И когато се включи всичко необходимо, се получават тези критични допълнителни килограми, които предизвикват негативни реакции, призна министърът.Теодора, която изпрати писмото си до Агенцията за закрила на детето заедно с подписите на всичките си съученици, днес каза в репортаж на Нова тв, че е доволна от резултата. Майка ѝ, както и родителите на останалите деца, очакват обещаното да стане реалност.", "date": "2017.10.24", "title": "Предложение на МОН: Учебник над 64 страници да се дели на две части, за да олекнат раниците"}
{"url": "https://offnews.bg/politika/borisov-dade-nazad-za-oriazvaneto-na-bolnichnite-667920.html", "text": "Правителството се отказва от орязването на болничните. Премиерът Бойко Борисов свика на извънредна среща ресорните министри и заместник-министри в търсене на изход от ситуацията. Преди началото на заседанието той обяви, че намерението първите три дни от болничния да се плащат наполовина, засега няма да се прилага, въпреки че много фирми злоупотребяват.Борисов обясни, че ще бъде направен \"последен опит\", при който специализирана лекарска комисия ще проверява издаваните болнични листове.\"Всяка рестриктивна мярка създава проблем, затова ще направим последен опит, дали с контрол на контрола, да направим специализирана лекарска комисия от няколко доктори, които да отидат и да проверяват болничните листове, да се опитаме, за да не пострадат пък тези хора, които реално са болни заради тези, които мамят. Вие знаете, като дойде петък колко болнични се издават и хайде в Гърция на почивка, ама всички данъкоплатци плащат затова. Естествено сме разпоредили проверки по всичките тези компании, но предлагам министерството да не прилага тази мярка, докато не се опитаме до месец, два, дали ще се справим и ви моля, всичко това да го обясните на хората и те да разберат, че всъщност става въпрос за техните пари\", заяви Борисов преди началото на заседанието на правителството днес.Премиерът даде пример с това, че за фалшиви болнични в Полша отнемали лекарски права.„Ангажирали сме всички сили на полицията, да се опитаме, за да не пострадат реално тези хора, които са болни заради тези, които мамят. Знаете, като дойде петък, колко болнични се издават и айде в Гърция на почивка. Ама всички данъкоплатци плащат за това. Разпоредили сме проверки по всичките тези компании“, заяви Борисов.„Предлагам министерството да не прилага тази мярка докато не се опитаме месец - два, дали ще се справим. Става въпрос за милиарди, които изтичат през една или друга форма от тази система. Населението е намаляло, с 60% повече са се увеличили болничните и в пъти повече пари за здравеопазване са дадени. В същото време болниците, над половин милиард дългове, сиреч изхарчени пари“, каза още премиерът. Борисов заяви, че има предложение от опозицията тези дългове да бъдат платени. „Приемаме, че ще ги платим и след 2 години пак ще бъдат 500 млн.лв. И всички казват, че няма промяна в здравеопазването. 4 млн. лв., видяхте клиники в „Пирогов“ всички ги харесаха. А 4,5 млрд. лв. не могат да се видят къде са. Затова като тръгнахме по системата ето ти – половин милиард тука с инвалидните пенсии, още 1,8 млрд. лв. Извинявайте, ама това огромни пари“, коментира Борисов, цитиран от \"Фокус\".", "date": "2017.10.24", "title": "Борисов даде назад за орязването на болничните"}
{"url": "https://offnews.bg/obshtestvo/predlagat-prof-vladko-panajotov-ot-dps-za-orden-667922.html", "text": "Министерският съвет предлага на Президента на Република България да удостои проф. Владко Панайотов с орден „Св. Св. Кирил и Методий“ – огърлие, за неговите изключителни заслуги в областта на науката и образованието и утвърждаване престижа на страната ни по света. Номинацията е направена от инициативен комитет, съставен от видни учени и дейци на културата начело с акад. Антон Дончев.Професорът бе евродепутат от ДПС до 2014 г.Той има над 180 публикации у нас и в чужбина, 15 книги, монографии и учебници и над 35 патента. Член е на различни организации като Съюза на учените в България, Съюза на химиците в България, Висшата атестационна комисия, Световния конгрес по обогатяване, Балканската минна академия и др. През 2010 г. е избран за член на научния борд на Световния конгрес по преработка на полезните изкопаеми, което се случва за пръв път в историята на българската минна наука. В същия период проф. Панайотов е избран за член на Международната академия по околна среда към ООН и изиграва огромна роля за приемането на България в Европейската водородна асоциация като редовен член. Носител е на званието „Изобретател на годината“ за патенти в областта на опазването на околната среда, както и на орден „Стара планина“ – първа степен. През 2013 г. е удостоен с наградата „Евродепутат на годината в областта на околната среда“.За награждаване с орден „Св. Св. Кирил и Методий“ – първа степен, ще бъде предложен доц. Тодор Тодоров за неговия голям принос за утвърждаване и развитие на българската образователна система и по случай 90-ата му годишнина. Предложението е инициирано от Съюза на българските учители.Приносът на доц. Тодоров за развитието на образователната система е значителен в различни области, като прилагане на достиженията на педагогическите науки в образованието, внедряване в българската образователна система на добри образователни практики по света, разработване на обективни критерии за качество на образованието, създаване на методика и система за разработване на държавни образователни изисквания и др. Под негово ръководство у нас са изградени езиковите, математическите и професионалните училища.Доц. Тодоров е дългогодишен служител в МОН, като е бил и заместник-министър, и университетски преподавател. Има над 120 публикации у нас и в чужбина, свързани със съдържанието и системите за обучение и управление на образованието. Присъдено му е званието „Заслужил учител“ и е награден с орден „Народна република България“ – ІІ степен. И до днес активно работи и подпомага реализирането на различни образователни проекти.За удостояване с орден „Св. Св. Кирил и Методий“ – първа степен, ще бъде предложена и проф. Анна Недялкова, за нейния значим принос в развитието на българското образование и наука и по повод 70-ата й годишнина.Предложението е инициирано от Варненския свободен университет „Черноризец Храбър“, сред чиито учредители е проф. Недялкова. Под нейното непосредствено ръководство е сертифицирана системата за управление на качеството на ВСУ по международните стандарти ISO 9001:2000, ISO 9001:2008, ISO 9001:2015, успешно е въведена Европейската система за трансфер на кредити и университетът е удостоен от Европейската комисия HR Excellence in Research Logo – лого, удостоверяващо прилагането на принципите, залегнали в Хартата на европейските учени и Кодекса за наемане на изследователи. Тя става първият български ректор, избран за член на Клуба на ректорите на Европа в Оксфорд през 2006 г.", "date": "2017.10.24", "title": "Предлагат проф. Владко Панайотов от ДПС за орден"}
{"url": "https://offnews.bg/analizi-i-komentari/kakvi-shte-sa-posleditcite-ot-ispanskata-kriza-za-es-i-sveta-667919.html", "text": "Изострящата се криза в Каталуния все повече привлича вниманието на англоезичната преса и много автори си задават въпроса какви са нейните последици не само за Испания, но и за Европа, а и за света, пише БТА в свой обзор на темата за политическата криза в Испания в световните медии.Британският \"Файненшъл таймс\" отбелязва, че много големи и богати европейски мегаполиси придобиват характеристиките на самодостатъчни икономически цялости, хората в тях живеят по-охолно, отколкото в бедните икономически райони на съответната страна и това може да подхрани амбициите им не само за автономия, но и за отцепване.Затова авторът си поставя логичния въпрос: Защо тогава няма повече Каталунии? Или повече искащи автономия богати територии като италианските Венето и Ломбардия? Няма ли да се появят повече такива в бъдеще? Вярно е, че каталунците имат по-силна етническа идентичност от повечето жители на определени региони, но другите \"суровини\" за сепаратистка нагласа, включващи икономическа самодостатъчност и исторически опит в самоуправлението ги има в редица градове региони в Европа и извън нея.Авторът констатира, че \"пропастта\" между такива градове и деиндустриализираната провинция в съответните страни все повече се задълбочава през последните десетилетия и това се превръща в опасен \"разлом\" за западните демокрации.Но истинската опасност идва, когато ние започнем да гледаме на този дисбаланс изключително през призмата на запуснатите територии и като на проблем, който може да бъде коригиран чрез инфраструктурни и индустриални проекти, чрез повече културна чувствителност към консервативно настроените провинции.Бедните региони трупат все повече гняв към все по-богатеещите и разрастващи се метрополии, а жителите на последните се чувстват онеправдани от регионите, които черпят \"на вересия\" от техния производствен капацитет, а имат същите електорални права.За националните правителства става все по-трудно да взимат данъци от едните, за да субсидират другите. Така се появяват регионалистки движения, настояващи за все повече автономия, особено при отсъствие на етническа хомогенност.Авторът прави извода, че признак на държавността е готовността на богатите региони да плащат за останалите като свое подразбиращо се от само себе си задължение. Ако тази готовност изчезне, нацията губи смисъла си, подчертава \"Файненшъл таймс\".\"Гардиън\" разсъждава над опасността каталунската криза да предизвика дълбоки сътресения в Европа. Макар че испанският премиер Мариано Рахой засега умело разиграва картата на \"твърдата ръка\", каталунският лидер Карлес Пучдемон все още има потенциал да се превърне в знаме на европейското обновление, отбелязва вестникът.Младият и по-неопитен Пучдемон не може да се изживява като революционер. Той знае, че повечето испанци не симпатизират на неговата кауза. Той не може да бъде сигурен, че има подкрепа дори на мнозинството в Каталуния, но като бивш журналист, който има усет за медийните заглавия, знае как \"добрата новина\" продава вестника.Той постепенно насочва събитията така, че да представи кризата като битка за спазване на универсални принципи. В речта си в събота вечер, отхвърляйки последните ходове на Рахой, той съвсем умишлено насочи думите си към по-широка европейска публика. Говорейки на английски, дори не се обърна към лидерите на правителствата в ЕС, а директно към \"гражданите на Европа\". Борбата за независимост е не толкова местен бунт, а пример за защита на общите демократични ценности, включително правото на самоопределение, въплътено в европейската харта на основните права, каза той.Подобни аргументи едва ли ще разтопят сърцата на германската канцлерка Ангела Меркел или на френския президент Еманюел Макрон - и двамата публично подкрепиха Рахой, посочва \"Гардиън\". Европейската комисия обаче продължава да крие главата си в пясъка с удобния довод, че няма пълномощия да се намесва, макар че нейни критици недвусмислено посочват как тя се намесва в полската, унгарската и британската политика.Пучдемон е по-вероятно да получи повече позитиви сред масите в Европа, където хегемонията на централизираната нация държава се изправя пред подобни предизвикателства, макар и в различна степен. Региони с подобни амбиции потенциално могат да се окажат Страната на баските в Испания, Корсика във Франция, Ломбардия в Италия, Трансилвания в Румъния, Фландрия в Белгия и редица други, в които националистическите, регионалистки и сепаратистки сили също са налице. Силна симпатия към каталунската кауза има и в Шотландия, посочва вестникът.Колкото повече се задълбочава битката между Мадрид и Барселона и колкото повече се окопават в бункерите си противостоящите в нея сили, толкова повече расте и нейният дестабилизиращ потенциал за политически и икономически сътресения в цяла Европа, които да събудят подобни, засега \"спящи\" или отдавна \"къкрещи\" сепаратистки настроения там, подчертава \"Гардиън\".Засега Рахой трудно, но умело и спокойно играе картите си, но политическият му капитал не е неизчерпаем и неговото правителство на малцинството е уязвимо. Ако се стигне до насилие по улиците в Каталуния, това може рязко да промени всичко.В битката за Каталуния има и важен идеологически аспект, добавя вестникът. Управляващата коалиция на Пучдемон има силен ляв уклон, повлиян от една хардлайнерската антикапиталистическа партия, която е в коалицията.Ако успее да представи кризата като борба срещу репресивния авторитаризъм на един безчувствен десен елит - както той характеризира управляващата консервативна партия на Рахой, Пучдемон може да се окаже знаменосец на идеята за радикално европейско обновление, заключава \"Гардиън\".А друг лондонски вестник - \"Дейли експрес\", още в заглавие си поставя въпроса: може ли каталунската криза да доведе до разпадането на ЕС, ако Испания наложи \"марионетен режим\" в Барселона.", "date": "2017.10.24", "title": "Какви ще са последиците от испанската криза за ЕС и света"}
{"url": "https://offnews.bg/obshtestvo/pravitelstvoto-dari-lovech-s-teren-za-gradski-park-667923.html", "text": "Правителството отне от Министерството на отбраната имот, обяви го за частна държавна собственост и го предостави безвъзмездно на община Ловеч. Теренът е с площ от 4,3 декара и ще бъде използван от местната власт за изграждане на централен градски парк, съобщи пресслужбата на Министерски съвет.Имотът е на ул. „България“ №53 в града и е застроен с 13 сгради. С друго решение беше учреден безсрочен сервитут на енергиен обект върху поземлени имоти в горски територии в полза на „Електроенергиен системен оператор“ ЕАД. Имотите се намират в землището на с. Бряговец, община Крумовград, и са с обща площ 15,062 дка. Сервитутът се учредява с цел експлоатация и ремонт на въздушен електропровод. За учредяването „ЕСО“ ЕАД ще заплати нормативно определените режийни разноски и цени.", "date": "2017.10.24", "title": "Правителството дари Ловеч с терен за градски парк"}
{"url": "https://offnews.bg/sviat/banki-telekomi-inzhenerni-kompanii-koi-firmi-napuskat-katalunia-zar-667936.html", "text": "Международните компании със седалище в Каталуния започнаха да се чудят дали регионът наистина ще обяви независимост от останалата част на Испания и какви ще бъдат последиците от това.Министърът на външните работи - Екатерина Захариева, обяви в неделя, че близо 600 компании са напуснали Каталуния на фона на несигурността. Ключовите \"Ibex\" и \"Caixabank\" пък заявиха плановете си да преместят централите си. Много други фирми от всички бизнес сектори обмислят да направят същото.Бордът на банката обяви в четвъртък, че се премества в Аликанте, за да \"защитава интересите\" на своите клиенти, акционери и работодатели. Преместването няма да включва прехвърляне на служители.Най-голямата банка в Каталуния и третата по големина в страната заяви в петък, че ще премести централата си във Валенсия, за да избегне риска да се окаже със седалище извън еврозоната, ако Каталуня стане независима.Фирмата за недвижими имоти Inmobiliaria Colonial реши в понеделник да се премести от централните си офиси в Каталуния.Компанията за инфраструктура също прецени, че ще е по-добре да премести главните си офиси извън Каталуния.Испанската телекомуникационна компания Cellnex също одобри в понеделник да се премести от Барселона в Мадрид.Текстилната фирма заяви в петък, че ще напусне Каталуния и ще постави седалището си в Мадрид.Просеко и винопроизводителите Freixenet и Cordoníu се стараят да преместят офисите си, но все още не е обявено официалното решение за това. Акциите на биотехничната компания скочиха миналата седмица, след като тя обяви, че може да премести централата си от Барселона в Мадрид. Това най-вероятно ще повлияе на окончателното решение да фирмата да се измести. Телекомът Eurona обяви миналата седмица, че централата й ще се премести от Барселона в Мадрид.", "date": "2017.10.24", "title": "Банки, телекоми, инженерни компании: кои фирми напускат Каталуния заради кризата"}
{"url": "https://offnews.bg/temida/shte-ostane-li-spas-aleksandar-v-aresta-sadat-reshava-dnes-667905.html", "text": "Софийският градски съд ще реши днес дали да остави в ареста Спас Василев. Мъжът от Кочериново измами десетки хора чрез фалшив профил във Фейсбук под името Александър Николов.Откраднал снимката и малкото име от регистрацията на млад французин от Лион - Александър Мартинез, който пише, че работи за Air France.Години наред Спас от Кочериново използвал фалшивата самоличност, за да обещава по-евтини пътувания и да продава невалидни самолетни билети. Така завлякъм десетки хора с хиляди лева.Миналата седмица съдът го остави в ареста.ГДБОП заключи фалшивия профил на Василев. На водещата снимка на страницата му има съобщение, на което пише, че страницата е иззета от ГДБОП-МВР, защото е използвана за престъпления.Василев е обявен за общодържавно издирване през 2012 г., а през 2016 г. по искане на Софийска районна прокуратура е пуснат за издирване в Шенгенската информационна система. Обвинен е за измама по дело от 2012 г. във Варна за 490 лв. Срещу него има започнати разследвания в София, Благоевград, Дупница и Варна, като нито едно от тях не е било прекратено, а само тези от Благоевград и Дупница са срещу неизвестен извършител. Разследването, за което е задържан Василев, е от Варна.Разследванията срещу задържания ще бъдат обединени в едно дело и прокуратурата в понеделник ще поиска от съда той да остане за постоянно в ареста.", "date": "2017.10.24", "title": "Ще остане ли Спас-Александър в ареста? Съдът решава днес"}
{"url": "https://offnews.bg/turizam/shte-razrabotvame-obshti-turisticheski-produkti-sas-sarbia-667925.html", "text": "Правителството одобри проект на меморандум за разбирателство между българското министерството на туризма и сръбското министерство на търговията, туризма и телекомуникациите за сътрудничество в областта на туризма. Ресорните министерства ще насърчават укрепването на взаимодействието в сектора и ще насърчават създаването и разработването на съвместни туристически продукти, които да бъдат конкурентоспособни на трети туристически пазари. Идеята е те да бъдат рекламирани и пласирани съвместно.Страните ще стимулират сътрудничеството в рамките на Световната организация по туризъм към ООН, Организацията за черноморско икономическо сътрудничество, в рамките на осъществяването на Стратегията на ЕС за Дунавския регион, както и с други международни организации по туризъм, в които членуват.Меморандумът предвижда ресорните министерства да си съдействат за подобряването на туристическия поток между двете държави.", "date": "2017.10.24", "title": "Ще разработваме общи туристически продукти със Сърбия"}
