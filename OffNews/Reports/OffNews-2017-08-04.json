{"url": "https://offnews.bg/offtopic/uvolniha-ispanski-chinovnik-ne-stapval-na-rabota-10-godini-662106.html", "text": "Законодателното събрание в гр. Валенсия уволни чиновник, който не е ходил на работа цели 10 години, съобщава economic.bg, позовавайки се на испанския тв канал La Sexta.Уволненият чиновник се казва Карлес Ресио. Всяко сутрин в 7 часа той отивал до офиса си, за да се регистрира, после излизал, а в края на работния ден отново отивал да \"работното си място\", за да се регистрира, че е приключил работа.В свободното си време Ресио рисувал комикси, докато получава заплата от 50 000 евро годишно.В момента Законодателното събрание се чуди и каква санкция да наложи на неговия началник, който десетилетие не се усетил, че служителят му отсъства от работа. ", "date": "2017.08.04", "title": "Уволниха испански чиновник, не стъпвал на работа 10 години"}
{"url": "https://offnews.bg/bojni/mejuedar-shte-spechelia-300-miliona-dolara-za-36-minuti-662119.html", "text": "Дори Неймар е \"бедняк\" до Флойд Мейуедър. Мистър Пари разкри финансовите си планове за мача с Конър МакГрегър.Бившият световен шампион по бокс за професионалисти в 5 категории ще спечели поне $300 милиона от боксовия си мач срещу ирландския ММА боец.“Не говорим за договор за 4 или 5 години. За 36 минути аз ще заработя $300 милиона или повече. За 36 минути!”, заяви Мейуедър.Явно американецът два цели 12 рунда на Конър. Мнозина спецове предрекоха, че ирландецът ще финишира към 5-6 рунд.Двубоят между Мейуедър и Макгрегър ще се проведе на 26 август в Лас Вегас и ще се играе по правилата на бокса в средна категория.", "date": "2017.08.04", "title": "Мейуедър: Ще спечеля 300 милиона долара за 36 минути"}
{"url": "https://offnews.bg/sviat/dve-detca-i-pilot-zaginaha-v-samoletna-katastrofa-v-shvejtcaria-662108.html", "text": "При катастрофа на малък самолет в алпийския масив Дяволеца в Швейцария загинаха две деца на 14 години и пилота, съобщава местната полицията, цитирана от Франс прес и БТА.Седемнайсетгодишно момиче е тежко пострадало при днешната катастрофа, причините за която се разследват.Жертвите са били на младежки лагер на организацията\"Аеро-кльоб дьо Сюис\", посветен на авиацията, който се провежда за 35-и път.Според полицията пилотът е бил опитен. Инцидентът е станал с втората за деня група, с която е летял. Местен представител, отговарящ за полетите в околността, каза, че пилотът не е правил никакви специални маневри и демонстрации.", "date": "2017.08.04", "title": "Две деца и пилот загинаха в самолетна катастрофа в Швейцария"}
{"url": "https://offnews.bg/futbol/advokatat-s-chek-za-222-miliona-evro-izmakna-nejmar-ne-i-tcska-662098.html", "text": "Един адвокат, придружаван от още двама сътрудници, пристига в офисите на Ла Лига в Мадрид, за да откупи Неймар от Барселона. Той депозира чек за 222 милиона евро! Какво ли е да носиш листче с 222 милиона евро?Едва ли някога ще узнаем, но чувството е познато на Хуан Креспо. Това е адвокатът, нает от Неймар и компания. Първо от Ла Лига не приеха чека, но няма къде да ходят. Неймар вече е в Париж, а Креспо е прибрал хонорара.Неговият не е малък, защото води дела само от топ категория. OFFNews припомня, че Кастро е работил и за български клуб. Васил Божков, тогава собственик на ЦСКА, нае светилото през 2004 година по случая \"Лео Лима и Родриго Соуса\".Двамата бразилци избягаха заради две неплатени заплати.  Така ЦСКА остана и без играчи, и трябваше да плати цялата сума от 2,6 милиона долара на Васко да Гама. В Спортния съд в Лозана се събра тежката артилерия. Адвокат на бразилците беше самият Мишел Зен-Руфинен, бивш генсек на УЕФА , втори човек в европейския футбол дълги години.ЦСКА бе представен от изп. директор Лазар Василев, а интересите на клуба защитаваха Хуан Креспо и Тодор Табаков. Основно внимание арбитърът проф. Карвайо тогава отдели на бившия треньор на \"армейците\" Стойчо Младенов и администратора Димитър Диев.ЦСКА загуби и обжалването, Креспо нямаше какво да направи. Заплатите не бяха дадени - факт, въпреки че от ЦСКА твърдяха как ги превели, но Соуса и Лима нарочно не ги взели. Имаше и други съмнения за вътрешно предателство, но не това е темата.Иначе Хуан Креспо е роден в Мадрид преди 57 години, но кариерата му е свързана с Валенсия. Започва първо там работа в областната футболна федерация. Завършва право в местния университет, после има още няколко квалификации от висши училища в Мадрид.Преподава спортно право по цял свят - Европа, Азия и Ню Йорк. Няма испански клуб, който да не е ползвал услугите му. Десетки са грандовете от всички континенти, допитвали се до него.Участва и при защитата на федерации, като е активна страна по допинг скандала в испанското колоездене. Участва в законови промени на ФИФА и Европарламента.Неймар не е първата звезда, която търси услугите му. Зинедин Зидан подписва личните си контракти с помощ от Креспо. Същото важи за десетки звезди.Лео Меси също нае Креспо тази година, когато беше наказан да не играе 4 мача за Аржентина.  Съдът в Лозана не намери доказателства, че звездата е напсувал наистина страничния рефер на мач  с Чили.  И Меси спечели.Явно Креспо е голямата звезда в този бизнес. Няма начин да бъде поверен на друг чек за 222 милиона евро. Не и от хора, които имат парите да наемат всеки адвокат на света!", "date": "2017.08.04", "title": "Адвокатът с чек за 222 милиона евро измъкна Неймар, не и ЦСКА"}
{"url": "https://offnews.bg/futbol/berbatov-i-stilian-petrov-nosiat-kasmet-na-beroe-662112.html", "text": "Берое имаше малко фенове на стадион \"Овча купел\" срещу Славия, но какви! Последните двама големи капитани на България - Стилиян Петров и Димитър Бербатов седнаха в ложите заради заралии.Двамата са първи приятели с треньорския щаб на гостите - Александър Томаш, Константин Мирчев и Тодор Кючуков. Томаш, Мирчев, Стенли и Мартин Петров дори деляха една квартира в квартал \"Изток\" като млади играчи на ЦСКА. После там се настаниха Бербо и баща му Иван.Та прочутите привърженици донесоха късмет на Берое за първа победа в първенството. И то каква! \"Зелените\" пометоха 4:1 Славия като гост.Съперниците направиха повече от добър мач, като се има предвид че температурата гонеше 37 градуса. Дори в края на срещата беше мор.Берое тресна гредата преди да открие чрез Охене, който завърши изключително красива комбинация. Така приключи първата част.Ивайло Димитров - Косъма изравни след почти час игра, но надеждата на \"белите\" за обрат бяха съсечени. Педро Еуженио вкара два пъти много майсторски, а между тях Стефан Велков си набута автогол.Така Берое продължава без загуба - три равенства и успеха. Ако Бербатов наистина слезе на терена, като нищо ще се намести в тройката.", "date": "2017.08.04", "title": "Бербатов и  Стилиян Петров носят късмет на Берое"}
{"url": "https://offnews.bg/koloezdene/uporito-poni-se-nadbiagva-s-koloezdachite-v-obikolkata-na-polsha-vide-662115.html", "text": "Много сладък епизод развесели Обиколката на Полша, която завърши днес. Пони реши да се включи в колоната по улиците на едно от селищата.Кончето явно се забавляваше, а и взе присърце спортното състезание. Колоездачите внимателно го заобикаляха и продължаваха напред.Истински майстор се оказа Роман Майкин от тима на Газпром-РусВело. Руснакът издебна отклонение на трасето и с майсторско движение с ръка насочи понито извън трасето.Отборът не пропусна да се похвали с видеото на страницата във фейсбук. Клипът стана веднага тотален хит в социалните канали.Белгиецът Дилан Тьонс (BMC Racing) направи достатъчно в последния етап, за да задържи крайната победа. Втори остана местният любимец Рафал Майка от Bora-Hansgrohe.", "date": "2017.08.04", "title": "Упорито пони се надбягва с колоездачите в Обиколката на Полша (видео)"}
{"url": "https://offnews.bg/politika/tcacheva-shte-ima-pravila-koito-da-garantirat-razsledvane-na-glavnia-662111.html", "text": "Министърът на правосъдието Цецка Цачева заяви, че вече има одобрена мярка за разработване на правила, гарантиращи възможността за разследване на главния прокурор.Тя допълни, че правилата са разписани в пътната карта според препоръките по анализа и доклада на европейските прокурори. „Представих тази пътна карта на ВСС. Тя беше одобрена, като администриращите магистрати я допълниха с две нови мерки. Що се отнася до ангажиментите на правителството, в частност на МП, тъй като там мерките са за различните институции, които имат отношение към прокуратурата - наше задължение е да се преосмислят текстове в Наказателния кодекс. Има работна група за това - длъжностните престъпения да бъдат не само по отношение на лицата, заемащи държавна служба, а и на такива, които са ангажирани в търговски дружества, търговски фирми, банки“, заяви министърът.\"Що се отнася до конкретната препоръка, която с основание създава интерес, няма предложение за излизане на следствието извън прокуратурата, за да бъде разследван главният прокурор. Става дума да се разпишат правила, които да гарантират възможността за разследване на главния прокурор. Това е препоръка 40, по нея има предвидена и одобрена мярка за разработване на правила, за да има огледалност по хоризонтала за разследване на така наречените \"трима големи\", каза Цачева, цитирана от БГНЕС.Изявлението на Цачева стана по време на представяне на приоритетите на оглавеното от нея министерство, а по думите и основните приоритети на министерството са гарантиране на ефективна, бърза и справедлива съдебна власт и институционален ред за борба с корупцията.Тя определи, че за да се изпълнят част от приоритетите на министерството е нужна актуализирана стратегия за съдебна реформа.Министърът заяви, че единният орган за борба с корупцията по високите етажи ще бъде ситуиран около Комисията за отнемане на незаконно придобито имущество към ДАНС. Комисията ще бъде натоварена допълнително с компетентности именно по противодействие на корупцията, а председателят и ще се избира от Народното събрание.", "date": "2017.08.04", "title": "Цачева: Ще има правила, които да гарантират разследване на главния прокурор"}
{"url": "https://offnews.bg/futbol/kultov-iurgen-klop-hofenhajm-e-selo-662104.html", "text": "Ексцентричният германски мениджър на Ливърпул Юрген Клоп сподели, че с нетърпение очаква плейофа в Шампионската лига срещу германския Хофенхайм. Тимът от \"Анфийлд\" ще гостува в родината на специалиста на 15 август, когато е първият сблъсък в Германия. Реваншът в Ливърпул е седмица по-късно.\"Много интересен жребий. Всъщност точно това очаквах, когато видях възможните съперници. Ясно беше още от първия момент, в който разбрахме съперниците, че няма да бъде лесно.Падна се Хофенхайм и със сигурност няма да бъде лесен мач. Но не трябва да забравяме какво са си помислили и те, когато са видели жребия – това не е най-доброто, което можехме да изтеглим\", сподели Клоп.\"Хофенхайм е много интересен клуб. Имат много наистина добри млади футболисти. Загубиха двама от тях Себастиан Руби и Никлас Зюле, които преминаха в Байерн.Те също имат много млад мениджър, само 30 годишен, много талантлив човек. Това ще бъде истинско предизвикателство, но го очаквам с нетърпение. Районът там е страхотен. Хофенхайм е повече село, отколкото град\", каза още той.", "date": "2017.08.04", "title": "Култов Юрген Клоп: Хофенхайм е село"}
{"url": "https://offnews.bg/politika/tcariat-pozdravi-balgaria-i-makedonia-za-skliuchenia-priatelski-dogovo-662109.html", "text": "Договорът за приятелство, добросъседство и сътрудничество между България и Македония е успешен завършек на дългогодишни дипломатически усилия и една много навременна инициатива на двете правителства, коментира Симеон Сакскобургготски.Дано и ратифицирането на договора от националните парламенти също бъде факт, призова той в позиция, публикувана в сайта kingsimeon.bg.", "date": "2017.08.04", "title": "Царят поздрави България и Македония за сключения приятелски договор"}
{"url": "https://offnews.bg/tenis/otkradnaha-vsichki-trofei-na-roberta-vinchi-662117.html", "text": "Без всички трофеи остана най-именитата италианска тенисистка Роберта Винчи. Тя се оплака в Туитър, че е била посетена от крадци.\"Обичайно никога не говоря за личния си живот, а само за спорта, но ще направя изключение\", написа Винчи, \"Преди няколко дни в дома ми в  Таранто е нахлула група крадци.Сред откраднатите неща има такива, които нямат материална стойност лично за мен, а несравнима емоционална. Това са трофеите, които съм спечелила през кариерата\", добави Винчи.\"От времето, когато взех за първи път ракетата, аз работих неуморно за постигане на целите си. Тези отличия, макар и да са символи, ми напомнят за всеки ден на корта\".Винчи е изключително успешна на двойки, като е печелила абсолютно всички турнири от Големия шлем. С партньор има още 25 трофея от WTA, но не е лоша и на сингъл с 10 титли.В момента е 37-а в ранглистата , като най-предното й класиране  е от миналата година - седмо. Помним я и от турнира в София през 2012 година. Тогава италианката загуби полуфинала от бъдещата шампионка Надя Петрова.", "date": "2017.08.04", "title": "Откраднаха всички трофеи на Роберта Винчи"}
{"url": "https://offnews.bg/sviat/goreshtata-valna-lutcifer-vinovna-za-zhegite-na-balkanite-vze-2-zhert-662094.html", "text": "Рекордни горещини предизвикаха пожари в редица страни на Балканите, а в Румъния взеха втора жертва в рамките на два дни, съобщава БТА.Температурите на много места превишиха 40 градуса, което накара властите в десет страни, включително Сърбия, Босна, Хърватия и Румъния, да обявят червен код за опасни метеорологични условия.Горещата вълна, която засегна най-силно Италия и страните на Балканите, но също и южните части на Полша, беше наречена \"Луцифер\".Множество пожари обхванаха гори и храсти в Босна, Хърватия, Сърбия и Албания. В Хърватия електропреносната мрежа е затруднена в резултат на рекордното потребление на ток заради климатиците.Черногорските метеоролози съобщиха, че температурите са достигнали 42 градуса. В Белград на обяд са измерени 39 градуса на сянка, а службата за бърза помощ се е намесила над 30 пъти.В Румъния двама мъже от североизточния окръг Яш бяха приети в болница в критично състояние, след като работили на полето. Единият по-късно почина. Вчера в източния град Галац 60-годишен мъж е колабирал на улицата и е получил фатален сърдечен удар заради горещината.Един човек е починал от жегите и в Полша.Гърция, която се бори с десетки пожари, някои от които запалени умишлено, изпрати два самолета за гасене на пожари в съседна Албания, където огънят бушува на трудно достъпен терен.Над 300 пожарникари и войници се опитват да овладеят 75 пожара в Албания. Страната вече поиска спешна помощ от Европейския съюз.В Италия производителите на грозде започнаха да събират реколтата седмици по-рано от обичайното заради опасения, че прекомерните горещини може да съсипят гроздето.Регулировчик от Белград заяви за Ройтерс, че само за два часа от дежурството му е видял четирма души да припадат на улицата от изтощение в резултат на жегата.Изключително горещото време се очаква да продължи и през уикенда преди леко захлаждане в началото на следващата седмица и нова гореща вълна след това, прогнозират метеоролози.", "date": "2017.08.04", "title": "Горещата вълна Луцифер виновна за жегите на Балканите, взе 2 жертви"}
{"url": "https://offnews.bg/politika/i-gruevski-pregovarial-s-balgaria-za-dogovor-za-priatelstvo-no-se-otm-662095.html", "text": "Лидерът на ВМРО - ДПМНЕ Никола Груевски, който беше министър-председател на Македония в продължение на 10 години, е преговарял с България за договор за добросъседство.Новината съобщи в  вицепремиерът и лидер на ВМРО-БНД Красимир Каракачанов.Това, което направи Заев, Груевски на няколко пъти беше на крачка да го направи, но най-вероятно външнополитически фактори не му позволиха. Малко известен е фактът, че преговори за същото нещо се водеха с Груевски по време на предишното правителство на Борисов и на два пъти нещата бяха стигнали до подписване. И в последния момент самият Груевски се отмяташе. Можем да се досетим кой му е повлиял, като знаем какви бяха неговите икономически връзки с Белград, заяви Красимир Каракачанов.В момента ВМРО-ДПМНЕ води агресивна кампания в Скопие срещу договора за приятелство с България и ще гласува против ратификацията му в македонския парламент.", "date": "2017.08.04", "title": "И Груевски преговарял с България за договор за приятелство, но се отметнал в последния момент"}
{"url": "https://offnews.bg/ikonomika/sofarma-trejding-finalizira-pridobivaneto-na-srabskata-kompania-lekovi-662096.html", "text": "Софарма Трейдинг, най-голямата българска кампания по приходи в сектор „Фармация“, обяви днес приключването на сделката по придобиването на сръбската компания Lekovit – най-бързо развиващия се местен търговец на едро с лекарства през последните 3 години в Сърбия.С придобиването на 70% от дяловете на базираната в Шабац компания, Софарма Трейдинг става мажоритарен собственик, а д-р Драган Петрович, досегашния собственик на Lekovit, ще задържи останалите 30% от дяловете на предприятието. Това стана възможно след като Сръбската комисия за защита на конкуренцията одобри безусловно сделката в края на миналия месец.Както вече беше обявено, д-р Драган Петрович ще продължи да изпълнява ролята на Изпълнителен директор, който ще отговаря пряко на Изпълнителния директор на Sopharma Trading d.o.o Bеograd. Той ще се присъедини и като член на ръководния екип на Софарма Трейдинг АД, и ще работи върху тясната интеграция на операциите на Lekovit с тези на дъщерното дружество на компанията в Сърбия.Партньорството между двете компании ще съчетае иновативния диверсифициран бизнес модел на българския инвеститор с местните знания и високата репутация на сръбската компания с цел изграждане на силен играч с национално присъствие на сръбския пазар. Обединението ще доведе със себе си и внедряването на иновации и налагането на място на водещи световни практики и съвременни технологии, които Софарма Трейдинг използва в модела си на работа у нас.В краткосрочен план Софарма Трейдинг и Lekovit ще се фокусират върху запазването на стойността на сръбската компания и създаването на синергия между двете дружества, чрез успешна интеграция на техните процеси.„Придобиването на Lekovit е първата крачка към нашата експанзия в региона. Плановете ни за в бъдеще включват изграждането на пълния бизнес модел, който Софарма Трейдинг развива в България“, заяви Димитър Димитров, Изпълнителен директор на Софарма Трейдинг АД. „Към момента основната ни цел е да запазим високата репутация на Lekovit. И това което ясно виждаме е, че хората, работещи там са ключовият елемент, който изгражда тази репутация. Убеден съм, че комбинирайки опитът и възможностите на двата екипа и нашата силна интеграционна програма, няма да успеем да пропуснем нито една бизнес възможност и ще осъществим в пълна степен нашия план за взаимодействие. Ще се учим един от друг и ще растем заедно! \"", "date": "2017.08.04", "title": "Софарма Трейдинг финализира придобиването на сръбската компания Lekovit"}
{"url": "https://offnews.bg/futbol/naj-skapiat-futbolist-predi-20-godini-struvashe-10-pati-po-malko-graf-662097.html", "text": "Неймар вече и официално е най-скъпият футболист в света, след като ПСЖ плати 222 милиона евро на Барселона. Това прави 198 милиона паунда, като бразилецът ще прибира по 500 000 паунда на седмица!Говорим в британска валута, защото \"Дейли мейл\" направи ретроспекция на най-скъпите трансфери във футбола за последните 20 години. Изводът е интересен - цените скачат в чудовищни темпове.Преди 20 години най-скъпият футболист отново е бразилец - Роналдо. Интер купува головата машина от Барселона (още едно съвпадение). Плаща 19,7 милиона паунда. Или точно 10 пъти по-малко от парите за Неймар.Тогава сумата е наречена космическа. И питат Морати дали е луд да дава подобни пари. \"Беше прищявка\", отвръща Морати, като едва ли дори бизнесмен от неговия калибър е предполагал, че 20 години по-късно за толкова пари Ман Сити не може да си намери ляв бек.Иначе рекордните трансфери, както сами се убеждавате, излизат доста успешни. Единственото сериозно разочарование е Денилсон. Бетис чупи рекорда с 22 милиона паунда за бразилското чудо от Сао Пауло през 1998 година. Връзва го с 11-годишен договор! И неустойка от 260 милиона паунда!\"Дейли мейл\" припомня, че само 8 години по-късно чудото се съгласява да мине проби в Портсмут, само и само да се уреди с някакъв договор. Последно следите му се губят в гръцкия Кавала, където не записва и мач, преди да слезе окончателно от сцената.", "date": "2017.08.04", "title": "Най-скъпият футболист преди 20 години струваше 10 пъти по-малко (графика)"}
{"url": "https://offnews.bg/futbol/spas-rusev-obeshta-levski-minava-na-druga-stcena-evropejska-662100.html", "text": "Безоблачно бъдеще за Левски обеща главният акционер Спас Русев. Той коментира пред \"Гонг\" назначението на италианския треньор Делио Роси по интересен начин.\"Целият процес за избор на нов треньор протече по един доста необичаен начин, нетрадиционен за футбола, с абсолютна прозрачност. Николай Митов знаеше, че преговаряме с треньори, Роси знаеше, че говорим с Грант, Грант знаеше за Роси.Благодаря на Николай Митов, който абсолютно професионално си изпълняваше задълженията. Всеки друг би си тръгнал. Ние не го сменяме, защото е слаб треньор, той винаги ще е част от Левски. Отборът просто минава на друга сцена, искаме европейски треньор, европейски играчи, за да наваксаме това, което сме пропуснали в последните 10 години\", обясни Русев.\"Делио Роси е много интересен характер. Той прекарва повече време на тренировъчното игрище, интересуваше се от най-малките детайли. Когато дойде време да обсъждаме къде ще живее, той каза - това не ме интересува, аз по 20 часа от денонощието съм на стадиона. Аз ще му дам цялата си подкрепа, да се чувства комфортно\", добави той пред “Гонг”.\"Двама души са недоволни - и Грант, и Николай Митов. Но аз се опитах да го направя по най-прозрачния начин. Управителният съвет взе решение, кое ще е най-полезното за Левски. Получих СМС от Грант, след като избрахме Роси, няма проблеми. Двамата имаха различни финансови претенции. Но не дойдоха в България заради парите.И двамата дойдоха, защото виждат в Левски потенциал. Грант заяви, че вижда в Левски \"спящ гигант\". Ако я нямаше историята на клуба, нямаше как да ги доведа\", добави собственикът.В интерес на истината, Спас Русев хвърли луди пари това лято, като освен треньор докара 11 нови играчи. Перлата в селекцията - Габриел Обертан, още чак дебют", "date": "2017.08.04", "title": "Спас Русев обеща: Левски минава на друга сцена, европейска"}
{"url": "https://offnews.bg/obshtestvo/domashen-arest-za-mazha-pribral-pistoleta-ot-samoubijstvoto-v-park-la-662105.html", "text": "Районният съд в Пловдив постанови по-леката мярка \"домашен арест\" за 74-годишния Симеон Стоев, който беше задържан, след като стана ясно, че е взел пистолета, с който се самоуби бизнесменът Данаил Божилов в пловдивския парк \"Лаута\".Стоев е заявил в съдебната зала, че е взел пистолета, защото не е искал да изчезне важна улика, а по-късно възнамерявал да го предаде на полицията. Той също така се уплашил, че младежи, които се разхождат в парка, могат да се наранят с оръжието, предаде БНТ.Съдът прие доказателствата, които свързват бившия военен с изчезването на оръжието, с което бизнесмена Божилов се е самоубил. Според магистратите обаче, чистото съдебно минало на задържания и неговото тежко здравословно състояние, дават основание той да бъде под домашен арест.Стоев има три стенда на сърцето, страда от Алцхаймер, а също така е с призната 75-процентова инвалидност. Оръжието, с което би извършено самоубийството бе намерено в специален тайник в къщата на Стоев, заедно с друго, към което имаше и боеприпаси. ", "date": "2017.08.04", "title": "Домашен арест за мъжа, прибрал пистолета от самоубийството в парк Лаута"}
{"url": "https://offnews.bg/sviat/erdogan-naredi-spetcialni-drehi-za-zatvornitcite-giulenisti-tcvetat-i-662101.html", "text": "Президентът на Турция Реджеп Таип Ердоган е разпоредил затворниците, обвинени във връзка с преврата в страната от 15 юли миналата година, да бъдат облечени с еднакви дрехи, различаващи се от тези на останалите затворници в турски затвори, а Министерство на правосъдието на Турция трескаво се зае със задачата да проектира новите облекла.За определянето на характеристиките на дрехите са ангажирани ръководителите на шивашките ателиета за затворнически дрехи, както и текстилни инженери.Комисията, която решава как ще бъдат облечени затворниците гюленисти, е решила, че те трябва да бъдат облечени в дрехи от вълна алпака. Платът според турските власти е съобразен с климатичните условия в страната.Експертите също така са заседавали и относно цвета на дрехите, като накрая са се спрели на цвета на сушените бадемови ядки, пише , цитирайки Анадолската агенция. В.“Хюрриет“ публикува статия, посветена на разгадаването на символиката на цвета, в която се пише, че нюансът на бадемовите ядки е предпочитан за декорация на бани, тоалетни и градини. Пробни модели вече се шият, които ще очакват одобрение от правосъдното министерство. Получи ли се то, затворниците ще трябва да изработят около 50 000 костюма в цвета на сушените бадемови ядки. В речта си по повод навършване на една години от преврата срещу него, Ердоган нареди обвиняемите да се обличат еднакво като онези от тъмницата в Гуантанамо. Затворът в Гуантанамо е известен с металните клетки, в които затварят заловени терористи и с това, че попадналите на това място нямат присъди.", "date": "2017.08.04", "title": "Ердоган нареди специални дрехи за затворниците гюленисти, цветът им предпочитан за украса на тоалетни"}
{"url": "https://offnews.bg/obshtestvo/balgaria-vse-po-barzo-se-prevrashta-v-strana-na-negramotni-hora-662053.html", "text": "13.8% са преждевременно отпадналите деца от българските училища през 2016 година по данни на Евростат, публикувани на 2 август. Те показват обръщането на положителната до 2011 година тенденция у нас и задълбочаването на проблема с бързи темпове, едни от най-бързите в ЕС. На този фон са второстепенни проблемите, че страната ни се отдалечава от ангажимента си към европейските партньори - отпадналите да са под 11% до 2020 г., и че високият им процент е бариера пред европейското финансиране.Какво показват данните?През 2005 г. преждевременно напусналите училище в родината ни са били цели 20.4%. По същото време средният процент за ЕС-28 е 15.7. България не е най-зле. Тогава в Испания отпадат 31% от децата, в Италия - 22.1%, в Малта - 33%, а в Португалия - цели 38.3%. И все пак в Словения например те са 4.9%, в Хърватия - 5.1%, в Полша - 5.3%, в Чехия - 6.2%.От 2005 г. процентът у нас започва плавно да спада и през 2010 г., когато стратегия \"Европа 2020\" изисква постигането на среден процент в ЕС под 10 до 2020 г., у нас той е 12.6%. През 2011 година, когато предучилищното обучение става задължително и за 5-годишните, страната ни вече стои доста по-добре на фона на останалите със своите 11.8%. Още повече, че ангажиментът на страната ни е до 2020 г. процентът да се свие до 11, което тогава изглежда напълно реалистично.От 2012 досега обаче започва влошаване, делът се увеличава всяка година, вероятно и в резултат на демографските тенденции у нас.Миналата година, когато средният процент за ЕС-28 е 10.7, редица европейски държави отбелязват завиден успех. Някои от тях успяват да свият наполовина дела на преждевременно отпадащите. Най-забележителните постижения са в Португалия и Испания. В Португалия от 38.3% през 2005 г. делът намалява до 14% през 2016-а. В Испания от 31 се свива на 19%, в Италия - от 22.1% на 13.8%. Данните за Люксембург са от 13.3% на 5.5%, за Гърция - от 13.3% на 6.2%.От 2012 до 2016 г. България отчита 2-процентно увеличение. По-голямо е то само в Словакия, но все пак там повишението е от 5.1% на 7.4%.За същия период увеличение отбелязват още:Чехия - от 4.9 на 6.6%;Естония - 10.6% на 10.9%;Унгария - от 11.4% на 12.4%;Румъния - от 18.1% на 18.5%;Словения - 4.2% на 4.9%;Швеция - 6.6% на 7.4%;Исландия - 19.7% на 19.8%.", "date": "2017.08.04", "title": "България все по-бързо се превръща в страна на неграмотни хора"}
{"url": "https://offnews.bg/protesti/sblasatci-i-raneni-na-protest-na-zemedeltci-v-kavarna-662093.html", "text": "Стотици недоволни граждани се събраха днес пред кметството в Каварна, за да оспорят решението на екоминистъра Нено Димов да забрани строителството в Крайморска Добруджа.Протестиращите дори поставиха ултиматум на премиера Борисов, че ако не изпълни желанията им, ще блокират със земеделска техника пътя за Румъния.По време на днешния протест имаше и сблъсъци между полиция и протестиращи, съобщи \"Фокус\". Недоволните заявиха, че сградата на общината остава блокирана и няма да допуснат провеждането на обществено обсъждане във връзка с разработването на Интегрирания план за управление на защитена зона „Комплекс Калиакра”.Във връзка с протестите министър Нено Димов даде извънредна пресконференция, с която да се опита да успокои страстите.От събитието стана ясно, че ще се поиска за новия програмен период да бъдат насочени средства по Програмата за развитие на селските райони за компенсаторни мерки заради забраната за строителство в защитената зона \"Калиакра\".\"В Програмата за развитие на селските райони ще започне обсъждане на компенсаторни мерки. Това е нещо, което се случва в другите държави и което е съвсем реално да бъде случено в България, за да могат да бъдат компенсирани нееднократно собствениците на земи, които трябва да защитават определени хабитати по Директивата за хабитатите и Директивите за птиците\", заяви днес екоминистърът.Той каза, че жителите на региона могат да се възползват и от Оперативната програма \"Околна среда\", която предвижда ресурс за местни инициативни групи, работещи по възстановяване на хабитатите на птиците. Може да се използва и програма \"Лайф\", която е специално направена от ЕК.Ако българската държава не беше издала забрана за строителство в защитената зона, преминавахме към наказателна фаза, което означава ефективна еднократна санкция в размер на няколко милиона евро, каза днес Нено Димов. Той не знае колко голяма би могла да бъде санкцията за страната, но посочи, че тя се определя по формула, като има и ежедневна глоба в размер на 20 хил. евро до момента, в който не бъдат изпълнени исканите мерки.", "date": "2017.08.04", "title": "Сблъсъци и ранени на протест на земеделци в Каварна"}
{"url": "https://offnews.bg/kultura/kandidatite-za-shef-na-filmovia-tcentar-iskat-da-se-sastezavat-na-zhiv-662102.html", "text": "И тримата допуснати в конкурса за директор на Националния филмов център - Александър Донев, Владимир Гюров и Любомир Янакиев, настояват изслушването им пред комисията да се предава на живо в нета.Тримата днес внесоха писмо до министъра на културата Боил Банов, в което се посочва: \"За пореден път във филмовите среди се говори, че конкурсът отново ще бъде провален и няма да бъде избран никой. Смятаме, че най-добрият начин да бъдат неутрализирани тези слухове е Министерството на културата да осигури максимално прозрачна и обективна процедура за провеждане на конкурса.\"Съгласни сме българската общественост да получи информация за провеждането на процедурата по изслушване на кандидатите за изпълнителен директор на ИА \"НФЦ\" чрез предаване на живо по интернет или по друг подходящ начин (например присъствие на представители на масмедии по време на изслушването), пишат Донев, Гюров и Янакиев до министъра на културата.Сегашният и.д. директор на филмовия център Камен Балкански е назначен през септември 2015 г.Основната задача пред новия шеф на НФЦ, освен обичайното разпределение на държавни средства (бюджетът на НФЦ е около 13,5 милиона лева), е реформиране на системата за организация и работа в българското кино. Това трябва да се извърши чрез промени в съществуващата нормативна уредба - Закон за филмовата индустрия и свързани с него Правилник и други наредби.УВАЖАЕМИ ГОСПОДИН БАНОВ,Предстои провеждане на обявения през месец февруари 2017 г. конкурс за Изпълнителен директор на ИА \"Национален филмов център\".Вие сте добре информиран, че от 2008 г. до днес от Министерството на културата са проведени шест процедури за избор на Изпълнителен директор на ИА \"НФЦ\". При четири от тях не беше избран никой от кандидатите за длъжността.За пореден път във филмовите среди се говори, че конкурсът отново ще бъде провален и няма да бъде избран никой. Смятаме, че най-добрият начин да бъдат неутрализирани тези слухове е Министерството на културата да осигури  максимално прозрачна и обективна процедура за провеждане на конкурса.Обръщаме се към вас със следните предложения:- съгласни сме българската общественост да получи информация за провеждането на процедурата по изслушване на кандидатите за изпълнителен директор на ИА \"НФЦ\" чрез предаване на живо по Интернет или по друг подходящ начин (например присъствие на представители на масмедии по време на изслушването). Подобно намерение изразихте и Вие в предаването на БНТ \"Денят започва с култура\" на 29 юли 2017 г.;- настояваме в публичната информация за процедурата да бъде включена и дискусията между членовете на комисията, въз основа на която ще бъде взето окончателното решение;- настояваме освен крайната оценка на всеки от кандидатите да бъдат публично оповестени и копия от оценъчните карти на всеки член на комисията за всеки отделен кандидат. Изразяваме надеждата, че комисията ще бъде сформирана от хора, които имат професионалната компетентност да оценяват кандидатите по критериите, зададени в оценъчните карти. С уважение,от допуснати кандидати за участие в конкурса :Любомир ЯнакиевВладимир ГюровАлександър ДоневСофия, 04.08.2017 г.", "date": "2017.08.04", "title": "Кандидатите за шеф на филмовия център искат да се състезават на живо в нета"}
{"url": "https://offnews.bg/obshtestvo/izsledvat-vodata-na-sofia-kato-hrana-661958.html", "text": "Водата е храна, затова подхождаме много отговорно към нейното изследване. В това уверява Весела Стефанова, която отговаря за Лабораторния изпитвателен комплекс (ЛИК) на Софийска вода. 12 000 изследвания се правят тук на месец, а точките за мониторинг на това, което тече от чешмите ни, се намират във всички краища на града. Например - баклавария в центъра на Горубляне, пицария в Драгалевци, кафене в Требич, склад за дървен материал в Бенковски, пощенски клон в Красна поляна, аптека в Красно село, бакалии, детски градини и т.н. във всички райони на столицата и околните села. Пунктовете за взимане на проби са общо 78 на брой, като те се взимат всеки ден, уточнява Стефанова.Местата са съгласувани с РЗИ и могат да се видят на новата платформа на онлайн страницата на \"Софийска вода\" на адрес www.sofiyskavoda.bg/water_stops.aspx?a=3 Тук се публикуват месечни доклади с резултатите от изследваните пунктове с обширна информация. Един път годишно пък се пускат доклади за показатели, които почти не се променят, обяснява Стефанова. Във водата ни никога не е имало олово, арсен, живак, пестициди, добавя инженер-химикът. Весела е категорична не само че да се пие от чешмите в София е напълно безвредно, но и че водата ни е много хубава. София я получава в едни райони от язовир Искър, в други от Бели Искър, а в трети е смесена. Водата е мека - това по въпроса за пералните, миялните и т.н. С езика на цифрите – по-малко от 2,5 немски градуса, в Северна България тя е 12 пъти по-твърда. И още полезна информация - когато в чашата водата е бяла, това означава, че е аерирана. Появили са се бели мехурчета от силното налягане. Хлорът, с който се пречиства водата пък, е летливо вещество - изпарява се след съвсем кратко време. Така че, ако усетите миризма - просто оставете чашата и изпийте водата след минути.Установявали сме помътняване на водата, желязо да се появи - имаме процедура при такива случаи. Веднага се обаждаме на колегите от експлоатация да вземат мерки. Важно е хората да ни сигнализират във всички случаи, когато се усъмнят, че нещо във водата им не е наред, казва Стефанова. \"Софийска вода\" пусна в началото на юни безплатен телефон за клиентите си - 0800 1 21 21. До 24 часа експерти от ЛИК трябва да са на мястото и да проверят качеството на водата. ЛИК е високотехнологична лаборатория, всъщност напомня клиника със сложна апаратура. Не само защото специалистите са облечени в бели престилки и обути с калцуни или заради безкрайното количество колби и шишенца с различни размери. Към респектиращите уреди със сложни за обикновения човек имена - газов хроматограф, оптичен спектрометър, оксиметър и т.н. вече се е присъединил и апарат, който изследва наличието на уран във водата на столичани. Няма, категорична е Стефанова. ЛИК чака да бъде сертифицирана за този тип изследвания, след като вече притежава необходимия уред. Досега подобни проучвания са се правели в института Пушкаров.Важно е хората да ни се доверяват, подчертава Весела Стефанова. И разсейва още един легендарен слух сред софиянци – за Кремиковци и тровенето на водата в района – там питейната вода идва от язовира чрез пречиствателните станции, а не се добива от сондажи.И това лято, водата в язовирите е в достатъчно количество, така че да задоволи нуждите на столичани. В яз. Искър към юли 2017 има близо 580 млн. кубични метра вода и в яз. Бели Искър – 13 млн. куб.м. ", "date": "2017.08.04", "title": "Изследват водата на София като храна"}
{"url": "https://offnews.bg/futbol/nejmar-otiva-v-pszh-zaradi-sartceto-ne-za-pari-662084.html", "text": "Неймар беше представен официално като футболист на ПСЖ от собственика на французите - Насер Ал-Хелайфи. Трансферът му от Барселона в Париж е главозамайващ - 222 милиона евро. \"Да, Барселона имаше интерес към нашия футболист Марко Верати. Но трансферът на Неймар няма нищо общо с тази история. Ние не си отмъщаваме.Много уважаваме Барса и легендите на този клуб. За мен Неймар е най-добрият в света. Подписа с нас, за да спечели всички възможни трофеи и да напише нови страници в историята на клуба в най-красивия град в света - Париж\", сподели босът на френския клуб.Бразилецът не пропусна да спомене бившия си клуб в началото на пресконференцията.\", каза Неймар.", "date": "2017.08.04", "title": "Неймар отива в ПСЖ заради сърцето, не за пари"}
{"url": "https://offnews.bg/izvan-terena/kazijski-mladshi-shte-stava-roker-662103.html", "text": "Звездата на българския волейбол Матей Казийски наскоро стана баща за първи път, а очарователната му приятелка Елизабета Фаруджо, която го дари със син, вече насочва в правилна насока музикалните вкусове на рожбата.Малкият Александър се появи в публичното пространство още с раждането си, като гордият татко публикува снимки в социалните мрежи.Сега Мис Тренто за 2001 г. се погрижи да покаже сина си, вече пораснал и на цял един месец. Тя публикува няколко кадъра на красивото бебе в профила си в Инстаграм. Фотосите събраха куп харесвания и позитивни коментари.Освен това красивата майка на Александър публикува любопитно видео с рожбата си. На клипчето се вижда, че Казийски - младши ще бъде страстен почитател на рок групата \"Guns N' Roses\", a любимата му песен очевидно ще е \"November rain\".. Александър се роди на 3 юли в Тренто с изключителните мерки 4.800 кг и 52 сантиметра, остават му само още 150 см. докато стигне баща си.", "date": "2017.08.04", "title": "Казийски - младши ще става рокер"}
{"url": "https://offnews.bg/interviu/karakachanov-kazah-na-borisov-che-vliza-v-istoriata-662085.html", "text": "Г-н Каракачанов, как се чувства един председател на ВМРО в момент, когато вижда подписването на договора за приятелство с Македония. Това ли е резултатът от дългите години работа на ВМРО?Зависи за кое ВМРО става дума. Ако става въпрос за ДПМНЕ, виждаме Груевски как реагира.Питам за българското ВМРО, на което Вие сте председател.Затова уточнявах. ВМРО-ДПМНЕ в Македония отдавна е една проюгославска партия, което се интересува само от личните интереси на лидерите си.Аз като председател на българското ВМРО съм доволен от това, че 20-годишните усилия от страна не само на ВМРО, но и на други български политици постигнаха едно споразумение, на базата на което да спрем да си измисляме проблеми. Да се опитаме да бъдем не само приятели, а нещо повече от приятели и заедно да решаваме проблемите на Балканите.Следил съм години наред дейността на ВМРО и през повечето време ВМРО беше по-скоро глас в пустиня, нямаше голяма чуваемост сред българските политици. Има ли ВМРО и Вие лично заслуга за това, че премиерът Бойко Борисов се ангажира лично с каузата Македония?Глас в пустиня сме били по много въпроси, които сме поставяли, но нито един български политик, без значение дали е бил ляв или десен, не си е позволил да не се съобразява с това, което казваме, даже и да са се правили, че не ни чуват. Имаше тенденции да се правят компромиси. Помните още през 1995 г. БСП говореше за нови реалности и други такива, после по времето на Орешарски бившият външен министър Кристиян Вигенин се беше опитал пак да инициира една политика, с която да загърбим своите интереси и да подкрепим Македония безусловно за членство е ЕС и НАТО. Накрая чуха това, което им казваме.Македонският въпрос е тема, по която не само ВМРО, а по-голямата част от българското общество е чувствителна.А по отношение на заслугите - не искам да си приписвам заслуги, но истината е, че премиерът Борисов по този въпрос има чуваемост. В разговори, които сме водили, още преди да направим правителството, сме уточнили каква ще бъде политиката ни към Македония. И аз се радвам, че той се ангажира и договорът за приятелство е факт.Какво си говорихте с Борисов веднага след подписването на договора? Той дава ли си сметка, че влиза в историята и този договор е сравним с признаването на Македония от президента Желев и с договора, който Иван Костов и Любчо Георгиевски подписаха?Аз му го казах това. Че досега хората го свързваха с магистрали и метро. Сега освен с тях, ще го свързват с това, че е подписал договора с Македония. Той не ми повярва. Но в Скопие, точно преди църквата Свети Спас, малко преди да поднесем цветя на гроба на Гоце Делчев, дойдоха едни млади момчета, които са симпатизанти на българското ВМРО в Македония и му казаха в прав текст, без да сме се наговаряли: \"Г-н Борисов, ще останете в историята, така както цар Борис остана като Обединител\". И това е така.За договора като цяло мнението е положително, но има и критики, че е прекалено общ и нищо не казва, само добри пожелания...Кое е общото? Че Македония няма да се позовава на оня член в Конституцията си, който е за защита на македонските малцинства в съседни страни? Договорът е стандартен международен договор, в който специфичното е това, че е между две държави, които нямат никакви проблеми, но има политици, които изкуствено създават проблеми. Целият този спор между Македония и България беше изкуствено създаден от политици, които се хранеха и живееха от това, че правят антибългарска и проюгославска политика.А как хората в Македония приеха този договор?Нормалните хора в Македония отдавна са го приели. Виждате, че в последните години над 10 000 момчета и момичета от Македония завършиха български висши учебни заведения в България, над 120 000 души имат българско гражданство, има поне още 100 000, които чакат да го получат. Хората в Македония вече не са толкова подвластни на идеологическите крясъци на антибългарската пропаганда, защото границите се отвориха. Хората пътуват, срещат се със своите роднини, могат да прочетат в интернет всякакви документи и да проверят всякакви факти. И все повече хора разбраха, че тази политика на екстремен македонизъм, особено в неговата антична форма, въведена от Груевски, води Македония само към катастрофа и безперспективност.Как се случи така, че договорът беше подписан от Зоран Заев, който е председател на СДСМ, който на теория би трябвало да е наследник на бившите комунисти, а не беше подписан от ДПМНЕ, което, пак на теория, би трябвало да е наследник на историческото ВМРО?На теория би трябвало, но Груевски и неговите съмишленици, включително и хора, които бяха хрантутници на българската държава, които полагаха клетви пред гроба на Тодор Александров, българското знаме и знамето на ВМРО, сега ми говорят глупости.В същото време Заев е прагматичен човек. Като кмет на Струмица - град, в който поне половината хора имат български паспорти, най-вероятно се е замислил за какво става дума. Но има и друго - той имаше много контакти с европейски политици в последните 2 години. Вероятно многократно е чувал препоръката да седнат да се разберат с България, а не да създават излишни проблеми, защото това е добре за целия Европейски съюз. Но най-важното е, че той имаше кураж да го направи.Това, което направи Заев, Груевски на няколко пъти беше на крачка да го направи, но най-вероятно външнополитически фактори не му позволиха. Малко известен е фактът, че преговори за същото нещо се водеха с Груевски по време на предишното правителство на Борисов и на два пъти нещата бяха стигнали до подписване. И в последния момент самият Груевски се отмяташе. Можем да се досетим кой му е повлиял като знаем какви бяха неговите икономически връзки с Белград.", "date": "2017.08.04", "title": "Каракачанов: Казах на Борисов, че влиза в историята"}
{"url": "https://offnews.bg/sviat/printcat-na-dania-otkazva-da-bade-pogreban-do-kralitcata-662068.html", "text": "Датският принц Хенрик обяви, че не желае да бъде погребан до съпругата си, настоящата кралица Маргрете II, тъй като е разочарован, че тя не го короновала за крал и не се чувствал равен на нея.83-годишният Хенрик се жени за кралица Маргрете през 1967 г. и получава титлата принц консорт, т.е. съпруг на кралицата. На няколко пъти обаче принцът е отбелязвал, че би желал да бъде провъзгласен за крал, пише \"Гардиан\". Представител на двореца потвърди пред медиите, че \"не е тайна, че принцът от години е огорчерн заради титлата, отредена му от датската монархия. В последните години недоволството му нарасна.\"Говорителят на двореца добавя, че кралицата е приела решението на съпруга си да бъдат погребани на различни места.Миналата година Хенрих се пенсионира и официално се отказа от титлата принц консорт. Понастоящем той прекарва повечето си време във Франция, макар че още е женен за кралица Маргрете.Традицията в Дания е принцесата да бъде короновата за кралица, когато съпругът й се качи на трона, допълва \"Гардиан\".Хенрик е роден във Франция на 11 юни 1934 г. Среща принцеса Маргрете в Лондон, където работи като дипломат. ", "date": "2017.08.04", "title": "Принцът на Дания отказва да бъде погребан до кралицата"}
{"url": "https://offnews.bg/futbol/tezhak-zhrebij-za-mari-i-astana-v-shampionskata-liga-662070.html", "text": "Астана на Станимир Стоилов ще играе срещу шотландския първенец Селтик в плейофите на Шампионската лига, отреди тегленият жребий преди малко. Това е най-дългото пътуване за Астана в историята в евротурнири. Казахстан е най-източната точка в Европа, докато Шотландия е една от най-западните на стария континент.Ливърпул ще трябва да елиминира германския Хофенхайм, за да успее да се върне в групите на Шампионската лига. Двата отбора завършиха на четвъртите места в съответните първенства.АПОЕЛ Никозия с Живко Миланов ще играе срещу Славия Прага в плейофите. Георги Миланов с ЦСКА Москва първо ще гостува на Йънг Бойс от Швейцария, а е домакин на реванша.Една от най-любопитните двойки пък е тази между Наполи и Ница. Първите мачове са на 15 и 16 август, а реваншите са на 22 и 23 август.Карабах (Азербайджан) - ФК Копенхаген (Дания)АПОЕЛ (Кипър) - Славия (Прага, Чехия)Олимпиакос (Гърция) - Риека (Хърватия)Селтик (Шотландия) - Астана (Казахстан)Апоел (Беер Шева, Израел) - Марибор (Словения)Истанбул (Башакшехир, Турция) - Севиля (Испания)Йънг Бойс (Швейцария) - ЦСКА (Москва, Русия)Наполи (Италия) - Ница (Франция)Хофенхайм (Германия) - Ливърпул (Англия)Спортинг (Лисабон, Португалия) - Стяуа (Румъния)", "date": "2017.08.04", "title": "Тежък жребий за Мъри и Астана в Шампионската лига"}
{"url": "https://offnews.bg/futbol/opashki-za-flanelkite-na-nejmar-v-parizh-v-barselona-gi-goriat-video-662067.html", "text": "Истерията \"Неймар\" завзе Париж. Стотици фенове на Пари Сен Жермен рано-рано се наредиха на дълга опашка пред клубния магазин на \"Шанз-Елизе\", за да се сдобият с фланелка на новото попълнение на тима.Бразилецът бе привлечен от Барселона срещу умопомрачителната сума от 222 милиона евро, което докара до екстаз почитателите на футбола във френската столица.За да си вземат фланелка, някои от привържениците на клуба са чакали повече от три часа, докато тя официално бъде пусната в продажба.Eкипът с името и номера на Неймар струва 155 евро, а бразилецът се очаква да бъде представен официлано като нов играч на клуба малко по-късно днес.В същото време на около 900 километра разстояние, стотици гневни фенове на Барселона изгориха тениски на доскорошния си любимец Неймар. По-рано в района на стадион \"Камп Ноу\" се появи банер с образа на Неймар, на който пише: \"Предател\".Нападателят се сбогува с Барса със сълзи на очите, публикувайки трогателно видео в профила си в Инстаграм, но това очевидно по никакъв начин не трогна феновете.Неймар вече е в Париж, а малко по-късно днес ще говори за първи път пред медиите като играч на Пари Сен Жермен. Пресконференцията е насрочена за 14:30 часа българско време.", "date": "2017.08.04", "title": "Опашки за фланелките на Неймар в Париж, в Барселона ги горят (видео)"}
{"url": "https://offnews.bg/zdrave-i-krasota/sofia-vergara-se-snima-gola-za-koritcata-na-women-s-health-662090.html", "text": "Звездата на популярния сериал \"Модерно семейство\" София Вергара се появи за пръв път в гола фотосесия. Кадрите са заснети за списание Women's Health, което също за пръв път публикува гол модел на корицата си.Размерът на сутиена ми е 32 с чашка тройно D, гърдите ми са истински и съм родила едно дете, казва с гордост красивата 45-годишна актриса от колумбийски произход.По повод фотосесията тя споделя, че не спазва диети, а \"яде като животно\". За разлика от много свои колежки София не обича голотата, не обича да се снима или разхожда гола дори в дома си или край собствения си басейн. Вкъщи винаги е облечена и гримирана. Затова тя й съпругът й Джо Мангелиано (\"Спайдърмен\", \"Истинска кръв\") били неподготвени, когато дошло предложението за фотосесията.Преди това казвах на агента си: \"Ще стана на 45. Спри да ми намираш разголени ангажименти. Нека си старея достойно\". Хората ми казват, че изглеждам на 20 и няколко. Но не е така. Кожата ми е различна. Преди не знаех какво са пори. Сега ги гледам и се чудя какво да правя с тях\", споделя актрисата. Истинска съвременна София Лорен, описва я списанието.", "date": "2017.08.04", "title": "София Вергара се снима гола за корицата на Women's Health"}
{"url": "https://offnews.bg/futbol/ofitcialno-delio-rosi-e-noviat-trenior-na-levski-662077.html", "text": "Сагата приключи! Делио Роси е новият треньор на Левски, обяви официално \"синият\" клуб. На днешно заседание на управителния съвет на клуба бе взето решение за поста старши треньор да бъде избран италианският специалист.\"ПФК Левски и Николай Митов се разделят по взаимно съгласие. Клубът благодари на треньора за неговата работа начело на отбора, както и затова, че продължи да върши своята работа, след като беше информиран, че се търси нов треньор. На г-н Митов е предоставена възможността за едномесечна специализация в Испания.Днешната тренировка на първия отбор ще бъде водена от помощник-треньора Асен Букарев, който ще води тима и в утрешния мач срещу Верея от 4-ия кръг на ППЛ.На днешно заседание на управителния съвет на клуба бе взето решение за поста старши треньор да бъде избран италианския специалист Делио Роси\".", "date": "2017.08.04", "title": "Официално: Делио Роси е новият треньор на Левски"}
{"url": "https://offnews.bg/sviat/putin-shte-si-pomisli-dali-da-se-kandidatira-za-prezident-prez-2018-662075.html", "text": "Руският президент Владимир Путин заяви, че ще помисли над варианта да се кандидатира отново за държавен глава на изборите през 2018 г., предаде ТАСС, цитиран от БТА.На съвещание с участието на Путин в Бурятия, посветено на ликвидирането на последствията от горските пожари, беше осъществен телемост със селището Черемушки, където през април изгоряха десетки домове. Президентът беше информиран как върви възстановяването на домовете. По време на разговора думата взе местен жител, ветеран от войната. Той изказа благодарност към Путин, че на Черемушки е била оказана подкрепа, и се обърна към него с думите: \"Владимир Владимирович, имаме молба към вас: на следващите избори за президент всички ние ви молим да се кандидатирате отново за поста, ще се радваме много.\"\"Добре, ще си помисля, благодаря\", отговори Путин, след което продължи да задава въпроси как върви възстановяването на Черемушки, посочва ТАСС.", "date": "2017.08.04", "title": "Путин ще си помисли дали да се кандидатира за президент през 2018"}
{"url": "https://offnews.bg/politika/bsp-pravi-konsultatcii-sas-sadebnata-vlast-za-svoj-antikoruptcionen-pr-662081.html", "text": "БСП кани на консултации за съдебната реформа президента, главния прокурор, Висшия адвокатски съвет, ВАС, академичната общност, ВКС и Съюза на съдиите. Дискусиите ще са между 21 август и 10 септември. Това съобщи лидерът на БСП Корнелия Нинова в централата на партията. Вече има публикуван проект на антикорупционен закон от правителството, който предвижда създаването на специалното звено, чрез сливане на досега съществуващите агенции – БОРКОР, конфликт на интереси и отнемане на имущество. Ние сме против този начин на съставяне на звеното, защото то е механичен сбор от досега съществуващите органи. При това се предвижда и хората да останат същите, да няма разследващи функции. Начинът на избор на ръководство представлява опит на изпълнителната власт да овладее и това звено, каза още Нинова.БСП излиза с алтернативно предложение - специалната дирекция на Държавна агенция „Национална сигурност“ да бъде извадена от там, само тя да представлява това звено, да има разследващи функции, директорът да се назначава от президента, членовете да се избират от парламента с 2/3, като целта е този орган наистина да бъде независим, да има разпределение на властите и да се приложи принципът „власт власт възпира“. В тази връзка вчера проведох разговори с президента Румен Радев, главния прокурор Сотир Цацаров, председателя на Висш адвокатски съвет Ралица Негенцова, председателя на ВАС Георги Колев, декана на юридическия факултет Сашо Пенов. Не успях с г-н Лозан Панов да говоря, защото е в отпуск, но разговаряхме с екипа да изпратим писмено всичко, което имаме. Всичко ще бъде изпратено и до Съюза на съдиите, обясни Нинова.  Всички поканени са приели да участват в консултациите.Целта ни е да се състои най-накрая истински разговор за съдебната реформа и борба с корупцията. Години наред много правителства имитират такава и резултата го виждаме – никакво чувство за справедливост. Искаме, чрез тези консултации, аргументи „за“ и „против“, обществото да чуе за какво спорим и най-доброто да бъде взето като решение. От приказки само за съдебна реформа да пристъпим към реални действия. Ако и този път се случи имитация, както до сега, пипалата на паралелната държава ще си продължават по същия начин с 10 млрд. лв. кражби годишно, народът ще си продължава по същия начин – да обеднява и да няма чувство за справедливост, каза още Нинова.  Жельо Бойчев: В СЗОК има конфликт на интереси„Надзорният съвет на НЗОК е взел още преди една година решение за отстраняване на директора на Столичната здравна каса, но бившият вече шеф на НЗОК не е изпълнил това решение. Нашият депутат от „БСП за България” Христо Проданов информира здравния министър на парламентарен контрол за евентуален конфликт на интереси, при който дъщерята на директорката на Столичната здравноосигурителна каса /СЗОК/ Биляна Пенева – Стоянова е била назначена за директор на \"Информационно обслужване\" в болница „Света София” и като такава е била упълномощена да представлява болницата пред СЗОК. Това обясни зам.-председателят на \"БСП за България\" Жельо Бойчев, след като стана ясно, че прокуратурата е повдигнала обвинения на директора на Столичната здравноосигурителна каса. Той допълни, че на практика майката, като директор на столичната СЗОК, е пускала проверки на дъщеря си, а протоколите от проверките са подписвани от една страна от дъщерята, а от друга от майката.", "date": "2017.08.04", "title": "БСП прави консултации със съдебната власт за свой антикорупционен проект"}
{"url": "https://offnews.bg/medii/vasil-giurov-obiden-na-nova-tv-zaradi-reportazh-662054.html", "text": "Васо Гюров се ядоса на репортаж на Нова телевизия, който според него внушава, че музикантът осигурявал ток и вода на къмпингуващите на плажа \"Корал\". Гюров пусна обръщение до медията в профила си във фейсбук и разказва за случилото се.Той добавя, че е поискал право на отговор.От Нова телевизия коментираха пред OFFNews, че подготвят продължение на темата, където Васил Гюров ще има възможност да изложи позицията си.", "date": "2017.08.04", "title": "Васил Гюров обиден на Нова тв заради репортаж"}
{"url": "https://offnews.bg/evropa/samo-s-4-stranichki-kandidatstvame-evropejskata-agentcia-po-lekarstvat-662072.html", "text": "Кандидатурата на България за преместването на седалището на Европейската агенция по лекарствата (на английски EMA) от Лондон в София е най-постна от всички 19 кандидатствали страни.Това се вижда на сайта на Съвета на Европейския съюз, който е публикувал офертите на всички кандидати. Докато другите страни са се постарали и са изготвили оферти от над 50 страници, българската е едва 4 страници. Амстердам, Загреб, Виена и други градове са изготвили цели реферати в кандидатурите си. Офертите им са със снимки, а текстът им е разделен по теми и проблеми. Румънците са кандидатствали със 158 страници, като офертата им започва със снимка на нощен Букурещ. Офертата официално към Агенцията по лекарствата отправи правителството преди няколко дни. Кой е изготвял документа не е ясно - или е чиновник от Министерски съвет, или от Министерство на здравеопазването. Да станат домакини на Европейската агенция по лекарствата са поискали общо 19 страни, сред които и нашата. С тази цел страните трябва да изготвят оферта, която представят в Европейския съвет. От пръв поглед се вижда, че всички страни са се постарали и освен оферта са направили уебсайт на Агенцията, както и видео. Единствено България е оставила само своята оферта. Не всички страни имат видеа, но абсолютно всички имат уебсайт. Това е, например, уебсайтът на Порто, Португалия.  Какво означава ЕМАЗа фармацевтичния пазар на Европейския съюз ЕМА има същото значение, кактото Европейката централна банка има за финансовия му сектор. Най-общо казано, ЕМА е органът, който отговаря за лекарствата в ЕС.В момента ЕМА се намира във Великобритания. След Брекзит обаче Великобритания вече няма да е част от ЕС. Ето защо всички институции на Съюза, които са се намирали във Великобритания, трябва да бъдат преместени в някоя от останалите държави-членки.С ЕМА на своя територия България ще се превърне в новата столица на Европейския фармацевтичен пазар, а у нас ще дойдат да работят хиляди европейци, с което икономическата среда в София ще се вдигне значително.  ", "date": "2017.08.04", "title": "Само с 4 странички кандидатстваме Европейската агенция по лекарствата да дойде у нас"}
{"url": "https://offnews.bg/drugi/vezenkov-oglavi-klasatcia-sled-pobedata-nad-portugalia-662055.html", "text": "Звездата ни в баскетбола Александър Везенков не спира да впечатлява. Родният талант излезе начело в индивидуалната класация по общо овладени борби след изиграването на мачовете от първия кръг на предварителните квалификации за световното първенство през 2019 година.Тежкото крило на Барселона грабна 13 борби (12 в защита и 1 в нападение) за 34 минути престой на терена при победата, която България постигна като гост на Португалия с 82:71 в Синеш.За съжаление, 206-сантиметровият Везенков е №1 и в негативна класация по грешки. Той беше най-търсен от съотборниците си срещу Португалия и сбърка 7 пъти.Дий Бост и Чавдар Костов пък са сред топстрелците. Натурализирания американец, който от новия сезон ще носи екипа на литовския гранд Жалгирис е трети с 18,0 т. средно на мач.Костов, който дели капитанската лента на \"лъвовете\" с Павел Маринов пък е №10 с 16,0 т. средно, колкото реализира срещу португалците в сряда вечер.Избраниците на Любомир Минчев излизат утре в \"Арена Ботевград\" срещу Беларус от 18:00 часа.", "date": "2017.08.04", "title": "Везенков оглави класация след победата над Португалия"}
{"url": "https://offnews.bg/istoria/krie-li-se-dvoretcat-na-imperator-konstantin-pod-ploshtad-sv-nedelia-661974.html", "text": "Една софийска градска легенда гласи, че на мястото на площад \"Св. Неделя\" се намирал дворецът на първия християнски римски император Константин Първи от 4-ти век.Доста медии убедително тръбяха, че откритието ще бъде направено скоро. Според преданията император Константин е искал да направи именно Сердика своя столица, но  последствие решава да я основе на брега на Босфора. След три археологически сезона археолозите, които работят на обекта между \"Св. Неделя\" и хотел \"Балкан\", са категорични: Загадка остават и намеренията му да превърне антична Сердика в център на източната част на Римската империя. ОFFNews се срещна с ръководителя на разкопките д-р Веселка Кацарова от Секцията за антична археология към Националния археологически институт към БАН, за да ни разкаже за откритията на учените, за митовете около император Константин и ролята на антична Сердика през 4-ти век. \"Фактите по отношение на император на Константин са следните: Той е родом от Ниш. Когато става император, поради възникналите проблеми с неговия съуправител Лициний, днешните югозападни български територии са станали арена на гражданска война между двамата управници. Така и на двамата им е се е налагало да прекарват много време в антична Сердика. Имаме един-единствен исторически извор, в който един историк пише за прословутата фраза на император Константин \"Сердика е моят Рим\". Какво се е случило в главата на императора, дали е искал да обяви Сердика за своя столица, не можем да кажем. Нито ние можем да го кажем, нито 100 години след нас\", казва д-р Кацарова. \"Има сведения, че владетелят е идвал в Сердика. Има едикти на императора, издадени именно в Сердика, но къде точно е пребивавал, няма как да разберем\", продължава тя. Независимо дали се е разминала с възможността да стане център на античния свят, територията на града ни е имала важно значение за империята. \"След 270 г. провинция Дакия, северно от р. Дунав, отпада от границите на Римската империя. Тогава имперските войски се преместват на юг от реката, тъй като вече не могат да устояват на варварските нападения. Губейки Дакия, те решават да кръстят именно южните райони отново Дакия, за да си запазят самочувствието и в номенклатурата да фигурира провинция Дакия. Тогава е решено столица на провинцията да бъде Сердика. След като е столица, все пак в нея резидира провинциален управител, има присъствие на войска, най-вече във връзка с междуособиците, които се случват в разделената империя  - източните и западните императори се конкурират кой да има водещо влияние в империята. Тези войски са минавали през Сердика, тя е имала особено важно място по пътя между Изтока и Запада\", разказва д-р Кацарова.Въпреки много заблуди на времето, едно е сигурно - сградата, върху която работят археолозите, не е обикновена частна сграда. Целият обект на разкопките се състои от улица и две сгради - достъп до едната имат обаче само до един от зидовете й. Другата, за която се смяташе, че е дворецът на Константин, притежава солидни зидове и е по-стабилна от обикновените частни домове от времето, затова археолозите смятат, че е била публична. Едната фасада на сградата гледа към една от главните улици на антична Сердика, също така има и любопитно голямо помещение с интересни екседри. \"Предполагаме, че това помещение е било голяма зала за събирания или част от голям басейн в обществена баня\", каза д-р Кацарова. Към момента предстои археолозите да отворят още една зона за сондаж, която се надяват да им даде повече сведения за предназначението на сградата. \"Тази година ще отворим още един малък сондаж близо до църквата, за да изясним параметрите на сградата, защото това е само североизточния ъгъл, който виждаме в момента. Надявам се да изясним дали сградата продължава в южна посока, до къде стига, дали там минава още една улица с посока изток-запад и да разберем дали сградата заема цял квартал, защото един квартал на античен римски град се разполага между четири улици\", разказва ръководителят на разкопките. \"Ако зидовете продължават на юг, може да се окаже, че ще се свържем с известната сграда под църквата \"Св. Неделя\", която е проучвана много отдавна. Тя е известна още от края на 19 век. Няколко пъти е проучвана и е определена за преториум или терми\", допълва тя. Интересно е предположението на археолозите, че ако сградата се окаже римска баня, то водата в нея най-вероятно е пристигала чак от склоновете на Витоша, а не от близкия минерален извор на бившата Централна баня, понастоящем Музей за история на София. \"В участъка на старата баня е намерен каптаж, а в него е имало монети, които са датирали възрастта му - именно от римско време. Ако под бившата баня е имало римски терми, то те са се захранвали с вода от каптажа. На каптажът няма как да захрани баня, която се намира под мястото на църквата \"Св. Неделя\", защото има денивелация на терена от 2-3 м.\", обяснява предположенията на учените археологът.Разкопките на мястото започват през 2015 г. Тогава учените мислят, че най-вероятно под мястото се крие централният площад на Сердика, но откриват солидната сграда. Те предполагат, че площадът се е намирал на мястото на сегашния подлез на метрото на станция \"Сердика\". \"Когато проучвателите на мястото под хотел \"Балкан\" са открили една каменна настилка, са предположили, че това е била настилката на градския площад. Когато започнахме разкопките, очаквахме да намерим именно този площад. Но ето, открихме една доста солидна сграда\", разказва д-р Кацарова.Въпреки това разгадаването на нейната история си остава една доста трудна задача, тъй като животът от 4-ти до 21-ви век на територията не е преставал. \"Какво точно остава до наши дни, е трудно да се разбере, защото не е спирало да се живее до днешни дни. До голяма степен животът за 1500 години е унищожил пластовете под земята\", споделя археологът. Разкопките ще продължат до средата на септември, а тогава ще приключи и работата по обекта. Откритото от 2015 г. до сега ще бъде оформено и изложено в ново градско пространство, най-вероятно част от плана на Столична община за нова визия на площада пред х-л \"Балкан\", предположи д-р Кацарова. И все пак, не е изключено някой ден дворецът на един от най-известните римски императори да се покаже от руините. ", "date": "2017.08.04", "title": "Крие ли се дворецът на император Константин под площад Св. Неделя"}
{"url": "https://offnews.bg/futbol/lek-zhrebij-za-ludogoretc-v-liga-evropa-662078.html", "text": "Лудогорец ще се изправи срещу литовския Судува в плейофния кръг на Лига Европа, отреди тегленият днес жребий в Нион.Няма съмнение, че разградчани трябва да са доволни от жребия, който ги постави в доста приемлив поток. Отборът на Георги Дерменджиев избегна единствените по-трудни съперници, които можеха да се паднат на българския шампион - Розенборг, който също отпада от Шампионска лига, и унгарският Видеотон, отстранил френския Бордо.Лудогорец много е близо до второ участие в групите на Лига Европа. При първото разградчани направиха фурор, след като прескочиха групата без загуба в компанията на Динамо Загреб, ПСВ Айндховен и Черноморец Одесa.Тогава Лудогорец достигна до 1/8-финалите в кампанията, но отпадат от Валенсия след две загуби с - 0:3 в София и 0:2 на испанска земя. Преди това разградчани елиминираха Лацио след победа с 1:0 в Рим и равенство 3:3 в София.\"Зелените\" ще са домакини в първия мач, който ще се играе на 17 август, а реваншът в Литва ще е на 24 август.Иначе Евертън ще отмъщава за Левски, защото ще играе срещу палача на \"сините\" Хайдук Сплит. Маритимо, който снощи отстрани другия български участник Ботев Пловдив, се натресе на Динамо (Киев).Божидар Краев и неговият Мидтиланд изтеглиха Аполон (Лимасол). Един от фаворитите за спечелване на турнира - Милан, ще има леко препятствие в лицето на Шкендия.Лудогорец - СудуваШкендия - МиланПанатинайкос - Атлетик (Билбао)Осиек - Аустрия (Виена)Аполон (Лимасол) - МидтиландЦървена звезда - КраснодарХафнарфьордур - БрагаБрюж - АЕК (Атина)Евертън - Хайдук (Сплит)Маритимо - Динамо (Киев)Виторул (Констанца) - ЗалцбургВардар - ФенербахчеДомжале - Олимпик (Марсилия)Аякс - РозенборгПартизан (Белград) - ВидеотонАлтах - Макаби (Тел Авив)Утрехт - Зенит (Санкт Петербург)БАТЕ (Борисов) - ОлександрияЛегия (Варшава) - Шериф (Тираспол)Виктория (Пилзен) - АЕК (Ларнака)Динамо (Загреб) - ШендербеуПАОК (Солун) - Йостерсунд", "date": "2017.08.04", "title": "Лек жребий за Лудогорец в Лига Европа"}
{"url": "https://offnews.bg/obshtestvo/monasite-ot-bigorskia-manastir-peiat-himna-na-vmro-pred-oltara-video-662082.html", "text": "Монасите от Бигорския манастир запяха \"Изгрей зора на свободата\" пред олтара на съборния храм по време на богослужението за Илинден.\"Маршът на македонските революционери\", познат още като \"Изгрей зора на свободата\", е химн на ВМРО, а също и пръв химн на някогашната Народна Република Македония. Текстът и музиката на марша са написани от Александър Морфов през 1923 г. по поръчка на Тодор Александров. През 1948 г. комунистическите власти във Вардарска Македония забраняват песента и я обявяват за българофилска.Монасите от Бигорския манастир подеха песента по време на службата за Илинден, на която беше прочетена и \"Молитва за Татковината\".\"Когато преди малко четях молитвата за благослов на нашата Татковина и за покой на всички герои, които са паднали на нейния щит, толкова силно ми трепна сърцето, че - вероятно забелязахте - не можех да промълвя и дума. Спомняме си за всички тези великани, някои от които знаем по име, но и за многото, за които не знаем. Македония е земя мъченица. Този народ може би е най-страдалният народ на Балканите. Ако вникнем в историята, особено през последните две столетия, ще припознаем една огромна саможертва на македонските синове и дъщери от копнеж за свобода на това парче земя. Безбройни са тези примери\", заяви игуменът на манастира Архимандрит Партений.Само часове след подписването на договора за приятелство между България и Македония на 1 август монасите от Бигорския манастир Макар пропагандните отрови да са просмукани от близо един век в личното и колективното съзнание на македонския човек и народ от територията на днешната Република Македония, те полека губят своето пагубно действие и настъпи време, в което можем да кажем какво мислим за някои важни държавни въпроси, без страх да погледнем към нашето национално минало и да разберем, че македонската самобитност и държавност се крепят на подвига и кръвта на неизброимите наши родолюбци и герои на свободата, написаха монасите.", "date": "2017.08.04", "title": "Монасите от Бигорския манастир пеят химна на ВМРО пред олтара (видео)"}
{"url": "https://offnews.bg/obshtestvo/dalgi-opashki-baviat-patnitci-na-letishte-sofia-662086.html", "text": "Дълги опашки се вият на Терминал 2 на летище \"София\" и тормозят туристите. За това разказа във фейсбук журналистът Георги Тошев.В социалната мрежа той написа:\"Летище София! Работят 2 гишета! Опашките са по стълбищата. Хората изпускат полети!Няма такава държава! На въпрос на служителка : какво правим? Ами трима сме?! Какво председателство, каква Европа?! Закривайте!Пред OFFNews от пресцентъра на летището ни поканиха да отидем на място и да видим, че всичко е наред.\"Първо трябва да уточним, че не става въпрос за проблем с летище \"София\", а \"Гранична полиция\" и МВР. В момента обстановката е нормална\", увериха от пресцентъра на летището.", "date": "2017.08.04", "title": "Дълги опашки бавят пътници на летище София"}
{"url": "https://offnews.bg/futbol/predlozhiha-na-putin-da-trenira-natcionalite-na-rusia-toj-otkaza-662088.html", "text": "Интересна оферта получи Владимир Путин, президентът на Русия. Той беше помолен да поеме националния тим по футбол за световните финали следващата година. Русия е домакин на турнира.Идеята се роди на срещу между Путин и Вадим Семенов, началник на образованието в Иркутска област. Държавният глава се поинтересува от мнението на чиновниците дали Сборная има някакви шансове на Мондиала.Семенов направи песимистична прогноза, но отметна, че руските национали ще се разтичат като млади кончета, ако селекционер на отбора стане Путин.\"Не. Всеки трябва да се занимава със своите дела. Дайте да бъдем оптимисти, че момчетата ще се стараят\", отвърна руският президент.Световното първенство по футбол ще се състои от 14 юни до 15 юли на 12 стадиона в 11 града. Домакини на форума са Москва,  Калининград, Санкт Петербург, Волгоград, Казан, Нижний Новгород, Самара, Саранск, Ростов на Дон, Сочи и Екатеринбург.", "date": "2017.08.04", "title": "Предложиха на Путин да тренира националите на Русия, той отказа"}
{"url": "https://offnews.bg/futbol/noviat-trenior-na-levski-bie-neposlushnite-igrachi-video-662092.html", "text": "Внимание! Новият треньор на Левски бие непослушните играчи. Любителите на Макаренко и неговите методи ще са доволни. Делио Роси официално пое \"сините\", а OFFNews отдавна написа мнението си - италианецът ще свърши работа и е много по-добър вариант от Авраам Грант.Да се стягат играчите! Делио Роси не им цепи басма. Показателна е случка във Фиорентина между треньора и тогава още младата звезда Адем Ляич, сега в Интер. \"Виолетовите губят от Новара у дома. Роси сменя сърбина, който го аплодира иронично. После прави още недвусмислени жестове. Накрая тегли една мощна сръбска на Роси. Онзи полудява и му скача отгоре, обсипвайки го с удари. \"Работил съм с доста играчи от бивша Югославия и отлично разбрах какво каза за майка ми\", обяснява по-късно италианецът. На другия ден двамата се извиняват, но Фиорентина уволнява треньора. Делио е с невероятен опит на Апенините. Специалистът е водил Салернитана, Фоджа, Пескара, Дженоа, Лече, Аталанта, Лацио, Палермо, Фиорентина, Сампдория и Болоня, като през 2009 година с римския гранд печели Купата на Италия.Той приключва рано кариерата си на играч без успехи, но като треньор има над 600 мача в професионалния футбол на Апенините на всякакви нива.Припомняме, Делио Роси е човекът, дал старт на професионалната кариера на Валери Божинов. На 7 януари 2002 година се случва нещо историческо в италианския футбол. Едно момче от България дебютира за Лече на 15 години.Валери Божинов се превръща в най-младия чужденец, записал официален мач в Серия „А”. Той се появява на мястото на Балери в мач срещу Бреша. А тогава за Бреша играят Роберто Баджо и Лука Тони.Напук на случката с Ляич, 57-годишният италианец е улегнал човек. Женен е, има 3 деца. сам обаче се определя като човек, който живее между дома и стадиона.  ", "date": "2017.08.04", "title": "Новият треньор на Левски бие непослушните играчи (видео)"}
{"url": "https://offnews.bg/futbol/pele-pozhela-uspeh-na-nejmar-v-parizh-662041.html", "text": "Кралят на футбола Пеле поздрави младия си сънародник Неймар за трансфера от Барселона в Пари Сен Жермен.Сделката стана факт след рекорден трансфер, който надали скоро ще бъде счупен. Парижани, зад които стоят катарски милиарди, платиха 222 милиона евро за Неймар, който вчера беше обявен за техен играч.\"Успех в новите предизвикателства. Париж е един от любимите ми градове\", написа Пеле, който може да очаква покана от Неймар да му гостува.В същото време самият Неймар публикува видео в Инстаграм, в което се сбогува с Барселона и Каталуния, която нарича своя втора родина.\"Но, за мен като спортист, са нужни нови предизвикателства. За втори път в живота се опълчвам на своя баща. Барселона и Каталуния ще останат завинаги в моето сърце, но приех предложението на ПСЖ защото исках да постигна нещо ново. ПСЖ е най-дръзкото предизвикателство в моята кариера, но аз се чувствам готов за него\", казва още Неймар, който по-нататък благодари на феновете на Барселона, на ПСЖ за доверието и обещава да даде всичко по силите си, за да го оправдае.", "date": "2017.08.04", "title": "Пеле пожела успех на Неймар в Париж"}
{"url": "https://offnews.bg/politika/hristo-ivanov-peevski-ne-e-bil-oshteten-ot-ktb-a-e-uchastval-v-izgra-662044.html", "text": "„Делян Пеевски е бил част от онази политическа среда, в която е ставало възможно изграждането на цялата тази политическа пирамида, каквато представлява КТБ. Той е бил съществена част от договарянето на трансферите на тези държавни средства, получавали са кредити, които не е много ясно в каква степен всички те са изплатени, с които е финансирана голяма част от разрастването на империята му\".Това коментира пред бТВ лидерът на \"Да, България!\" Христо Иванов. По думите му Пеевски няма как да е ощетен клиент на банката, както преди седмици заяви Менда Стоянова от ГЕРБ. \"Много е трудно да се говори за това, че Делян Пеевски е бил ощетен от КТБ\". Г-жа Менда Стоянова бърка клиент на банка с вложител и пропуска, че важен вид категория клиенти на банките са кредитополучателите”, категоричен беше Иванов.„Най-страшното не е, че ние не просто ще запълним тази дупка със свои пари, а че КТБ продължава да бъде възможна и в момента продължават да се случват. Този модел на корупция по никакъв начин не е спрян и не е отречен от българския политически елит”, заяви бившият правосъден министър.По думите му по кредитните досиета в КТБ трябва да има пълна прозрачност, защото не може да се има доверие нито на БНБ, нито на синдиците, нито на разследващите, че цялата информация. Журналистът Николай Стайков от своя страна коментира, че в момента има министър-председатели, които липсват в обвинителния акт на КТБ и в списъка с политиците. По думите му една част от тях са в управлението. Стайков отбеляза и факта, че има \"едно издателство, срещу което фирмите на Цветан Василев в момента водят производство в Софийски градски съд, са издали скоро книга за премиера\".", "date": "2017.08.04", "title": "Христо Иванов: Пеевски не е бил ощетен от КТБ, а е участвал в изграждането на пирамидата"}
{"url": "https://offnews.bg/ikonomika/kraj-na-hartiata-400-000-udostoverenia-na-nap-stavat-elektronni-662046.html", "text": "Всички държавни органи и общини, които изискват клиентите им да представят удостоверения за дължими данъци, ще получават тази информация от НАП задължително по електронен път. Промените са записани в Данъчно-осигурителния процесуален кодекс и влизат в сила от началото на 2018 г. В момента над близо 100 закона и наредби изискват граждани и фирми да представят пред различни държавни и общински органи удостоверения за наличие или липса на задължения, като всяка година НАП издава около 400 000 такива удостоверения на хартия. Важно е да се отбележи, че през ноември 2016 г. НАП създаде нова електронна услуга, чрез която държавните органи могат да получат данните по електронен път, спестявайки на гражданите време и разходи. От началото на годината до момента според служителите на НАП услугата е ползвана около 5000 пъти, като очакванията са след влизането в сила на промяната в закона информацията да се обменя служебно само и единствено по електронен път.Междувременно екипът на НАП и Асоциацията на банките в България постигнаха съгласие удостоверенията за наличие или липса на задължения за клиентите на банките при предоставянето на кредити да се заявяват и получават изцяло електронно, което ще спести значителен ресурс на клиентите. Очаква се електронният обмен между банките и НАП да започне в близките месеци.Според изпълнителния директор на НАП г-жа Галя Димитрова основната мисия на екипа на НАП в момента е още по-добро обслужване на клиентите.", "date": "2017.08.04", "title": "Край на хартията: 400 000 удостоверения на НАП стават електронни"}
{"url": "https://offnews.bg/temida/shefat-na-zdravnata-kasa-v-sofia-stana-obviniaem-662045.html", "text": "Шефът на Столичната здравна коса Биляна Пенева-Стоянова е обвиняема от днес.Специализираното звено „Антикорупция“ при Софийска градска прокуратура (СГП) я погна за три случая, в които е упражнила принуда спрямо служители на Здравноосигурителната каса. Тя е обвинена за това, че на 15.05.2016 г. в гр. София, като директор на СЗОК е принудила свой служител по повод изпълнение на службата си да извърши нещо противно на волята му, а именно да завиши или отнеме броя на точките на определени индикатори и по този начин да се завиши бройката на леглата на лечебното заведение. Като е злоупотребила с властта си Стоянова е заповядала на служителя да изготви нов протокол, като лично е диктувала точките по съответните индикатори и е казала, че така трябва да се изготви протокола и не му е дала възможност да отрази в протокола резултатите от извършена преди това от него проверка, отразяващи действителното положение в Университетска МБАЛ „СОФИЯМЕД“ ООД;На 19.10.2016 г. в София, като директор на СЗОК е принудила друг свой служител по повод изпълнение на службата да извърши нещо противно на волята му. Вместо отразеното от служителя в резултат на извършена от него проверка, че в МБАЛ „Сердика“ ЕООД има увеличени хоспитализации на 7 човека, злоупотребявайки с властта си Стоянова му е заповядала да състави нов протокол със същия номер, с дата 20.10.2016 г., в който да отрази неверни обстоятелства, а именно, че в болницата само 2 човека са надвишили бройката от 12 хоспитализации. Съгласно алгоритъма на КП№ 298, НЗОК заплащат само 12 хоспитализации.Стоянова е изтъкнала обстоятелството, че няма как от лечебното заведение да знаят за превишените хоспитализации, игнорирайки факта, че всеки пациент има досие и не е дала възможност на служителя да отрази в протокола от проверката действителното положение в МБАЛ „Сердика“ ЕООД.;За трети път, на 07.06.2017 г., в София, Стоянова като директор на СЗОК е принудила свой служител по повод изпълнение на службата, да извърши нещо противно на волята му. Вместо отразеното от служителя след извършена от него проверка, че в „Специализирани болници за рехабилитация- Национален комплекс“ ЕАД-филиал Банкя, са нарушени условията и реда за оказване на болнична помощ и да състави нов протокол със същия номер и дата, в който да отрази неверни обстоятелства, а именно, че резервационната система е същата като лист на чакащи.Като е злоупотребила с властта си Стоянова е заповядала на служителя да изготви нов протокол, като лично е диктувала съдържанието му и използвайки неговата професионална неопитност е казала, че така трябва да се изготви протокола и не е му дала възможност, да отрази в протокола от проверката действителното положение в „Специализирани болници за рехабилитация- Национален комплекс“ ЕАД-филиал Банкя.За всяко едно от престъпленията е предвидено наказание „лишаване от свобода“ до 6 години.Спрямо обвиняемата е взета мярка за неотклонение „Подписка“. ", "date": "2017.08.04", "title": "Шефът на Здравната каса в София стана обвиняем"}
{"url": "https://offnews.bg/temida/georgi-gatev-obzhalva-otnetia-mu-dopusk-do-srs-ta-662051.html", "text": "Жалба срещу решението на ДАНС да му отнеме достъпа до класифицирана информация е подал зам.-председателят на Националното бюро за контрол на специалните разузнавателни средства (НБКСРС) Георги Гатев. Гатев беше лишен от достъп до секретна информация заради това, че помагал на обвиняеми и подсъдими. Според него обаче решението на ДАНС от 27 юли е с изцяло неясни мотиви, съобщи юристът в писмо до медиите. По закон жалбата се адресира до Държавната комисия по сигурността на информацията /ДКСИ/ и се подава чрез институцията, постановила решението, а именно ДАНС, обяснява Гатев.Преди десет дни, в качеството ми на член на Националното бюро за контрол на специалните разузнавателни средства, станах обект на недопустима институционална атака от страна на прокуратурата и ДАНС, а чрез мен бе атакувано и Бюрото, доколкото нападките за моята работа и поведение като член на този орган рефлектират и върху цялата институция. Съвсем съзнателно в началото се въздържах да коментирам този конфликт, тъй като и до момента не разполагам с достатъчно информация за фактите, въз основа на които е осъществена проверката и е взето решението за твърдените нарушения, извършени от мен. Убеден съм обаче, че общественият интерес диктува процедурата по контрола за отмяна на това решение да се осъществи максимално публично.Националното бюро е създадено като независим държавен орган, който осъществява наблюдение за начина, по който се използват СРС, с основна цел за защита правата и свободите на гражданите срещу незаконосъобразното използване на СРС, включително от прокуратурата и ДАНС. Опитите да се атакува член на Бюрото от тези институции без законово основание и мотив, представляват недопустима намеса в дейността на този орган, която е в състояние да подкопае неговата независимост, да постави под съмнение неговата работа и да разруши авторитета му в обществото. Начинът, по който това бе направено публично достояние – манипулативно, без ясни факти, при очевидна съгласуваност в действията на двете институции, е достатъчно показателен в това отношение.", "date": "2017.08.04", "title": "Георги Гатев обжалва отнетия му допуск до СРС-та"}
{"url": "https://offnews.bg/ikonomika/tcvetan-vasilev-tarsi-zakrila-v-sasht-po-zakona-magnitski-662049.html", "text": "Банкерът Цветан Василев може да стане първият потърсил закрила в САЩ по закона \"Магнистки\", съобщава вашингтонският новинарски сайт The Hill. Според медията Василев е предприел стъпки по процедурата.  Със закона \"Магнитски\", приет от Конгреса на САЩ, американското правителство може да защити жертви на репресии и нарушения на човешките права вследствие на разкрити случаи на корупция по високите етажи.Василев е наел наскоро вашингтонската фирма JWI Inc, като е подписал с нея 6-месечен договор за 50 000 долара срещу придвижване на молбата му за кандидатстване за закрила. За подписването на договора вицепрезидентът на американската компания Джоузеф Огъстин е летял до Сърбия, където Василев се намира в момента. Според The Hill приятел на Огъстин му подсказал, че българинът има нужда от помощ.Законът \"Магнитски\" бе приет в редактиран вариант преди година, а наскоро президентът Тръмп даде заявка, че администрацията му е готова да поеме такива случаи. Името на закона идва от покойния руски адвокат Сергей Магнитски, който почина в затвор в Руския, след като разкри предполагаеми крупни финансови измами на държавни служители. До момента няма нито една официално подадена молба за закрила по редактирания текст.Бившият губернатор на щата Ню Мексико Бил Ричардсън също се е ангажирал със случая \"Василев\"  чрез организацията си с нестопанска цел - Richardson Center for Global Engagement. Ричардсън казва пред The Hill, че познава банкера от съвместната им работа в Атлантическия съвет (мозъчен тръст, ангажиран с промотиране на атлантическото сътрудничество). Самият център \"Ричардсън\" досега е работил по защита на политически затворници, както и по опазване на дивите животни по света, но иска да разшири дейността си в посока защита на човешките права.Огъстин е оптимист, че случаят ще стигне до съд. Следва дълъг процес, свързан с подготовка на много документи, които трябва да бъдат представени в Държавния департамент на САЩ. След като Държавният департамент приключи собственото си проучване по случая и се съгласи да му даде ход, той го изпраща в Отдела за контрол на чуждестранни авоари (OFAC) при министерството на финансите, който се занимава със санкциите. След като OFAC провери случая, което отнема неопределено време, искът може да стигне до бюрото на президента на САЩ за одобрение, отбелязва \"Хил\".", "date": "2017.08.04", "title": "Цветан Василев търси закрила в САЩ по закона \"Магнитски\""}
{"url": "https://offnews.bg/obshtestvo/prodalzhavat-protestite-na-politcaite-dnes-v-burgas-662047.html", "text": "Протестите на полицаите за по-високи заплати и по-добри условия на труд продължават и днес. В Бургас униформените ще се събират тази вечер пред Съдебната палата в морския град.В началото на седмицата започна изплащане на парите за униформи, които парламентът прие да бъдат отпуснати. През последните 4 години българските полица са купували сами дори своите униформи.Въпреки че парите вече пътуват към тях, протестите им продължават. Полицейски протести се готвят и в други градове на страната. Вчера беше протестът на униформените в Благоевград. Вместо на обедна почивка полицаите от Благоевград излязоха на протест.През лятото протестът на полицаите ще е по градовете, но ако исканията им не бъдат чути, през есента отново ще се съберат на жълтите павета в София. А от синдикалната организация на МРВ готвят също радикални действия.", "date": "2017.08.04", "title": "Продължават протестите на полицаите. Днес в Бургас"}
{"url": "https://offnews.bg/obshtestvo/klon-padna-varhu-majka-v-borisovata-gradina-662057.html", "text": "Клон е паднал върху майка в Борисовата градина, съобщи пострадалата Соня Рандева в \"Моята новина\" на Нова тв. Жената била с 4-годишния си син на поляна в парка. За щастие детето е било встрани, когато клонът се стоварил върху Рандева. На мястото на инцидента са пристигнали полицаи и екип на „Бърза помощ”. Жената е откарана в \"Пирогов\". Тя е с травми по тялото и ще носи медицинска яка на врата си.", "date": "2017.08.04", "title": "Клон падна върху майка в Борисовата градина"}
{"url": "https://offnews.bg/futbol/geroj-ot-sasht-94-praznuva-50-godishen-iubilej-662052.html", "text": "Един от героите от САЩ'94 - Илиян Киряков днес навършва 50 години. Всички с умиление помним изявите на терена на малкия, но голям човек, който с духа си, с хладнокръвието, с жаждата си за победа, никога не се предаваше до последния съдийски сигнал.Играл е за Етър, ЦСКА, Академик (Свищов), испанските Депортиво Ла Коруня и Лерида, Анортозис (Кипър) и шотландските Абърдийн, Еърдриониънс и Райт Роувърс.В \"А\" група има 168 мача и 15 гола. Шампион на България, носител на Купата на БФС и полуфиналист за купата на страната през 1991 с Етър, бронзов медалист през 1989 и 1990, трето място за купата на страната през 1986 г.С Ла Коруня е бронзов медалист през 1993 г. С Абърдийн е бронзов медалист през 1996 и финалист за Купата на Шотландия през 2000 г.За националния отбор на България има 57 мача и 1 гол. Участва на СП-1994 в САЩ, където става бронзов медалист (играе в 6 мача) и на ЕП-1996 в Англия (в 1 мач).В момента Илиян Киряков е треньор в представителния отбор на Етър Велико Търново.Екипът на OFFNews.bg честити юбилея на Илиян и му пожелава здраве, да е все така сърцат и да постигне успехи на треньорската скамейка с любимия Етър!", "date": "2017.08.04", "title": "Герой от САЩ'94 празнува 50-годишен юбилей"}
{"url": "https://offnews.bg/sviat/tusk-badeshteto-na-polsha-v-es-e-pod-vapros-662059.html", "text": "\"Днес европейското бъдеще на Полша е под въпрос\", заяви председателят на Европейския съвет Доналд Туск, цитиран от БТА. Туск, който е бивш полски премиер, коментира последиците от съдебната реформа в страната му. \"Разбирам чувствата на поляците, които се притесняват за съдилищата и за бъдещето на страната\", заяви Туск. \"Има много въпроси, по които действията на полското правителство изглеждат много противоречиви от гледна точка на целия ЕС\", подчерта Туск, като отправи критики и за сечта в Беловежката гора.Стремежът на управляващото консервативно правителство да разшири правомощията си доведе до криза в отношенията с Европейската комисия и предизвика един от най-големите вътрешни политически конфликти от падането на полския комунистически режим през 1989 г.Доналд Туск е бивш полски премиер, като управлява до 2014 г. Вчера той даде показания във Варшава по повод катастрофата през 2010 г., при която загина полският президент Лех Качински.Правителство на Туск и центристката партия \"Гражданска платформа\" управлява в продължение на 8 години. През 2015 г. партията \"Право и справедливост\", водена от Ярослав Качински, брат близнак на загиналия президент Лех Качински, спечели изборите и се зае да въвежда радикални реформи. Някои поляци смятат съдебната система в страната за корумпирана и подчиняваща се на начина на мислене от комунистическата епоха. Други обаче смятат реформите на \"Право и справедливост\" за опит за заграбване на властта, който нарушава демократичните норми.", "date": "2017.08.04", "title": "Туск: Бъдещето на Полша в ЕС е под въпрос"}
{"url": "https://offnews.bg/politika/radev-kam-putin-chakam-vi-dogodina-662058.html", "text": "Президентите на България Румен Радев и Русия Владимир Путин размениха поздравителни адреси по случай 25 години от подписването на Договора за приятелски отношения и сътрудничество между България и Русия, съобщиха от \"Дондуков 2\".Оснвен това Радев потвърждава поканата към президента Владимир Путин да посети страната ни през 2018 г. във връзка с отбелязването на 140-ата годишнина от Освобождението на България.В писмото до българския президент Путин оценява високо приноса на Договора към създаването на условия за увеличаване на обема на взаимната търговия и инвестиции между България и Русия, както и за активизирането на сътрудничеството в енергийната, научно-техническата, хуманитарната и други сфери.В поздравителният адрес от Кремъл липсва категорично потвърждение, че Путин ще дойде у нас за тържествата на 3 март.", "date": "2017.08.04", "title": "Радев към Путин: Чакам ви догодина"}
{"url": "https://offnews.bg/obshtestvo/balgaria-v-oranzhevo-i-zhalto-opasna-zhega-v-tcialata-strana-utre-662062.html", "text": "Оранжев код за много опасна жега е обявен за утре в по-голяма част от страната, горещините оцветяват в жълто само София, Перник, Смолян, Кърджали и Североизточна България. Максималните температури ще бъдат между 36 и 41 градуса, според прогнозата на НИМХ. Горещините ще продължат и през следващите дни.Леко разхлаждане е възможно след вторник, когато на места може и да превали за кратко. Днес оранжев код е обявен за седем области – Видин, Монтана, Враца, Плевен, Русе, Кюстендил и Благоевград, в останалите части от страната кодът е жълт. ", "date": "2017.08.04", "title": "България в оранжево и жълто, опасна жега в цялата страна утре"}
{"url": "https://offnews.bg/obshtestvo/do-39-gradusa-zhega-dnes-662029.html", "text": "Днес ще е слънчево и горещо. Ще духа слаб североизточен вятър. Максималните температури ще са между 34° и 39°. Такава е прогнозата за времето на Националния институт по метеорология и хидрология (НИМХ) при БАН. Атмосферното налягане слабо ще се понижи и ще е около средното за месец август.По Черноморието ще е слънчево. Ще духа слаб до умерен вятър от север-североизток. Максималните температури ще са 29-32°.Температурата на морската вода е 25-26°. Вълнението на морето ще е 1-2 бала.В планините ще е слънчево. Ще духа слаб, по билата – до умерен североизточен вятър. Максималната температура на височина 1200 метра ще е около 27°, на 2000 метра – около 20°.", "date": "2017.08.04", "title": "До 39 градуса жега днес"}
{"url": "https://offnews.bg/futbol/venger-se-zaiade-s-pszh-zaradi-transfera-na-nejmar-662050.html", "text": "Мениджърът на Арсенал Арсен Венгер сподели възмущението си относно рекордния трансфер на Неймар в Пари Сен Жермен. Специалистът отбеляза, че лондончани няма как да се конкурират с клубове, зад които стоят цели държави. Венгер естествено визира френския тим, чийто собственик е Катар Спортс Инвестмънтс.\"След като отделни държави започнаха да притежават собствени клубове, вече всичко е възможно и е много трудно да се спазва финансовият феърплей. Ние все още живеем рационално.Не сме единствените в това отношение, тъй като 99% от клубовете правят същото, но, разбира се, не можем да се конкурираме на това ниво.През миналата година преминахме границата от 100 милиона и само година по-късно вече преминахме котата от 200 милиона.Когато се замислите, че Тревър Франсис бе първият футболист, за когото бяха платени 1 милион паунда, което изглеждаше безразсъдно, ще видите колко далеч сме стигнали и в какво се превърна футболът.Той отиде отвъд всякакви изчисления и рационалност. Цифрите вече са сравними с тези в НБА. Цената на един играч вече зависи от самоличността на купувача и не може да бъде поставена в пазарен контекст. Финансовият потенциал на купувача определя всичко\", заяви Венгер.", "date": "2017.08.04", "title": "Венгер се заяде с ПСЖ заради трансфера на Неймар"}
{"url": "https://offnews.bg/tenis/grigor-dimitrov-otpadna-na-1-8-final-vav-vashington-662028.html", "text": "Най-добрият ни тенисист Григор Димитров приключи участието си на турнира във Вашингтон, след като отстъпи с 4:6, 2:6 пред Даниил Медведев в двубой от третия кръг.Българинът почива в първия кръг, а във втория се справи, макар и трудно,  в три сета над британеца Кайл Едмънд със 7:5, 4:6, 6:3.Това беше едва втори мач между Григор и 50-ият в света Медведев, като балансът помежду им вече е 1-1 победи. По-рано през сезона Димитров победи руснака на турнира Куинс. Двубоят закъсня с повече от час заради лошото време във Вашингтон и вместо в 3 българско време, започна малко преди 5.За сметка на закъснението в графика, събитията на корта протекоха експресно, като само 63 минути бяха необходими на руснака да спечели мача. Медведев вкара 8 аса, не допусна нито една двойна грешка и реализира четири пробива срещу колебливия Димитров.", "date": "2017.08.04", "title": "Григор Димитров отпадна на 1/8-финал във Вашингтон"}
{"url": "https://offnews.bg/temida/razsledvat-unishtozhavaneto-na-fiordi-do-sozopolis-662056.html", "text": "Окръжната прокуратура в Бургас продължава разследването за унищожените фиорди и скални образувания в местността „Колокита“ край Созопол. Назначена е тройна експертиза, до момента няма обвиняем за престъплението. То е извършено на територията на луксозния комплекс „Созополис“, собственост на бизнесмена Стефан Шарлопов. Въпреки че се проверката се извършва срещу неизвестен извършител, фирми на Шарлопов са санкционирани през годините от РИОСВ. През 2014 г. е наложена санкция от 10 000 лв. за изграждане на брегоукрепителна стена и метална конструкция. Именно с това брегоукрепване, от ръководството на комплекса оправдаха частния плаж в него, . Друга негова фирма е глобена с 20 000 лв. през 2015 г. за разрушаването на крайбрежните скали. Окръжната прокуратура е сезирана едва през септември, 2016 г. Извършената тогава проверка е показала, че има престъпление, което се е случило между 2010 и 2015 г., пояснява говорителят на институцията Красимира Кателиева:„“, пояснява Кателиева.Досъдебното производство продължава срещу неизвестен извършител. Назначена е строително – техническа, екологична и геоложка експертиза. Срокът за разследването е до 15 август.", "date": "2017.08.04", "title": "Разследват унищожаването на фиорди до „Созополис“"}
{"url": "https://offnews.bg/obshtestvo/bez-voda-v-chasti-ot-tcentara-na-suho-i-v-chelopechene-662019.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Във връзка с подмяна на сградно водопроводно отклонение на ул. „Стоян Шонев“ в кв. „Челопечене“ се налага спиране на водоподаването от 9:30 до 16:30 часа на кв. „Челопечене“.Заради изграждане на сградно водопроводно отклонение на ул. „Царибродска“ в Център се налага спиране на водоподаването от 10:00 до 17:00 часа на ул. „Царибродска“, бул. „Александър Стамболийски“, бул. „Тодор Александров“, ул. „Димитър Петков“. Подмяна на сградно водопроводно отклонение на бул. „Княз Александър Дондуков“ в Център се налага спиране на водоподаването от 9:00 до 19:00 часа по бул. „Княз Александър Дондуков“ от бул. „Васил Левски“ до ул. „Малкара“.Строително-монтажни работи на бул. „Прага“ в Център налага спиране на водоподаването от 9:00 до 17:00 часа по бул. „Прага“ от ул. „Тунджа“ до ул. „Доспат“. Изграждане на сградно водопроводно отклонение до бл. 22 в кв. „Витоша“ налага спиране на водоподаването от 10:00 до 18:00 часа по ул. „Йордан Стубел“ от ул. „Данаил Крапчев“ до ул. „Трифон Кунев“. ", "date": "2017.08.04", "title": "Без вода в части от центъра, на сухо и в Челопечене"}
{"url": "https://offnews.bg/futbol/ludogoretc-trepne-v-ochakvane-na-zhrebia-za-liga-evropa-662031.html", "text": "С изиграването на реваншите от третия предварителен кръг на Лига Европа снощи, станаха ясни всичките 22 отбора, които са евентуални съперници на Лудогорец за плейофа за влизане в групите на Лига Европа.Тимът от Разград е с коефициент 34.175, като заема 11 място сред поставените. Сред възможните съперници на \"орлите\" са и тимовете отстранили - Левски и Ботев (Пловдив), съответно Хайдук (Сплит) и Маритимо. Тегленето е днес от 14 часа в Нион.Вижте имената на евентуалните съперници на Лудогорец:Панатинайкос (Гърция) - 15.080Маритимо (Португалия) - 14.866Розенборг (Норвегия) - 12.665Хайдук Сплит (Хърватия) - 11.550Шериф Тираспол (Молдова) - 11.150Аполон Лимасол (Кипър) - 10.710Александрия (Украйна) - 9.526Видеотон (Унгария) - 8.650Цървена звезда (Сърбия) - 7.325Шкендербеу (Албания) -  6.825Утрехт (Холандия) - 6.712АЕК Атина (Гърция) - 6.580Алтах (Австрия) - 6.570АЕК Ларнака (Кипър) - 6.210Хафнарфьордур (Исландия) - 6.175Виторул Констанца (Румъния) - 5.870Осиек (Хърватия) - 5.550Вардар Скопие (Македония) - 5.125Домжале (Словения) - 4.125Йостерсундс (Швеция) - 3.945Шкендия Тетово (Албания) - 3.375Судува (Литва) - 1.825", "date": "2017.08.04", "title": "Лудогорец трепне в очакване на жребия за Лига Европа"}
{"url": "https://offnews.bg/futbol/spas-rusev-uvarta-za-novia-trenior-na-levski-662033.html", "text": "Собственикът на Левски - Спас Русев, говори по темата нов треньор на отбора. Той ще бъде обявен днес след 12,00 часа, което потъврди и бизнесменът.Неговото име ще е по-всяка вероятност Делио Роси, макар че Русев не пожела предварително да разкрие името.\"Левски все още няма треньор. Питате ме за истината, а тя е, че утре (б.а. - днес), в 12,00 часа, Надзорният и Управителният съвет ще разгледат двете предложение към треньорите.Левски не е клуб, в който нещата се решават еднолично, затова потвърждавам още веднъж, че към момента отборът няма нов треньор и всичко ще се реши утре на обяд\", заяви Русев за Дарик.Самият Делио Роси обаче обяви, че се е разбрал с Левски и че днес ще подпише своя договор.", "date": "2017.08.04", "title": "Спас Русев увърта за новия треньор на Левски"}
{"url": "https://offnews.bg/112/otkriha-dvor-sas-150-kg-kanabis-otgledan-grizhovno-ot-kriminalno-proi-662032.html", "text": "Рекордно количество канабис са открили служителите от Районно управление – Карнобат при претърсването на необитаван двор, разположен в източната част на с. Раклица. Става дума за 150 килограма листна маса.Полицаите намерили и иззели 54 канабисови растения с еднакъв размер - от по 3 метра височина, засяти на шест реда с разстояние между растенията по 1,50 м.В двора, докато били между редовете с растенията, са задържани криминално проявените Г.А., 29 годишен и К.М., 30 годишен, и двамата от Бургас.При претърсването са открити и иззети два градински маркучи, празна пластмасова туба от препарат за растителна защита и други вещи, сочещи че за канабисовите растения са засадени умишлено, като за тях са полагани качествени грижи.Разпитани са били и свидетели, някои от които пред съдия. Задържаните Г.А. и К.М. са привлечени в качеството на обвиняеми, като с прокурорски постановления срокът им на задържане е увеличен до 72 ч.", "date": "2017.08.04", "title": "Откриха двор със 150 кг канабис, отгледан грижовно от криминално проявени"}
{"url": "https://offnews.bg/obshtestvo/koj-e-s-predimstvo-662037.html", "text": "Казус от листовка за кандидат-шофьори предизвика бурни дискусии в социалните мрежи.На картинката, която виждате, се пита: \"Кой е с предимство - автомобилът или автобусът?\"Ситуацията е следната: автомобил и автобус се движат един срещу друг на кръстовище със светофар. Леката кола продължава пътя си направо и вижда зелена светлина от светофара, но и знак за път без предимство. Автобусът също вижда зелен светофар, но ще прави ляв завой, за който обичайно се изчакват останалите.Схемата бе публикувана от Съюза на българските автомобилисти и породи стотици коментари. Часове по-късно СБА даде и отговора: колата е с предимство при работещ светофар, а автобусът - при неработещ. Оттам дават и по-подробна обосновка, базирана на Закона за движение по пътищата:", "date": "2017.08.04", "title": "Кой е с предимство?"}
{"url": "https://offnews.bg/tenis/kontuzia-spria-sharapova-za-toronto-662039.html", "text": "Бившата номер 1 в света Мария Шарапова се отказа от участие на турнира \"Мастърс\" в Торонто от 7 до 13 август заради контузия на лявата ръка.Рускинята получи покана от организаторите и беше много ентусиазирана да вземе участие, но травмата я спира. По лекарско предписание тя прекрати участието си на турнира в Станфорд. Рускинята трябваше да играе във втория кръг срещу украинката Леся Цуренко, но не излезе на корта.Шарапова обясни, че е започнала да усеща болки още по време на първия й мач на турнира срещу американката Дженифър Брейди.Рускинята се завърна на корта през април след изтърпяно наказание за употреба на мелдоний. Тя изигра девет мача, от които спечели шест.Световният №1 Анди Мъри също се отказа от участие на започващия следващата седмица турнир от сериите “Мастърс” в Монреал (Кан). Шотландецът обяви, че ще удължи почивката си, за да продължи с рехабилитациите до пълно възстановяване от травмата в бедрото, което означава, че Григор Димитров ще е поставен под №7 в основната схема на надпреварата.Мъри е поредният тенисист от топ 10, който отказва участие на Rogers Cup. Преди него това сториха сърбинът Новак Джокович, швейцарецът Стан Вавринка и хърватинът Марин Чилич.", "date": "2017.08.04", "title": "Контузия спря Шарапова за Торонто"}
{"url": "https://offnews.bg/obshtestvo/bul-prezident-linkaln-zatvoren-do-koleda-zaradi-metroto-662040.html", "text": "Столичният булевард \"Президент Ланкълн\" е затворен за автомобили до Коледа. Забранява се влизането на пътни превозни средства в двете посоки по бул. „Президент Линкълн“ между бул. „Овча купел“ и ул. „657“, съобщи Столична община. Промяната в организацията на движение се налага във връзка с изграждането на III диаметър на метрото. Затворен е и бул. \"Монтевидео\" в района, ремонти се извършват и по \"Дондуков\", \"Асен Йорданов\", \"Прага\" и \"Шипченски проход\". От 11 август започват ремонтни дейности и на \"Цариградско шосе\" при Орлов мост.", "date": "2017.08.04", "title": "Бул. \"Президент Линкълн\" затворен до Коледа заради метрото"}
{"url": "https://offnews.bg/politika/promenite-v-npk-vlizat-v-sila-prezidentat-ne-nalozhi-veto-662034.html", "text": "Президентът Румен Радев е подписал Указ за обнародването в Държавен вестник на промените в Наказателно-процесуалния кодекс, става ясно от днешния брой на Държавен вестник. Новите разпоредби влизат в сила три месеца след обнародването им, т.е. от началото на ноември месец делата за корупция срещу министри, депутати, кметове и други представители на държавата ще се разглеждат от Специализирания наказателен съд. Досега тези дела се разглеждаха от Софийския градски съд.Приетите в края на първата сесия на 44-то Народно събрание поправки в НПК въвеждат и правила, с които се прекратява практиката на безкрайно отлагане на съдебните дела.Според мнозинството, с новите текстове в Наказателно-процесуалния кодекс ще се осигури ускоряване на съдебния процес.Издаването на президентския указ за обнародване на промените в НПК идва въпреки поисканото от 5 извънпарламентарни партии налагане на вето върху промените. Същата е и позицията на Съюза на съдиите в България.В новия брой на Държавен вестник обаче липсват поправките в други два спорни закона - за съдебната власт и за опазване на околната среда, които въвеждат едноинституционно обжалване на обжалване на оценките по ОВОС.Президентът Румен Радев има още седмица, за да реши – дали да върне промените на депутатите или да издаде указ за тяхното обнародване в Държавен вестник.", "date": "2017.08.04", "title": "Промените в НПК влизат в сила, президентът не наложи вето"}
{"url": "https://offnews.bg/sviat/goliam-pozhar-v-edin-ot-naj-visokite-nebostargachi-v-sveta-662038.html", "text": "Голям пожар избухна в една от най-високите сгради в света. \"Торч Тауър\" в Дубай, ОАЕ е жилищна сграда, която гори за втори път в рамките на две години.Публикувани в социалните медии кадри показват пламъците в 86-етажната сгада и горящи отломки, падащи на земята.Властите обявиха, че хората са били успешно евакуирани и че пожарът е овладян. Не се съобщава за ранени.Причината за избухването му остава неясна.В открития през 2011 г. небостъргач избухна пожар и през 2015 г. При отварянето му това беше най-високата сграда в света. В нея има 676 апартамента, 8-етажен гараж и басейн.", "date": "2017.08.04", "title": "Голям пожар в един от най-високите небостъргачи в света"}
{"url": "https://offnews.bg/sviat/hakerat-kojto-spria-virusa-wannacry-arestuvan-vav-vegas-662036.html", "text": "Британският експерт по киберсигурност Маркъс Хъчинс, който успя да спре разпространението на компютърния вирус WannaCry, беше арестуван вчера в САЩ, предаде БТА.Хъчинс, известен с псевдонима \"Малуеъртек\", беше арестуван в Лас Вегас, където се провежда хакерската среща \"Деф кон\". Той е обвинен, че със съучастници е написал и разпространил програмата \"Кронос\", създадена с цел кражба на банковите плащания онлайн. Според властите в САЩ целта на \"Кронос\" са банковите системи във Великобритания, Канада, Германия, Полша и Франция. В обвинението се заявява, че Хъчинс разпространява програмата в незаконната част от интернет, известна като \"тъмната мрежа\" (dark net).22-годишният Хъчинс получи всеобщо признание през месец май, когато успя да забави вируса изнудвач WannaCry, който порази около 300 000 компютри в 150 страни по света.Вчера в САЩ беше издадена присъда и срещу руския програмист Максим Сенах. Той получи 46 месеца затвор за компютърни измами и злоупотреби. След изтичане на наказанието той ще бъде експулсиран от САЩ. Сенах беше екстрадиран в САЩ от Финландия през февруари миналата година. На 28 март той се призна за виновен в нарушение на американските закони против хакерството. Създаденият от него вирус заразил десетки хиляди компютри по света. Целта му била да отклони интернет трафик и да получи приходи от фиктивно \"кликане\" върху рекламни съобщения. Арестът на Сенах предизвика протести от страна на руското външно министерство, което се противопостави и на екстрадицията му в САЩ, припомня АФП. ", "date": "2017.08.04", "title": "Хакерът, който спря вируса WannaCry, арестуван във Вегас"}
{"url": "https://offnews.bg/futbol/chakat-braziletc-na-gerena-662035.html", "text": "Бразилски футболист ще се присъедини към Левски в най-скоро време. Той е на 19 години и играе като крило.С идването му трябва да се увеличи вариативността в офанзивен план - нещото, от което се оплакваше досегашният треньор Николай Митов.Той бе освободен от треньорския пост, Делио Роси подписва договор със \"сините\", а реално започва работа от понеделник. Очаква се скоро на \"Герена\" да пристигне и чуждестранен централен защитник, пише още \"24 часа\".Последният бразилец в състава на Левски беше Рафаел Бастос през 2014 година.Най-добрите спомени у феновете обаче са свързани с дребния Жоазиньо, който игра между 2008 и 2011 година за \"сините\", след което беше продаден в руския Краснодар, където стана ключов играч и е ценен високо и до момента.", "date": "2017.08.04", "title": "Чакат бразилец на \"Герена\""}
{"url": "https://offnews.bg/obshtestvo/roditeli-na-uchenitci-ot-smg-s-otvoreno-pismo-v-zashtita-na-uvolnenata-662060.html", "text": "Родители на два от десетите класове в Софийската математическа гимназия отново надигнаха глас в защита на уволнената учителка Петя Тодорова. Те изпратиха отворено писмо, в което припомнят, че тя е един от най-успешните учители в гимназията, а нейни ученици продължават да печелят медали от международни състезания. Настояват за възстановяването ѝ на работа до 15 септември.Петя Тодорова бе уволнена дисциплинарно в началото на лятната ваканция с мотив уронване престижа на гимназията. Родителите са категорични, че твърдението е несъстоятелно. В това е убедена и самата .\"Тя е преподавател по математика и класен ръководител на ученици от 10 клас - цели 6 години г-жа Тодорова е с децата ни и сега, когато предстоят двете последни много важни години до завършването им, не може да си представим любимата учителка да не е с тях!Г-жа Тодорова е подготвила много талантливи български младежи, постигнали много успехи, като само през последните шест години - над 150 златни, сребърни и бронзови отличия на престижни национални и международни първенства по математика\", пишат родителите в имейл до OFFNews.Повече от 100 майки и бащи се включиха в петиция с апел за отмяна на нейното уволнение - \"абсолютно неочаквана и крайна административна мярка, която в очите на децата и на самите тях е морално несправедлива\".Ето и пълния текст на изпратеното днес отворено писмо:Потърсихме директора на училището - г-н Антони Стоянов, който се оказа в отпуск. Очакваме позицията на някой от заместниците му.", "date": "2017.08.04", "title": "Родители на ученици от СМГ с отворено писмо в защита на уволнената учителка"}
{"url": "https://offnews.bg/sviat/ostrov-lesbos-v-plamatci-pozharite-bili-umishleni-662064.html", "text": "Голям пожар бушува на остров Лесбос, хеликоптери и армията се борят с огъня заедно с пожарникарите. Стотици декари гори са превърнати в пепел Изгорели са и голяма част от маслинените дървета, съобщи БНР. Няма опасност за хората. Според пожарникарите, които се мъчат да ограничат огнената стихия, тя е предизвикана умишлено. Едновременно са пламнали огньове на голямо разстояние. Води се разследване за причините, издирват се организаторите на палежа.За едно денонощие в Гърция избухнаха 40 огнища с пламъци, силен вятър ги разпалва отново. Глоба от 1000 евро до няколко месеца затвор заплашва всеки, който наруши забраната за палене на огън близо до гора. ", "date": "2017.08.04", "title": "Остров Лесбос в пламъци, пожарите били умишлени"}
{"url": "https://offnews.bg/futbol/sektor-g-s-petitcia-do-fandakova-662061.html", "text": "Привържениците на ЦСКА-София подготвят петиция под името \"За свободен достъп до стадион \"Българска армия\" до столичния кмет Йорданка Фандъкова.Причина за действията на феновете е ограничения достъп на автомобили до \"Армията\", който бе наложен от втори август с решение на Дирекция \"Зелена система\".", "date": "2017.08.04", "title": "Сектор \"Г\" с петиция до Фандъкова"}
{"url": "https://offnews.bg/sport/sportat-v-efir-na-4-avgust-662030.html", "text": "Вълнуващи емоции с жребия за плейофите за влизане в групите на Шампионската лига и Лига Европа очакват футболните фенове днес. Лузогорец ще узнае името на съперника си за втория по сила европейски турнир, след като се издъни срещу израелския Апоел Беер Шева в сряда.13:00 часа, Жребий за Лига Европа Евроспорт14:00 часа, Жребий за Шампионска лига Евроспорт14:30 Волейбол, Световно гран при (Мтел Спорт 2)18:00 Славия – Берое Диема21:00 Пирин – Черно море Диема спорт21:00 Тенис, Турнир във Вашингтон Мтел Спорт21:45 Монако – Тулуза Диема спорт 221:45 Съндърланд – Дарби Каунти Нова спорт", "date": "2017.08.04", "title": "Спортът в ефир на 4 август"}
{"url": "https://offnews.bg/futbol/kurdov-privetstva-smianata-na-mitov-v-levski-662042.html", "text": "Именитият футболист на Левски от близкото минало Петър Курдов приветства предстоящата смяна на треньора Николай Митов и дори изрази мнение, че е закъсняла.\"Много пъти съм си казвал мнението за Николай Митов. Нищо лично - но това са му възможностите, не става.Вижда се, че в самите мачове има фрапиращи случаи - не се знае какво се желае във фаза атака или защита. Да не говорим, че той не различава турнирните мачове от шампионатните. През миналия сезон чувахме само извинения.Чухме, че му трябва вот на доверие - е, ръководството го подкрепи. След това каза, че футболистите не ставали, ето взеха се нови изпълнители.После твърди, че отборът все още не е готов. Всичко си е постарому. Това, че той трябва да си замине, е безспорен факт.Тук е моментът да задам един въпрос. Трябваше ли да му се даде възможност да води отбора в началото на новия шампионат? Защото виждаме накъде върви отборът.Явно е, че трябваше да има промяна на поста още преди сезона\", заяви Курдов пред \"Тема Спорт\", който отчете като положителен факт назначението на чуждестранно и доказано име начело на отбора.", "date": "2017.08.04", "title": "Курдов приветства смяната на Митов в Левски"}
