{"url": "https://offnews.bg/sviat/dve-detca-i-oshte-trima-zaginaha-sled-masova-strelba-v-uchilishte-v-ka-669334.html", "text": ", предават световните информационни агенции.Сред жертвите има две деца, а най-малко седем души са ранени, след като стрелецът открива огън в начално училище.Полицията съобщава за \"поне 5 местопрестъпления\", едно от които е частен дом, преди стрелецът да се насочи към учебното заведение.Учениците са преместени на безопасно място своевременно, съобщават от полицията в щата. Местната полиция твърди, че стрелецът е ликвидиран. Той е изстрелял няколко пълнителя с куршуми.Изясняват се мотивите за престъплението. ", "date": "2017.11.14", "title": "Две деца и още трима загинаха след масова стрелба в училище в Калифорния (обновена)"}
{"url": "https://offnews.bg/sviat/naj-malko-530-sa-veche-zaginalite-pri-zemetresenieto-v-iran-i-irak-669319.html", "text": "Най-малко 530 са жертвите при мощното земетресение на границата между Иран и Ирак. Ранените са около 7500, съобщи агенция Мехр, цитирана от ТАСС и БТА.На границата между Иран и Ирак в неделя бяха регистрирани земетресения с магнитуд 7,2 и 7,3 по скалата на Рихтер. Трусът беше усетен в Кувейт, ОАЕ и Израел. Засегнати от природното бедствие са седем провинции в Иран, като в една или друга степен има щети в 1650 градове и села.Напълно разрушени са 12 000 жилищни домове, а още толкова са получили значителни повреди.Най-тежко пострадал е иранският град Сарпол е Захаб.Днес в Иран е ден на национален траур за жертвите на земетресението.", "date": "2017.11.14", "title": "Най-малко 530 са вече загиналите при земетресението в Иран и Ирак"}
{"url": "https://offnews.bg/sviat/bil-gejts-investira-80-miliona-v-umen-grad-669315.html", "text": "Комапанията на Бил Гейтс \"Каскейд инвестмънт\" ще инвестира 80 млн. долара в изграждането на \"умен град\" в щата Аризона. Той ще носи името Белмонт и ще се простира на 25 хил. акра, предназначени за 80 хил. жилища.От изявлението на инвеститора става ясно, че планът е амбициозен и включва проекти за дигитална инфраструктура като центрове за данни и автономна логистика, както и училища и публични пространства.Инициативата за създаване на \"умен град\" не е прецедент. Индия, със своето бързо растящо население и ускорено навлизане на новите технологии като изкуствения интелект, вече работи по изграждането на подобен проект. Той е стартирал през 2014 г. с цел да създаде от нулата 100 високотехнологични града, които могат да служат за пример за бъдещата инфраструктура на Индия. Различното в двата проекта е, че индийският до голяма степен е ръководен от федералното правителство.", "date": "2017.11.14", "title": "Бил Гейтс инвестира $80 милиона в 'умен град'"}
{"url": "https://offnews.bg/politika/polovin-balgaria-e-saglasna-ministri-da-se-uvolniavat-dori-i-pri-samne-669303.html", "text": " 48% от българите са съгласни, че когато се появят съмнения в корупция, е добре един управленец да подаде оставка, без да се чака разследване, доказателства и т.н. Също толкова - 48%, обаче са на мнение, че когато се появят съмнения в корупция, е добре първо да се изчака за доказателства.Данните са от експресен телефонен сондаж на „Галъп интернешънъл“, проведен на 7 и 8 ноември по панелна методика сред 801 души, която осигурява представителност на данните за пълнолетното население на страната. Абсолютна максимална грешка е ± 3.5 при 50% дялове.Работата на новия министър на здравеопазването ще е очаквано тежка, ако се съди по данните от сондажа. Мнозинство от 79% намира, че здравеопазването у нас се движи към по-лошо в последните няколко години, въпреки влагането на нови средства в системата. Дори привържениците на управляващата партия споделят това мнение преимуществено.Във връзка с обсъждането на бюджета „Галъп интернешънъл“ провери какво е принципното масово отношение към протестите на различни обществени групи, които често се провеждат в хода на процедурата по приемане на бюджет.52% приемат мнението, че протестите в последните седмици не са обичайни и свидетелстват за тежка ситуация.42% пък са по-близо до мнението, че такива протести са нещо обичайно, когато се обсъжда бюджет – вероятно защото различните обществени групи ползват момента, за да постигнат по-добро финансиране в следващата бюджетна рамка.И електоратът на ГЕРБ, и този на БСП, в последните няколко месеца стоят зад своите лидери - мобилизирани от острото противоборство. Ситуацията е почти огледална. Независимо от това, малко повече са пълнолетните българи (50%), които подкрепят вот на недоверие към управляващите за корупция, шуробаджанащина и т.н. 42% не го подкрепят.Искането на ДПС Обединените патриоти да напуснат управлението се отхвърля от 58% от респондентите, а 29% го подкрепят.Сред привържениците на БСП над 70% от запитаните намират скорошния конгрес на БСП за успешен за Нинова и за партията.", "date": "2017.11.14", "title": "Половин България е съгласна министри да се уволняват дори и при съмнение за корупция"}
{"url": "https://offnews.bg/politika/ninova-poiska-nezabavnite-ostavki-na-ministar-radev-i-vitcepremiera-si-669317.html", "text": "Искаме незабавната оставка на министъра на вътрешните работи Валентин Радев и на вицепремиера Валери Симеонов, обяви на пресконференция днес лидерът на БСП Корнелия Нинова.Освен фактите, които бяха заснети във - как безпрепятствено се преминава границата, тук става въпрос за корупция. 200 млн. лв са изсипани там и видяхте в какво състояние се намира оградата. Има свидетели. Чухте свидетел, който говори за организирани канали за трафик. Който говори за плащане, стигащо до високи равнища в държавата. Това е корупция и организиран трафик, покровителстван от властите, каза Нинова.Ще намерим всички способи на правото, българското и европейското, за да гарантираме на  - като защитен свидетел, и неговото свидетелстване по тези факти. За едно обективно разследване, с обективни резултати и носене на отговорност, заяви председателят на БСП.Целият преход на масата От БСП смятат предложението на ГЕРБ и ДПС за промени в Конституцията за половинчато и предлагат темата за приватизацията по време на прехода да се разшири с масовата приватизация, концесиите и групировките.Ще ги подкрепя, ако седнат да разговарят с нас по всички теми на прехода, иначе не, заяви Нинова в отговор на въпрос дали би подкрепила с подписа си внасянето на промените в Конституцията.Ние искаме цялата истина за прехода и затова предлагаме всички политически сили да се обединим около следното – който е извършил престъпление, да получи възмездие за това. Да направим оценка на прехода и да сложим край по следния начин: приватизация – да, но прибавяме и масовата приватизация. Какво стана с боновите книжки, кои фондове купиха предприятия, получават ли хората дивиденти от книжките, кой се облагодетелства от тях и т. н., каза лидерът на БСП.Към темата включваме концесиите на прехода, защото освен чрез приватизация, националните богатства бяха раздадени и чрез концесии. Кой раздаде националните богатства и природните ресурси, кой ги владее днес, с какви договори, какви държавни такси плаща, какви печалби прави. Плаща ли народът високи цени в резултат на такива концесионни договори. Към темата прибавяме и третата храктеристика на прехода – групировките. Голяма част от материалните богатства на държавата се преразпределиха през групировките. Няма да скъсаме с прехода, народе, докато начело на политическото ръководство на държавата ни днес стоят членове на групировките на прехода. Искаме да се отвори този въпрос. И да се приключи, призова Нинова.Мутрите на прехода – вън от политическото ръководство на държавата! Каквото и друго да правим, докато те стоят начело на държавата, този преход няма да приключи. Този разговор искаме да водим. Приватизацията е половинчато решение. Приватизация – да, всичко на масата, но с тези допълнителни елементи за цялостна оценка на прехода. За да не си правим юридически експерименти само за отвличане на вниманието от сегашната корупция, за да го направим работещо, да даде резултат, да има възмездие и справедливост, както и да се сложи край на този преход и да движим България напред по нов път, каза лидерът на БСП.\"Борисов, кажи истината за наркотрафикантите и купувачите на гласове\"На 12 ноември премиерът Бойко Борисов заяви: „В парламента продължават да стоят хора, които са замесени с наркотрафик”. Това е ужасяващо. Продължавам: „Хора, които са купували гласове от затворници”. Не по-малко ужасяваща констатация. Затова днес внасяме подписи за изслушване в залата на Народното събрание на премиера Бойко Борисов, ако трябва и на закрито заседание. Искаме фактите и истината. Да дойде и да каже поименно, кой депутат се занимава с наркотрафик, призова още Нинова на днешната пресконференция.Защото наистина е ужасяващо, ако в българския парламент има такива депутати. Както и да спрем с тази манипулация за купуването на гласове. Да дойде и да каже поименно, с факти и доказателства. Кой депутат е купувал гласове, особено от затворници, които според закона, когато излежават присъда - лишаване от свобода, нямат право да гласуват. Искаме истината за наркотрафика и за купуването на гласове, поименно и с аргументи. Ако откаже да дойде, ще считаме, че той няма такава информация и просто лъже. Ако дойде, истината поименно и да си носи отговорност за думите. Не му завиждаме и в двата случая. Но и в двата случая трябва да направи едно – да понесе отговорност, каза още лидерът на социалистите.", "date": "2017.11.14", "title": "Нинова поиска незабавните оставки на министър Радев и вицепремиера Симеонов"}
{"url": "https://offnews.bg/obshtestvo/startira-parviat-v-balgaria-proekt-nasochen-kam-obrazovanieto-v-oblak-669310.html", "text": "Amazon Web Services Educate стартира първия си проект за образование в облак в партньорство с HeleCloud и Факултета по математика и информатика на Софийския университет.Така България става част от 47-те страни в световен мащаб, които подкрепят и усъвършенстват образованието в облак в университетите и училищата. Към момента AWS Educate обединява 1400 учебни заведения, предоставяйки безплатен достъп до сигурни облачни услуги, лабораторни упражнения и сложни изчислителни операции, които позволяват работа с динамично съдържание и възможност за дистанционно самообучение.С увеличаващото се търсене на служители с експертиза в облачните технологии Amazon Web Services Educate дава достъп до нов вид образователен портал на следващото поколение ИТ и облачни специалисти. AWS Educate е глобална инициатива на Amazon Web Services за предоставяне на достъп до ресурси на студенти и преподаватели за повишаване и подобряване на образованието в облак, каза на пресконференция днес във ФМИ Феликс Манохаран - ръководител на програмата AWS Educate за Европа, Близкия изток и Африка.Българските студенти имат голям потенциал, мотивация и способности. Много се радвам, че HeleCloud и ФМИ подписаха договор за сътрудничество и работим заедно по този пилотен проект. С разширяването и развитието на образованието в облака чрез практическо обучение върху платформата за облачни услуги AWS ще даде водещо предимство на студентите при кандидатстване за работа. Все повече компании преместват своя документооборот и процеси в облак, което неминуемо води до необходимостта от добре подготвени клауд експерти, заяви Стефан Бумов - главен оперативен директор на HeleCloud.За нас е икономическо предизвикателство да отговорим на нуждите на бизнеса. По тази причина сме щастливи да приветстваме инициативата на AWS Educate и HeleCloud, която ще спомогне за подобряването на образованието в облака, каза доц. д-р Първан Първанов - декан на Факултета по математика и информатика.HeleCloud ще подкрепи внедряване на AWS Educate в учебната програма на университета, нейната адаптация и ефективното използване на ресурсите.Консултантите на компанията и преподавателите във ФМИ ще разработят заедно задания и упражнения, с които да дадат възможност на студентите да опознаят платформата AWS и да добият практически опит в областта на облачните технологии.", "date": "2017.11.14", "title": "Стартира първият в България проект, насочен към образованието в облак"}
{"url": "https://offnews.bg/politika/gerb-nikakvi-ostavki-niama-da-davat-radev-i-simeonov-669321.html", "text": "Заставаме категорично зад действията на министъра на вътрешните работи Валентин Радев и вицепремиера Валери Симеонов и не смятаме, че има каквото и да е основание те да подават оставка.Така на брифинг в парламента депутатът от ГЕРБ Данаил Кирилов отговори на Корнелия Нинова за незабавните оставки на Радев и Симеонов.Освен фактите, които бяха заснети във- как безпрепятствено се преминава границата, тук става въпрос за корупция. 200 млн. лв са изсипани там и видяхте в какво състояние се намира оградата. Има свидетели. Чухте свидетел, който говори за организирани канали за трафик. Който говори за плащане, стигащо до високи равнища в държавата. Това е корупция и организиран трафик, покровителстван от властите, каза по-рано днес Нинова на пресконференция на \"Позитано\" 20.Данаил Кирилов от ГЕРБ обаче е на мнение, че без основание са всички спекулации - че има бежанска вълна и че по границата се случват процеси, които застрашават интегритета на България и сигурността на ЕС.Понастоящем България има възможност да приеме 5900 бежанци. Към момента капацитетът е натоварен на 20 процента, каза Кирилов.Проверка на целия преходДепутатът от ГЕРБ Десислава Атанасова съобщи, че вече са разговаряли с премиера Бойко Борисов, който е в Рим:\"Упълномощена съм да предам решението на лидера на ГЕРБ. То е - ГЕРБ ще участва във всяка инициатива, по всякакъв повод и по всички теми, които БСП предлага, да станат цел и промяна в Конституцията\".Готови сме още утре да излъчим екип и да напишем всички предложения на всички парламентарни групи за Искаме прозрачност във всички процеси, искаме истината за всички сделки на прехода, без значение през кое управление са били факт те. Искаме справедливост за престъпленията, заяви Атанасова.ГЕРБ очаква политическа воля от страна на БСП и действия, а не да се чака произнасянето на партиен орган. Ако г-жа Нинова има тази воля и не се крие зад юридически прийоми, започваме още утре, заяви Атанасова и допълни, че в ГЕРБ страхливци няма.По думите ѝ, сега следва да се провери целия преход, всички сделки за приватизация и следприватизационния контрол.По отношение на всички, които са забогатели за една нощ, с червени куфарчета, от най-различни сделки, приватизационни, масова приватизация. Очакваме всичко това да се изясни, допълни тя.Не сме изключили масовата приватизация от обекта на нашето изследване. Винаги сме заставали и зад разследване на концесиите и то специално по подземните богатства, там много можем да кажем, коментира още Данаил Кирилов.", "date": "2017.11.14", "title": "ГЕРБ: Никакви оставки няма да дават Радев и Симеонов"}
{"url": "https://offnews.bg/futbol/chovekat-kojto-opozori-italia-669318.html", "text": "„Скуадра адзура” не се класира на световно за втори път в историята си. Отборът, който преди 12 години вдигна купата в Германия и бе финалист на Евро 2012 няма да пътува за Русия. Една от главните причини за тази футболна катастрофа е треньорът Джанпиеро Вентура, който се провали в най-важните мачове от дългата си кариера: 0:1 в Швеция, 0:0 у дома и сбогом на мечтата за Мондиал 2018.Много анализатори критикуват Вентура за основните му грешки начело на тима. Накратко те акцентират, както върху неподходящата тактическа схема (залагането на 3-5-2 след съвещание с ветераните в отбора), така и на избора на титулярите (Къде беше Лоренцо Инсиние?). Независимо от това, че в двата мача от баражите Италия бе близо до победата (особено на реванша), главната задача така и не бе решена.Вентура смени в националния Антонио Конте след Евро 2016. Тогава нямаше много кандидати за поста: Винченцо Монтела, Роберто Донадони, Алберто Дзакерони и даже Фабио Капело. Тук-там по това време се появиха имената на треньора на женския национален отбор Антонио Кабрини и искащия прекалено много пари Роберто Манчини. Последните пет отбора преди националния за Вентура бяха Месина, Верона, Пиза, Бари и Торино. Най-доброто му постижение – 7-о място в Серия А през 2014 г. Това резюме тогава не смути президента на федерацията Карло Тавекио. Днес е очевидно – това беше грешка.Първо се появи информация, че след реванша на „Сан Сиро” треньорът е подал оставка, н по-късно той опроверга това с думите: „Все още не съм говорил с президента на федерацията. Извинявам се на феновете за резултата, но не и за играта на отбора”. Нахалното поведение не е изненада за този застаряващ 68 –годишен мачо, който само преди няколко години се ожени за своята 40-годишна приятелка. Белите зъби, целогодишният тен и разгърдените ризи бяха негова запазена марка, но зад тази нахакана фасада, така и не се показа класата, нужна за успешно водене на Скуадрата. Очакваше се, че след световното Вентура ще последва Конте начело на някой от европейските грандове, но вместо това сега го грози малко подранило пенсиониране.Според други анализатори за провала са виновни италианските клубове, които отдавна не произвеждат велики играчи. Последният такъв, който се отказа тези дни, е роден през 1979 г. В последните години, за разлика от основните си съперници на континента, италианските юношески и младежки национални отбори не могат да спечелят нито едно първенство. И все пак, със всичките си проблеми тази Италия, сплав от славни ветерани и няколко изключително потенциални млади играчи можеше да преодолее здравият, но сив шведски отбор. За целта обаче трябваше по-висока треньорска класа и повече страст – демонстрирани от хора като Конте, Анчелоти, Алегри или Прандели.Разбира се, от провала в тези квалификации не бива да се прави трагедия, защото беше очевидно, че отборът е далеч от нивото на фаворитите за спечелване на световната титла, а протоколните участия не са по вкуса на италианците. Новият треньор (един от споменатите по-горе), неговият екип, в който по-всяка вероятност ще се включи Андреа Пирло, а може би и новият президент – Деметрио Албертини отдавна се готви за поста, ще направят нужните реформи, за да не допускат ново навлизане на отбора в такава задънена улица, от която по възможно най-неподходящия начин и със сълзи на очи си тръгна легендарният Буфон.", "date": "2017.11.14", "title": "Човекът, който опозори Италия"}
{"url": "https://offnews.bg/knigi/kakvi-50-vie-ste-blokirali-tciala-sofia-669324.html", "text": "В новата си книга \"Записки по революцията (1997-2017)\" политологът и ни предлага различен поглед върху познати до болка събития, оставили ярък отпечатък в новата ни история.Това е личният ми разказ за събитията между зимата на 1997 и пролетта на 2017 година. В началото на този период беше освобождението от последните остатъци от „реалния социализъм” и убедеността, че българите най-сетне сме тръгнали по „слънчевата страна на улицата”, както се пее в легендарното парче на Луис Армстронг. Между случките и приключенията, развиващи се общо взето из целия свят, става ясно, че в съвременната революция няма нищо страшно или заплашително. Напротив, революцията – това е най-шареното, любопитно, омайващо и често забавно нещо, в което човек може да участва. По пътеките й, освен това, бродят интересни и цветни хора, които е по-добре да познаваш, отколкото – не, казва Евгений Дайнов за новата си книга.Премиерата на \"Записки по революцията (1997-2017)\" ще е на 22 ноември (сряда) от 18:30 ч. в кафе-книжарница Orange (ул. Граф Игнатиев 18, ет. 4).След случката с картината обаче Протестът пак започна да издиша, та се запретнаха моите съпартийци от „Зелените“. Идеята беше проста като фасул: Протестът се умори, нека да направим зелено излизане, хем ще сме повече (свикнали сме с годините да излизаме) от тъжните групички, ходещи из София всяка вечер, хем ще дадем кураж на останалите.На сутринта в уречения ден ми се обажда една древна приятелка, тогава работеща по висшите етажи на правителството на Орешарски. Закача се по телефона:– И какво сега? Протестът си умря, вие искате да го реанимирате... И какво ще направите, когато довечера изкарате 50 зелени човечета? Само ще се изложите...– Как какво ще направим? – правя се на ударен. – Ще блокираме града от Народното събрание до Орлов мост.– Ха-ха... С 50 човека?– Гледай довечера новините – викам и затварям.В ранната вечер вече се разхождаме със Зелените по осевата линия на „Царя“. Е, не сме успели да окупираме от Народното събрание до Орлов мост, но от С.У. до моста ни се получи.Бяхме бая народ, доста повече от обичайното за предните седмици. Махаме гащи нагоре-надолу, приказваме си, току скандираме по нещо екологично. Блокираните от нас шофьори, както винаги става в революционна София, не ни попържат, а махат за поздрав.Удивително нещо е софийският шофьор. Инак зъл, сприхав и свадлив, когато има революция, става друго същество. Способен е с усмивка да изтърпи часове, през които да е блокиран от протест. Или както през 2013–2014 година – да си измисля алтернативни маршрути за прибиране от работа, така че да не се натъква на протеста. Или направо да се откаже от колата си, докато положението ври и кипи. И през цялото време нито един не изрева, нито в медиите, нито в интернет. Нито един!Недолюбвам София по ред причини (затова не съм софиянец от близо 20 години), но в едно тя е ненадмината: в такива моменти тя е пълноценен ГРАД в смисъла на „полис“, на общност, обитавана от граждани, загрижени за общото благо и следователно солидарни помежду си. И само София е такава, в цялата страна.Та така, в мир и любов, си прекарваме времето, докато към 18:40 не ми звъни мобилният. Моята приятелка от правителството. Вика по телефона, задъхвайки се:– Ама... Какво направихте вие? След малко са новините в 7! Махни ги тия твоите оттам!Приятелка-приятелка, но в такива моменти не мога да пропусна да не вляза в режим „шеги и закачки“:– Кои „тия моите“? Ония 50 човека, дето ти каза, че ще се изложим пред хората?Не ѝ е до шегички:– Какви 50? Вие сте блокирали цяла София!– Не е зле като за 50 човека, не мислиш ли?– Моля те, махни ги оттам...Влизам в дълъг режим на обяснение, че „тия“ нито са „мои“, нито са докарани с автобуси, нито им се плаща – както прави правителството, когато иска да имитира подкрепа; та никой не може да ги „махне“. Ще се махнат, когато решат.Обяснявам пренадълго и пренашироко, защото държа сметка за времето: с всяка секунда наближават новините в 7.Остават точно 8 минути до новините, когато тя капитулира:– Добре. Кажи точно какво искате, за да може правителството да го обещае поне към края на новините...Ха сега де...Де да знам какво  искаме. Според мен искаме да покажем, че можем да блокираме София. Ама всъщност, сещам се, май имаше някакъв официален повод за протеста – нещо за някакъв закон...Погледът ми хваща близо до мен един от „зелените адвокати“, Свилен се казва.Казвам на приятелката от правителството да изчака малко и го питам:– Абе какво точно искаме? Не беше ли неква алинея в некъв закон? Тук едни хора се интересуват...– Как така какво точно искаме? – пали се адвокатът по адвокатски. – Искаме смяната на член 763, алинея 64 от ПРБДКОМЗЧ – или нещо подобно...Прекъсвам го:– Не го казвай на мен, кажи го тука на телефона ми...– А с кого ще говоря?– С правителството, с кого... Обещават хората да оправят работата.Чак се опули, ама аз му пъхнах телефона и той започна, видимо потейки се, да обяснява какво искаме.Не помня какво стана с алинеята. Май все пак я промениха. Един вид – пак победихме...Помня обаче какво се случи след края на този точно протест.Мръква се, почваме да освобождаваме „Царя“. Не ми се прибира и се сещам, че някой май ме беше поканил на някакъв коктейл, като че ли в „Хилтън“. Знаете, че не ходя на такива неща, но този път реших да разпусна с едно-две малки за чужда сметка, преди да се прибера.Отивам до „Хилтън“, влизам. Така и не стигнах до евентуалния мой коктейл, защото още на входа се натъкнах на огромна, потна, официално облечена тълпа, люшкаща се в голямото фоайе. В дъното – трибунка. Зад нея – винил: „Forbes-Bulgaria. Човек на годината“.Останах, макар неканен, защото се фасцинирах от профила на тълпата. Това не бяха хората от моето поколение, чийто „Титаник“ бях напуснал отдавна. Тези бяха от поколението на Протеста, но издокарани във вечерно черно. Макар и аз в черно – е, вярно, рокерско кожено яке – явно се откроявах, защото, както гледаха към трибунката и си приказваха, започнаха да извръщат погледи към мен.Все пак, тъй като никой не дойде да ме изгони, останах.За да видя следното: връчването на приза „Човек на годината“ на Цветан Василев, собственика на вече скандално известната Корпоративна търговска банка (КТБ). Обяснението: ползвал огромното богатство, с което разполагал, за да променя света около себе си...Качва се човекът с мустака на трибунката, започва да благодари, тия му ръкопляскат. Отврат. Както казва нашият древен приятел Георг Краев: „Някой да ми донесе зеленото легенче да повърна“...Излизам навън, на вечерния хлад. Бесен съм, не мога да разбера защо чак толкова. Влизам в бара през страничния вход (вече не искам да ме виждат, за да не се разпсувам пред публика), викам си джин с тоник, излизам пак навън да го пия на една сиротна масичка за пушачи.Отвътре чувам да изреждат класацията на „Човеците на годината“ и отчетливо разпознавам „Делян Пеевски“. И той – защото бил ползвал огромното си богатство, за да променял бил света...Ето защо съм бил освирепял – защото там, където е Василев, неминуемо ще се окаже и Пеевски. Онзи, заради когото вече половин година София се тресе от революция...На следващия ден проверявам имотното състояние, декларирано от Пеевски в качеството му на депутат: 25-годишна „Лада“, едностаен апартамент в София, селска къща на 50 квадрата. Това е.Какво „огромно богатство“, с което бил променил света?По документи този човек е видимо по-беден от мен. Той – „Лада“; аз – „Голф“. Вярно, и аз в София имам едностаен апартамент, ама моята селска къща е бая над 220 квадрата, да не говорим за трите декара двор, 44-те декара ниви, двата декара гора и пр.Пиша нещо гневно по въпроса (май беше в „Дневник“). Става хит. Канят ме в някакъв сутрешен тв блок, заедно с главния редактор на „Форбс“ за България. Става телескандал между него и мен.И с „Форбс“ се разделихме, голяма работа, айде сега ще седна да рева...", "date": "2017.11.14", "title": "'Какви 50? Вие сте блокирали цяла София!'"}
{"url": "https://offnews.bg/sviat/medvedev-otnosheniata-ni-sas-sasht-sa-po-loshi-otkolkoto-prez-studen-669322.html", "text": "Руският премиер Дмитрий Медведев се срещна с американския президент Доналд Тръмп по време на официална вечеря в Манила. Медведев по-късно обяви, че Тръмп е открит и доброжелателен човек, с когото може да се говори на различни теми, но в същото време посочи, че отношенията между Русия и САЩ в момента са може би по-лоши, отколкото през Студената война. Добре си спомням ситуацията в отношенията между СССР и САЩ в края на 70-те и началото на 80-те години на миналия век. Не съм сигурен, че тогава нашите отношения бяха по-зле, каза той, допълвайки, че тогава не е имало закони за санкции срещу държави врагове на САЩ. Такъв закон сега съществува с недвусмислена терминология. Вашингтон призовава Москва към взаимодействие по редица въпроси, но в същото време с такива решения ни обявява недвусмислено не само за свои опоненти, но и за врагове. Това е най-малкото непоследователна позиция, коментира Медведев, цитиран от ТАСС. Миналата седмица Тръмп се срещна за кратко с руския си колега Владимир Путин, като уговорките за официална среща между двамата се провалиха.", "date": "2017.11.14", "title": "Медведев: Отношенията ни със САЩ са по-лоши, отколкото през Студената война"}
{"url": "https://offnews.bg/obshtestvo/darzhavni-stipendii-i-za-detcata-v-chastnite-uchilishta-ot-2018-g-669311.html", "text": "Повече ученици ще имат право да кандидатстват за държавна стипендия, след като завършат основно образование и преминат в гимназиалната степен.Това предвижда проект на постановление на Министерския съвет, внесен за обсъждане от министъра на образованието Красимир Вълчев, който се очаква да бъде гласуван от правителството през декември.Текстовете предвиждат право на държавна стипендия да имат и учениците в частните училища. Сега тя е достъпна само за държавните и общинските.За стипендия вече ще могат да се борят не само учениците, които учат в дневна и индивидуална форма, както е сега. Това се разрешава и на учещите в комбинирана форма и по дуалната система (обучение чрез работа).Сега чужденците могат да кандидатстват, ако са граждани на ЕС, Швейцария или имат разрешение за постоянно пребиваване в страната. Проектът дава такова право и на бежанците, и на учениците с право на дългосрочно или продължително пребиваване в България.Дава се равна възможност и на учениците със специални образователни потребности, завършили VII клас с удостоверение и продължили обучението си в класовете от първия гимназиален етап, да получават стипендии.Учениците с трайни увреждания и учениците без родители или с един родител, които получават стипендия поради тези обстоятелства, ще имат право да бъдат стимулирани и при постигнати образователни резултати. В случай на класиране за стипендия за постигнати образователни резултати, учениците с трайни увреждания и учениците без родители или с един родител ще имат право да получават и 50% от стойността ѝ.СумаКакви да са размерите на месечните стипендии решава училището - разписват се от директора по предложение на комисия. Държавата определя само долния и горния праг - сега от 21 до 50 лева. Проектът запазва долния праг, но определя горния на 60 лева.Максималният размер на целевите стипендии остава 100 лева.ВидовеУчилището може да предоставя месечни и еднократни стипендии.Месечните са за:- успех;- подпомагане на достъпа до образование и предотвратяване на отпадането (класирането е на база месечен доход на член от семейството);- подпомагане на ученици с трайни увреждания;- ученици без родители.Еднократните стипендии са за:1. преодоляване от ученика на еднократни социални обстоятелства, свързани с достъпа му до образование;2. постигнати високи резултати от ученика в учебната дейност или в дейности в областта на науките, технологиите, изкуствата и спорта.За получаването на стипендия комисията може да предложи и различни критерии, освен успех на ученика и доход на семейството, но те трябва да са „обективни и измерими“ и „да подлежат на доказване и контрол“. Те също така трябва да са свързани с достъпа до образование и да не бъдат дискриминационни, пише в проекта на постановлението.Комисията може да определи и праг за минималния успех на учениците, които кандидатстват за социални стипендии.Ученическият съвет също може да участва в процеса на вземане на решения за стипендиите. За целта директорът представя на съвета предложенията на комисията, преди да ги утвърди. Предложенията включват разпределението на средствата по видове стипендии, критериите за допускане до класиране и критериите и показателите за класиране на учениците за различните видове стипендии, размера на всеки вид стипендия и периода, за който се отпуска – за учебен срок или за учебна година, конкретните условия и реда за предоставяне на всеки вид стипендия в училището и др.Проектът на постановление оставя забраната стипендии да се дават на прекъснали, повтарящи годината или наказани от педагогическия съвет на училището (до изтичане на наказанието).Освен от държавния бюджет, пари за стипендии могат да отпускат допълнително финансиращият орган (ако училището е държавно, това е съответното министерство, ако е общинско – дадената община) или самото училище.Парите от държавата се разпределят така: най-малко 95% от сумата се дава пропорционално на броя на учениците към 1 януари на текущата година. Оставащите до 5% може да бъдат разпределени между училищата на базата на постигнатите образователни резултати.Неусвоените средства се прехвърлят за следващата година и се използват за същата цел.Както и досега, учениците в държавните, общинските и частните училища ще могат да получават стипендии със средства от европейските структурни фондове по време на производствените си практики. Часовата ставка остава 1,25 лв. на час.Проектопостановлението определя и размера на месечните средства, които се отпускат на учениците в интернати (възпитателни и социално-педагогически) – 33 лева на месец.Постановлението влиза в сила от деня на обнародването му в „Държавен вестник“, като за учениците от частните училища то ще се прилага от втория срок, а за останалите – със задна дата – от 15 септември 2017.Съгласно условията на новото постановление ще се отпускат и стипендиите на децата в подготвителните класове по чужди езици.", "date": "2017.11.14", "title": "Държавни стипендии и за децата в частните училища от 2018 г."}
{"url": "https://offnews.bg/112/vagonetka-ubi-minior-v-rudnik-oranovo-669329.html", "text": "Миньор е починал след трудова злополука рудник „Ораново“, съобщават от МВР, цитирани от \"Фокус\".Сигналът е подаден след 16.50 часа.Мъжът е бил притиснат от вагонетка, която излиза от релсите.Откаран е в болница в Благоевград, където по-късно е починал. През 2013 г. в рудника загинаха четирима души, а през годините редовно имаше ранени миньори.", "date": "2017.11.14", "title": "Вагонетка уби миньор в рудник Ораново"}
{"url": "https://offnews.bg/tehnologii/creative-assembly-sofia-se-vkliuchva-v-game-dev-summit-monthly-s-preds-669333.html", "text": "Второто издание на Game Dev Summit Monthly, което се осъществява в партньорство с гейм студиото B12 Games, ни среща с Виктор Досев, Senior Game Designer в Creative Assembly Sofia, чиято презентация ще е на тема: \"Total War: Дизайн на историческа игра - между фантазия и реалност\". В рамките на networking събитието, посветено на българската гейминг идустрия, посетителите ще имат възможност да разберат повече за създаването на гейм дизайн и конкретно геймплей, когато се гони историческа достоверност.Creative Assembly Sofia е част от британската гейм компания Сreativе Assembly, която бе закупена от SEGA през 2005 г., a през 2017 г. отпразнува 30 години на пазара. Студиото в момента разработват различни продължения на култовата игра Total War, чиято последна итерация Total War: Warhammer II излезна на пазара през септември. На 8 ноември  компанията обяви и новия DLC експанжън за Total War: ROME II - Empire Divided, който е изцяло разработен от българското студио и променя основни механики в играта. Сред игрите, по които е работил екипът на Сreativе Assembly, са още Spartan: Halo Wars 2, Total Warrior и Alien: Isolation.Във втората част на събитието специални гости са българският cтендъп колектив The Comedy Club Sofia, които ще предизвикат всички присъстващи да се включат в геймърското SlideShow Karaoke. Победителят в състезанието ще получи ваучер на стойност 100 лв. oт Ozone.bg. От този месец Game Dev Summit Monthly има и нов слот в програмата - Game Dev Open Mic, в който независимите български разработчици на видео игри, както и компании, които са свързани с индустрията, получават възможност да презентират своите идеи/продукти в рамките на 15 минути.Специално жури от екипите на Game Dev Summit и B12 Games ще определи проекта, който ще бъде презентиран в рамките на събитието. Записване за участие в Game Dev Open Mic може да бъде направено до 10 ноември на адрес: h.velinova@beyond-ent.com. Необходимо е да изпратите кратка презентация и визуални материали.Game Dev Summit Monthly #2 е със свободен вход, но изисква регистрация на адрес: https://goo.gl/n4UEGn", "date": "2017.11.14", "title": "Creative Assembly Sofia се включва в Game Dev Summit Monthly с представянето на играта Total War"}
{"url": "https://offnews.bg/obshtestvo/ne-samo-u-nas-10-chlenki-na-es-s-minimalni-zaplati-pod-praga-za-nisko-669320.html", "text": "Минималните заплати в 10 страни - членки на ЕС са толкова далеч под прага за ниско възнаграждение, че на множество работещи хора им се налага да се борят, за да изкарат прехраната си, показва статия на Европейската конфедерация на профсъюзите, обобщена от КТ \"Подкрепа\".В 10 страни от ЕС минималната работна заплата е равна на или под 50% от средната за държавата работна заплата.Нивата на МРЗ затрудняват хората в съответните страни дари да се изхранват и на места е нужно огромно увеличение - като например в Испания, където то трябва да бъде поне с 62%, като пак би било недостатъчно за покриване на разходите за живот. В Германия МРЗ трябва да се увеличи с 28%, във Великобритания - с 22%, посочва още Европейската конфедерация на профсъюзите. От организацията посочват, че увеличението трябва да бъде такова, че МРЗ да достигне 60% от средната работна заплата за страната. От такова увеличение се нуждаят още Белгия, Гърция, Словакия, Дания, Ирландия, Естония и Чехия. В статията на ЕКП и в тяхното изследване не е включена България, но тук средната работна заплата възлиза на 1032 лв., а минималната е 460 лв. - по-малко от 50% от стойността на СРЗ за страната.„ЕС трябва да определи конкретна дата, на която законоустановените минимални възнаграждения трябва да са достигнали поне 60% от средната работна заплата. Очевидно е, че това не би могло да бъде постигнато за една вечер, но крайна дата трябва да бъде посочена за целия ЕС. Също така политиците от страните членки трябва да се срещнат с националните синдикални и работодателски организации и да обсъдят как и кога тази цел би могла да бъде постигната\", заявява Естер Линч, конфедерален секретар в ЕКП.„Увеличаване на минималната работна заплата до 60% от средната такава във всяка една държава от ЕС би намалило значително бедността сред работещите хора, а също така и ще стимулира икономическия растеж“, допълва той.", "date": "2017.11.14", "title": "Не само у нас: 10 членки на ЕС с минимални заплати под прага за ниско заплащане"}
{"url": "https://offnews.bg/temida/niama-vinovni-za-navodnenieto-kraj-burgas-predi-3-g-669304.html", "text": "Няма виновни за смъртта на две жени, които загинаха при наводнението на пътя Бургас - Созопол, в района на парк „Росенец“, преди 3 години. В нощта срещу 6 септември 2014 г., п, а приливната вълна понесе автомобили в близкото дере. В района на парк „Росенец“ две жени намериха смъртта си - 69-годишната Недялка и 21-годишната Камелия - и двете от Бургас. Единствено намесата на доброволци – спасители, които се хвърлиха във водата още в първите минути на бедствието вадеха хора допринесе за по-малко жертви.През октомври 2016 г. досъдебното производство е прекратено от наблюдаващия окръжен прокурор Андрей Червеняков, защото няма човешки фактор в трагичния инцидент, а основната причина за него е времето. За конкретния случай няма действие или бездействие от страна на длъжности лица, което пряко да е довело до трагедията, обобщава Червеняков. Назначената съдебно-хидроложка експертиза е посочила пет фактора, които са предизвикали наводнението.Измереният 24-часов валеж е бил 176 л/кв. м. Подобно явление, се казва в експертизата, се случвало веднъж на между 100 и 1000 години. Вторият е проектирането и строежа на пътя Бургас-Созопол, който минавал през „“. Тоест - никой не е предполагал, че ще се образува приливна вълна именно на това място. Освен това е констатирана лоша поддръжка на водосбора на р. Отманлийска, който е бил обрасъл с дървесна и храстова растителност, което частично е възпрепятствало нормалния отток на реката. Впоследствие, Община Бургас извърши корекция на коритото на реката. Отбелязан е и човешки фактор - заради замърсяване в района със строителни отпадъци и автомобилни гуми. Последното посочено от експерта е, че инцидентът е станал в тъмната част на денонощието, което е спомогнало за неговите размери и човешките жертви. Подобни досъдебни производства срещу неизвестен извършител бяха образувани и за петте жертви на последните наводнения в района на Бургас и Камено преди няколко седмици. Окръжната прокуратура ще трябва да разследва дали има виновен за поредното бедствие или отново това ще е времето.", "date": "2017.11.14", "title": "Няма виновни за наводнението край Бургас преди 3 г."}
{"url": "https://offnews.bg/zdrave/muzikanti-pevtci-i-futbolisti-v-podkrepa-na-detca-s-diabet-669305.html", "text": "На 14 ноември – Световния ден за борба с диабета, Асоциация „Докосни дъгата“ среща деца от цялата страна с музиканти, певци и футболисти.Домакини на срещата са учениците и учителите от старопрестолната гимназия по икономика.Гости на тържеството ще бъдат кметът на Велико Търново и председател на УС на НСОРБ Даниел Панов, главният секретар на Министерството на младежта и спорта Асен Марков, Йордан Петков, треньор на младежкия отбор на ФК Левски, Александър Славков - президент ​н​а Българската федерация Шотокан карате-До, президент на карате клуб ИПОН, Влади Попов директор на Спортна академия „Ивелин Попов“ , Дули и Муден от РДМК.ФК Левски ще представи клип в подкрепа на децата и младежите с диабет, в който капитанът на Левски ще се обърне към всички българи.На тръгване всички ще пуснат сини балони като знак на свободата за децата с диабет.По-късно през деня хълмът Царевец и Националният стадион „Васил Левски“ ще светнат в синьо в знак на подкрепа към хората с диабет в България.", "date": "2017.11.14", "title": "Музиканти, певци и футболисти в подкрепа на деца с диабет"}
{"url": "https://offnews.bg/obshtestvo/kmetat-na-bosilegrad-urezhdal-pregledi-za-balgari-vav-vma-sreshtu-glas-669332.html", "text": "Кметът на Босилеград Владимир Захариев е уреждал медицинска помощ във ВМА срещу получаване на гласове по време на избори, твърди пред „Фокус“ Иван Николов, директор на Културно информационния център в Босилеград. Захариев е правил това в продължение на години.Според Николов няма адекватна политика на правителството ни спрямо българското малцинство в Западните покрайнини.„Досега нещата се правеха на парчета и резултатите бяха временни, откъслечни и спорадични. България до момента оказва хуманитарна помощ според случая. Там все още не е решена една систематична политика, която да гарантира някакви нормални условия за оцеляване на това население“, коментира още той.По думите му Сърбия десетилетия наред е провеждала асимилационна политика. Шефът на българския културен център твърди, че една трета от населението се изгонва, една трета – най-борбените, се осъждат и избиват, а тези, които останат, се асимилират.", "date": "2017.11.14", "title": "Кметът на Босилеград уреждал прегледи за българи във ВМА срещу гласове по изборите"}
{"url": "https://offnews.bg/obshtestvo/96-gradini-i-oshte-19-uchilishta-stavat-zashtiteni-shte-poluchavat-po-669302.html", "text": "96 детски градини и части от градини, както и 19 нови училища да придобият статут на защитени, предвижда проектопостановление на Министерския съвет, внесено за обсъждане на 10 ноември от образователния министър Красимир Вълчев., докато за училищата практиката е от 2008 г. Той осигурява допълнително финансиране на образователните институции, дори и в тях да са записани недостатъчно за издръжката деца/ученици. Дава се, за да бъдат предпазени училища и градини от закриване, когато на голямо разстояние няма други, които да поемат децата.С прибавянето на 19 училища, в списъка ще има общо 157 защитени учебни заведения от 26 области. През 2016 г. в него имаше 142. От тях едно е било закрито през януари , други три също отпадат, защото вече не отговарят на критериите.Градините са от 24 области от общо 28-те у нас. Новите училища са от 13 области. И едните, и другите са в общини и области, където мрежата от детски градини и училища е оптимизирана, се казва в доклада на министър Вълчев.Детски градини и училищата, които се определят за защитени, са в райони с ниска гъстота на населението, гранични, планински и полупланински с висока вертикална разчлененост на релефа и висока средна надморска височина. Взета е под внимание и свързаността с пътната мрежа между отделните селища и особеностите на инфраструктурата.", "date": "2017.11.14", "title": "96 градини и още 19 училища стават защитени, ще получават повече пари от държавата"}
{"url": "https://offnews.bg/112/z6-godishen-mazh-skloniaval-i-iznudval-maloletni-kam-pornografia-ares-669325.html", "text": " Служители на ГДБОП задържаха 36-годишен мъж за онлайн сексуална експлоатация и разпространение на порнография, съобщиха от пресцентъра на МВР.Мъжът е контактувал във Фейсбук с малолетни момичета, които склонявал и изнудвал към участия в порнографски представления, както и за обмен на материали с порнографско съдържание.По първоначални данни той се е представял с фалшива самоличност на 15-годишно момиче. Така за около три месеца мъжът е добавил в профила си над 1 500 момичета на възраст от 12 до 15 години. Използвайки възрастта на децата и тяхната наивност и доверчивост, Б. И. умело манипулирал своите жертви да изпълняват извратените му желания.През изминалите две седмици ГДБОП и колегите им в регионалните структури проведоха още три операции на територията на страната, при които  бяха установени и задържани лица за разпространение на материали, съдържащи сексуално насилие и сексуални извращения с деца на възраст между 1 и 9 години.", "date": "2017.11.14", "title": "З6-годишен мъж склонявал и изнудвал малолетни към порнография, арестуваха го"}
{"url": "https://offnews.bg/lajfstajl/amazon-prevrashta-vlastelinat-na-prastenite-v-tv-serial-669306.html", "text": "Amazon ще създаде сериал по фантастичната трилогия на Толкин „Властелинът на пръстените“, съобщи Си Ен Ен. Идеята бе представена в понеделник. От ръководството на онлайн платформата смятат създадат проект, който да бъде с многогодишен ангажимент.Действието в бъдещия сериал ще се развива преди историята на „Властелинът на пръстените: Задругата на пръстена“. Това е първата от трите части, която бе екранизирана през 2001 година от Питър Джаксън, а печалбата от цялостното заснемане възлиза на над 6 млрд. долара.„Властелинът на пръстените“ е културен феномен, който завладя въображението на поколения фенове чрез литературата и големия екран. За нас е чест да работим с Tolkien Estate и Trust, HarperCollins и New Line и сме изключително развълнувани от предстоящите събития. Нашата идея и желание е да поведем феновете на „Властелина“ на едно епично пътешествие през Средната земя“, каза Шарън Игуадо, ръководител на проекта на Amazon Studios.Това е първото голямо съобщение, което ръководството на платформата прави, след оттеглянето на бившия изпълнителен директор .Все още не е ясно кои актьори ще вземат участие в проекта.", "date": "2017.11.14", "title": "Amazon превръща 'Властелинът на пръстените' в ТВ сериал"}
{"url": "https://offnews.bg/politika/valeri-simeonov-filmat-na-joncheva-za-granitcata-e-skuchen-kato-rabo-669309.html", "text": "Вицепремиерът Валери Симеонов изкоментира  за оградата по българо-турската граница в своя фейсбук профил. Той го определи като \"скучен, изнасящ познати обстоятелства видео материал, пропаганда в стила на „единствената истина“ и категоричните лозунги в духа на „Работническо дело“.Симеонов  на премиерата на документалния филм в НДК. По-рано тази година той се закани да съди Елена Йончева заради това, че е изнесла държавна тайна, оповестявайки информация за състоянието на оградата по границата. Прокуратурата обаче отказа да образува производство.Публикуваме цялата позиция на вицепремиера, в която той пита Йончева убедена ли е, че оградата може да бъде срязана от дете с клещи, и наясно ли е, че всяка ограда може да бъде прескочена със стълба:", "date": "2017.11.14", "title": "Валери Симеонов: Филмът на Йончева за границата е скучен като 'Работническо дело'"}
{"url": "https://offnews.bg/zdrave/nad-460-000-balgari-imat-diabet-drugi-200-000-ne-znaiat-che-sa-bolni-669288.html", "text": "Днес отбелязваме световния ден на диабета. Над 460 000 българи са болни от диабет. Други 200 000 пък са болни, но не знаят за това, съобщи председателят на Националната асоциация на децата и младите хора с диабет Елисавета Котова, цитирана от Дарик.Около 2000 са болните от диабет деца и младежи до 18-годишна възраст.Хората често подценяват диабета и обръщат внимание на проблема, когато започнат усложненията, категорични са специалистите. Данните сочат, че хората с диабет живеят от 5 до 15 години по-малко. 18 души всеки ден умират от усложнения, като най-честите са сърдечно-съдови или бъбречни. Усложнения на болестта се наблюдават у 3/4 от болните от диабет.Един от всеки двама с това заболяване остава недиагностициран, което води до усложнения, тежки увреждания и преждевременна смърт.Според доклад на Световната здравна организация страдащите от диабет в световен мащаб са се увеличили 4 пъти за 35 г.Особено тревожен е фактът, че диабет тип 2 все по-често се отключва при деца, а основните причини за това са застоялият начин на живот и наднорменото тегло. Според последни данни всяко трето дете в Европа е с наднормено тегло. 220 хил. деца у нас са с наднормено тегло и 66% са със затлъстяване.Специалистите съветват родителите да обръщат специално внимание на хранителния режим на децата си и на качеството на храните, които консумират.По данни на Международната диабетна федерация до 70% от случаите на диабет тип 2 могат да бъдат предотвратени чрез здравословен начин на живот.", "date": "2017.11.14", "title": "Над 460 000 българи имат диабет, други 200 000 не знаят, че са болни"}
{"url": "https://offnews.bg/bojni/balgarka-oglavi-svetovnia-zhenski-boks-669314.html", "text": "Единствената жена, член на УС на Българска федерация по бокс (БФБ) Емилия Груева бе избрана за Председател на женската комисия към международната боксова асоциация (АИБА).Поканата за високия пост идва лично от Франко Фалчинели, който е изпълняващ длъжността президент на световната федерация (АИБА) на мястото на отстранения д-р Ву.„Вашият опит и страст към женския бокс са разпознаваеми за всички и аз съм убеден, че вие сте големият актив за бъдещето развитие на нашия спорт и по-специално за женския бокс“, пише Фалчинели в писмото си до Емилия Груева.Като председател на тази комисия, Груева автоматично става и член на Изпълнителния комитет на световната федерация (АИБА) и на практика я прави българката с най-висок пост в световния бокс след покойния вече акад. Емил Жечев, който бе председател на Европейската боксова асоциация (ЕАБА) и вицепрезидент на световната (АИБА).„Назначението на Емилия Груева е поредно огромно признание за добрата работа и дейността на Българската федерация по бокс и ние много се гордеем с това“, коментира президентът на БФБ Красимир Инински.", "date": "2017.11.14", "title": "Българка оглави световния женски бокс"}
{"url": "https://offnews.bg/izvan-terena/romeo-bekam-e-naj-golemiat-fen-na-grigor-dimitrov-669312.html", "text": "15-годишният син на Дейвид Бекъм се оказа един от най-големите фенове на Григор Димитров. Ромео публикува негова снимка с Гришо след победата над Доминик Грийн, заснета направо от съблекалнята на тенисиста.Момчето гледало мача с 18-годишния си брат Бруклин и баща си в \"О2 арена\" пред 20-хилядна публика. \"Страхотна среща с Григор Димитров\", пише над снимката в профила на Ромео в Instagram.Тинейджърът е фен на първата ни ракета и дори заедно са провеждали тренировка. ", "date": "2017.11.14", "title": "Ромео Бекъм е най-големият фен на Григор Димитров"}
{"url": "https://offnews.bg/offtopic/chij-e-tozi-himn-posreshtaneto-na-borisov-v-rim-video-669307.html", "text": "Българският премиер Бойко Борисов бе посрещнат в столицата на Италия с уникално фалшиво изпълнение на родния химн.Министър-председателят шерна във фейсбук видео на живо от пристигането си във Вечния град, но дори и най-върлите фенове на лидера на ГЕРБ побесняха от изпълнението на духовия оркестър. \"Мила Родино\" бе неразпознаваема, като в изпълнението трудно можеха да се хванат два верни акорда поред. После същите музиканти изпълниха италианския химн без забележки.Борисов бе посрещнат в Рим от италианския премиер Паоло Джентилони.", "date": "2017.11.14", "title": "Чий е този химн? Посрещането на Борисов в Рим (видео)"}
{"url": "https://offnews.bg/112/politciata-otkri-trietazhna-oranzheria-s-marihuana-v-boiana-video-669291.html", "text": "Столични криминалисти са разкрили домашна оранжерия за марихуана, съобщава МВР. Акцията е проведена на 13 ноември само няколко дни след проведена спецоперация на територията на София, при която криминалисти на СДВР откриха и иззеха близо 2 кг кокаин.Действията са наблюдавани от Софийска градска прокуратура.Столичните криминалисти са извършили претърсвания на два адреса - в село Бистрица и столичния кв. Бояна.В къщата в кв. Бояна е установено, че и на трите ѝ етажа, включително и в мазата, са изградени специални помещения за отглеждане на марихуана. В обособените оранжерии имало всичко необходимо за отглеждането на растението - таймери, въздуховоди, климатици, торове и други течности за обогатяване. Иззети са общо 268 саксии със засети растения от рода на марихуаната, които били в различен стадий на растеж. При обирането им мократа листна маса била събрана в 5 чувала.При претърсването са открити и други два чувала с готова вече за разпространение суха тревна маса, дала реакция при наркотеста на марихуана. От другия адрес столичните криминалисти иззели още 6 малки дози марихуана.В полицейския арест е задържан 32-годишен мъж. Към момента са извършени разпити на лица, имащи отношение към случая.Предстои извършването на процесуално-следствени действия - назначаване на експертизи за установяване на точното количество на иззетата марихуана и др.Разследването продължава.", "date": "2017.11.14", "title": "Полицията откри триетажна оранжерия с марихуана в Бояна (видео)"}
{"url": "https://offnews.bg/medii/izdatelite-na-dnevnik-i-kapital-se-oplakaha-ot-nova-ataka-sreshtu-tiah-669294.html", "text": "Издателите на \"Дневник\" и \"Капитал\" се оплакаха, че очакват нова атака срещу тях. Източници от правителството и парламента са предупредили медийната група \"Икономедиа\" за готвен натиск чрез Комисията за отнемане на незаконно придобито имущество (КОНПИ).\"Според информацията през последните месеци върху КОНПИ е оказван системен натиск да започне производство спрямо Иво Прокопиев, Галя Прокопиева и семейството им. А доклад по темата е включен в дневния ред на заседанието на комисията за утре, сряда. Това ще даде основание да бъде поискан запор на активи, в това число на \"Икономедиа\", фирмата - издател на \"Капитал\" и \"Дневник\", в която Иво Прокопиев има мажоритарен дял.Като издатели не можем да гарантираме, че щетите от действията на комисията, които вярваме, че един ден съдът ще постанови като незаконни, ще могат да бъдат компенсирани\", пишат издателите. Те добавят, че извършена вече проверка на КОНПИ и множество данъчни проверки не са установили нарушения. \"Това вероятно е принудило поделението на КОНПИ в Благоевград, на което (неясно защо) е възложена проверката, да се върне години назад в 2000 г. и да търси основание за започване на процедура за конфискация в \"незаконната\" приватизация на \"Каолин\". Темата услужливо беше подгрята от медиите на Делян Пеевски през последните седмици с купчини невярна информация\", допълват издателите. Те си обясняват това с разследвания на техните медии срещу модела КТБ и срещу съсредоточието на власт на главния прокурор.Пред сайта на в. \"24 часа\" главният прокурор Сотир Цацаров коментира: \"Не коментирам изявления на обвиняеми лица, както и публикации в прилежащите им медии.\"От КОНПИ изпратиха съобщение до медиите, в което нито потвърждават, нито отричат информацията, а посочват в какви срокове се изпълняват техните производства. Проверката може да продължи до една година, а с решение на комисията да бъде удължена с още шест месеца. Оттам допълват, че информацията на хода на всяка тяхна проверка е служебна тайна.", "date": "2017.11.14", "title": "Издателите на Дневник и Капитал се оплакаха от нова атака срещу тях (обновена)"}
{"url": "https://offnews.bg/ikonomika/emigrantite-ni-pratili-860-mln-evro-v-balgaria-669295.html", "text": "860 милиона евро са изпратили у нас българите, емигрирали в странство, през миналата година. Данните са от изследване на Евростат, обявено днес.По този показател страната ни се нарежда на четвърто място в рамките на ЕС. По-големи са трансферите на пари само за Полша - 2,822 млрд. евро, за Португалия -  2,809 млрд. евро и за Румъния - 2,236 млрд. евро.Данните на Евростат са жестока констатация за срива на чуждестранните инвестиции у нас. През миналата година преките чуждестранни инвестиции в България възлизаха на едва 682 млн. евро, което означава, че най-сериозната финансова инжекция за икономиката ни не е от стартирането на бизнеси, а от парите, които сънародниците ни пращат у нас, за да не умрат от глад роднините им. На обратният полюс - сред страните, от които излизат най-много пари чрез лични преводи, води Франция с цели 10 млрд. евро. От Великобритания към други държави са били изпратени 7,1 млрд. евро, а от Испания са излезли 6,8 млрд. евро.", "date": "2017.11.14", "title": "Емигрантите ни пратили 860 млн. евро в България"}
{"url": "https://offnews.bg/ikonomika/sofijska-voda-pusna-parvia-si-mobilen-tcentar-za-obsluzhvane-na-klie-669290.html", "text": "„Софийска вода“ откри първия по рода си в страната мобилен център за обслужване на клиенти. Церемонията по откриване се проведе в софийското село Владая.Мобилният център представлява микробус, оборудва да осигурява всички услуги, които се предлагат от стационарните клиентски центрове на компанията. В него има и приемна с безплатен интернет и информация за услугите, излъчвана на ТВ екран, както и система за обратна връзка от клиентите.В мобилния център клиентите ще могат да потърсят информация за водомерни, лабораторни и технически услуги, както и да получат справки за отчитане. Микробусът ще позволява да се извършват само безкасови плащания. Мобилният център ще посещава над 20 локации извън София по предварителен график: кварталите Бояна, Княжево, Симеоново, Драгалевци, селата Владая, Железница, Пасарел, Бистрица, Казичене, Мало Бучино, Волуяк, Обеля, Мрамор, Мировяне, Бусманци, Доброславци, Лозен, Кремиковци, Чепинци, Световрачене, градовете Банкя и Нови Искър. Графикът е достъпен на сайта на „Софийска вода“.Това е вторият етап от цялостното модернизиране на клиентското обслужване под мотото „Услуги по вода“, което „Софийска вода“ въвежда. През юни компанията стана първият ВиК оператор с 24-часова безплатна телефонна линия.На събитието присъстваха още кметът на район Витоша - Тодор Петков, както и кметът на община Владая – Таня Иванова.", "date": "2017.11.14", "title": "'Софийска вода' пусна първия си мобилен център за обслужване на клиенти (снимки)"}
{"url": "https://offnews.bg/sviat/indijskiat-grad-hajderabad-maha-prosiatcite-ot-ulitcite-zaradi-ivanka-669293.html", "text": "Властите в индийския град Хайдерабад полагат усилия да прочистят улиците от просяци преди посещението по-късно този месец на Иванка Тръмп, която ще участва в международна конференция, предаде БТА.През изминалата седмица повече от 200 просяци са били откарани в приюти, намиращи се на територията на два градски затвора. В града е наложена строга забрана за просия по улиците и на други обществени места.Кампанията изглежда постига желания резултат, защото хилядите просяци в града вече не се виждат, отбелязва Асошиейтед прес.Иванка Тръмп е съветник на своя баща, президента на САЩ Доналд Тръмп. Този месец тя ще бъде специален гост и ще говори на Глобалната среща на високо равнище по въпросите на предприемачеството, която ще се състои в Хайдерабад.Очаква се във форума на участва и индийският премиер Нарендра Моди.През декември Хайдерабад ще бъде домакин на още едно международно събитие - Световната конференция за защита на езика телугу.", "date": "2017.11.14", "title": "Индийският град Хайдерабад маха просяците от улиците заради Иванка Тръмп"}
{"url": "https://offnews.bg/obshtestvo/143-uchilishta-pod-pritcela-na-kzd-za-diskriminatcia-pri-priema-v-i-kl-669296.html", "text": "Най-малко 143 училища от страната са под прицела на Комисията за защита от дискриминация заради критериите си за прием на ученици в първи клас.КЗД е образувала преписка за дискриминационна дейност, а първото заседание е утре.Комисията бе ангажирана с въпроса от Върховната административна прокуратура, която, след проучване на допълнителни критерии за класиране в София, установи, че педагогически съвети са въвели предимства за:- родители на деца, които към датата на подаване на заявлението са на постоянен трудов договор в Министерството на образованието и науката, Столична община или държавната администрация;- дете, чийто родител/и е държавен или общински служител в системата на образованието, общинската или държавната администрация;- дете на работещи в сферата на образованието и др.Тези критерии означават, че произходът на останалите деца отрича правото им да участват в класирането за прием в първи клас наравно с децата на такива родители, посочиха от прокуратурата и припомниха, че въпросните привилегии са основани на точка 9 от Система за прием на ученици в първи клас в общинските училища на територията на Столична община, която бе протестирана от ВАП и нормата на т. 9 бе отменена от Административния съд в София.Естеството на допълнителните критерии наложи и проверка за нарушаване на Конвенцията за защита на правата на човека и основните свободи, Конституцията и Закона за защита от дискриминация и затова през месец май 2017 г. ВАП ангажира КЗД - специализираният държавен орган за осигуряване на равенство в третирането и притежава контролно-санкционните права при нарушаване на забраните за дискриминация.След получаване на първоначална информация от КЗД за образуване на преписка за проверка на спазване на законовите изисквания при прилагане на критерии за прием на ученици в първи клас, във връзка със  ВАП изтъкна компетентността на административния орган сам служебно да провери и установи наличието на дискриминационно отношение в цялата страна, а не само в гр. София.", "date": "2017.11.14", "title": "143 училища под прицела на КЗД за дискриминация при приема в I клас"}
{"url": "https://offnews.bg/obshtestvo/sekat-suhi-i-nakloneni-darveta-do-aleite-v-borisovata-tabeli-paziat-o-669301.html", "text": "Сухите и наклонени дървета, които се намират на до 25 метра от алеите в Борисовата градина, ще бъдат отсечени в най-скоро време. Това реши комисията по екология в Столична община по предложение на председателя си Лорита Радева. Тази сеч ще е първият етап от отстраняването на опасни дървета в района около \"Драган Цанков\", \"Яворов\", \"Цариградско шосе\" и \"Евлоги и Христо Георгиеви\". Колко точно ще бъдат отсечени сега не е ясно, но общият брой на тези, които подлежат на премахване, е 733. Още 110 пък са маркирани за кастрене, за да не застрашават здравето и живота на хората в Борисовата градина. Според становище на работната група, назначена от кмета Йорданка Фандъкова в началото на октомври във връзка с инвентаризацията на парка - в която влизат представители и на Дружество за защита на птиците и Да остане природа в България, са необходими допълнителни критерии при определянето съдбата на дърветата. Според тях само на кастрене подлежат наклонени, полусухи и изгнили дървета, а на премахване - напълно сухи с ширина над 2 метра. Това е валидно за зоната до 25 метра от алеите.т За над 25 метра - сухите дървета с над 30 см. диаметър от твърда широколистна дървесина няма да се премахват. За да се ускори работата и да няма \"лъжливи твърдения\" по думите на Радева, че столична община сече дървета за бъдещо строителство в Борисовата, тя настоя спешно да се премахнат най-опасните дървета. Така полусухите и загнилите остават, както и всички в зоните над 25 м от алеите, но ще се поставят предупредителни табели за риска за хората. В Борисовата градина няма да се строи, категорична бе Радева. Тя подчерта, че ПУП на парка още не е представен и одобрен.  На заседанието на комисията присъстваха и граждани, които настояха Столична община да картотекира всички дървета в Борисовата градина, да направи публично достояние марката, с която се маркират дърветата, както и да има прозрачност на всички етапи при взимане на решения. Представителите на Дружеството за защита на птиците и Да остане природа в България подкрепиха поетапното изсичане на дървета в Борисовата градина. От Българското дружество за защита на птиците са извършили преброяване на маркираните дървета и точният им брой е 844, а не 489, както съобщи първоначално Столична община. Оказа се, че разминаването идва от факта, че СО е обявила кубиците дървесина, се разбра още на заседанието на комисията по екология. ", "date": "2017.11.14", "title": "Секат сухи и наклонени дървета до алеите в Борисовата, табели пазят от опасните"}
{"url": "https://offnews.bg/kultura/hot-since-82-idva-za-spetcialno-shou-v-klub-yalta-669308.html", "text": "Този месец е парти месец, благодарение на клуб Yalta и ноемврийската му програма. След партито с Marco Faraone, който посети Бълга7рия за пръв път, идва време за следващия уикенд, в който зад пулта на клуба ще видим британския диджей и продуцент Hot Since 82. Заедно с него на 17 ноември в Room 1 ще чуем и Liubo Ursiny, както и Diass. Петъчното парти ще започне с Diass – един млад, но изключително успешен български артист. Гостите на клуба ще могат да се насладят на иновативния му подход в музиката, а динамичният му клубен саунд ще ги подготви за акцента на вечерта.Хедлайнерът на 17 ноември ще бъде Hot Since 82. През 2010 г. британецът посещава афтър парти в Ибиса, на което музиката внезапно спира. Той включва телефона си в тонколоните, когато инцидентно започва едно от неговите недовършени парчета. Въпреки че диджеят не е направил песента с намерението да я издава, реакциите от партито са изключително позитивни. Това го кара да се свърже с Noir, който освен диджей и продуцент е и негов близък приятел.Той също остава впечатлен и така парчето Let It Ride е издадено от лейбъла Noir Recordings през 2011 г. Дебютното парче на Hot Since 82 става клубен хит, заема трета позиция в класацията на Beatport за дийп хаус и го прави известен. Оттогава той е работил за много други големи лейбъли като Get Physical и Defected, а през 2014 създава и собствен, с името Knee Deep in Sound, който издава музика от изгряващи и утвърдени артисти с автентично ъндъграунд звучене.Ремиксите му през годините също се превръщат в хитове, като тези за Green Velvet и Rudimental. Hot Since 82 е бил хедлайнер на почти всички световни фестивали за електронна музика, както и гост в клубове като Watergate, Warung и партитата ENTER, създадени от Ричи Хаутин.Вечерта ще приключи подобаващо със сет от Liubo Ursiny – резидента на клуба.Билети за събитието могат да бъдат закупени на входа на клуб Yalta на цена от 30 лева.Повече поробности за програмата на клуб Yalta може да намерите на, както и на yaltaclub.com.", "date": "2017.11.14", "title": "Hot Since 82 идва за специално шоу в клуб Yalta"}
{"url": "https://offnews.bg/zdrave/nad-500-dushi-se-izsledvaha-bezplatno-za-diabet-vav-vma-669300.html", "text": "Над 500 души се изследваха безплатно във ВMA в Световния ден за борба със захарния диабет.Специалистите от Клиниката по ендокринология и болести на обмяната установиха наличие на заболяването при 20 от всички изследвали се в рамките на днешната кампания, съобщиха от лечебното заведение.Пациентите са получили препоръки и консултации за последващо лечение.Кампанията на ВМА е насочена именно към хора, които не предполагат, че имат захарен диабет. Според Националната асоциация на децата и младите хора с диабет българите с диабет са над 460 000, а други 200 000 не знаят, че са болни. \"Ранните стъпки в борбата с диабета могат да бъдат решаващи и да предотвраят развитието на болестта, въпреки че много хора не вярват в промяната на начина на живот като път към доброто здраве\", категорична е проф. Ивона Даскалова – ръководител на Клиниката по ендокринология и болести на обмяната и председател на Българската диабетна асоциация.\"Борбата с диабета започва още от детска възраст, затова не трябва да се допуска децата да се застояват пред компютъра или пред телевизора с вредни храни и безалкохолни напитки до себе си. Създайте им култура на хранене още от най-ранни години, защото тя ще им гарантира добро здраве и качество на живот като пораснат\", призова още проф. Даскалова.Световният ден за борба с диабета се отбелязва всяка година на 14 ноември по решение на Международната диабетна федерация и Световната здравна организация, в отговор на нарастващата тревога за бъдещето на милионите хора, страдащи от заболяването.", "date": "2017.11.14", "title": "Над 500 души се изследваха безплатно за диабет във ВМА"}
{"url": "https://offnews.bg/lajfstajl/bnt-tarsi-sledvashtia-uchastnik-v-evrovizia-669298.html", "text": "БНТ обяви, че започва да подготвя българското участие на \"Евровизия 2018\". 68-мото поред издание на песенния конкурс ще се проведе в Лисабон на 8, 10 и 12 май под мотото „All Aboard!” („Всички на борда!“).Особеното тази година е, че се търси не просто добър изпълнител с хубава песен, а цял продуцентски екип, който да се погрижи за цялостното представяне на парчето.БНТ кани за участие в българската селекция професионални екипи или продуцентски компании с цялостна концепция за представянето.Кандидатите трябва да са продуцирали поне 3 музикални проекта, които са добили публичност, да са регистрирани като музикални продуценти в ПРОФОН репертоар и да презентират дейността и екипа си. Предимство е опитът в менажирането на артисти-изпълнители и в организирането на музикални събития.Песента трябва да отговаря на изискванията на правилата за провеждане на конкурса (които са публикувани в сайта на БНТ). В екипа, създал песента, трябва да има българско участие и форматът на демо версията на песента да е wav или mp3 и да присъства текстови файл с текста.Изпълнителят трябва да отговаря на изискванията на правилата на конкурса. Трябва да е гражданин на България, да има сценичен опит и участия на живо и да представи кратка биография със снимка и линкове към видеоматериали с негови участия на живо и музикални клипове.Изисквания към сценичната концепция са да има кратко текстово описание на идеите за сценично представяне, както и скици, снимки, видео и линкове към тях, стори бордове. Информацията както за екипа, така и за броя изпълнители, костюми, хореография, музикални инструменти (ако има такива), настроение, доминиращи цветове и образи в осветлението и графиката на ЛЕД стените трябва да бъде ясно описана.Бюджетът за изпълнението на изискванията се поемат от продуцентската компания или екип. Срокът за подаване на концепциите е 20 декември 2017 година.", "date": "2017.11.14", "title": "БНТ търси следващия участник в Евровизия"}
{"url": "https://offnews.bg/litca/rozhdeniat-den-na-skromnia-genij-669260.html", "text": "Преди 2 години имах уникален късмет. Музикант, когото боготворя, ми даде 50 още неродени песни. 50 съвършени композиции, божествени мелодии, които още търсят своя текст и своя изпълнител.Не знам дали мога да опиша какво е чувството да чуеш още неродена песен. Слушах ги дни наред. Представях си текста, който трябва да се въплъти в нотите. Представях си гласовете, които трябва да го изпеят. Опитвах се да си представя кого би избрал Авторът за това парче, на кого би го подарил, как ще се получи едно, ако бъде изпято така, а съвсем друго, ако бъде изпято иначе.Разбирам от музика и мога да гарантирам, че сред тези 50 мелодии имаше поне 4, от които можеха да станат такива песни, че хиляди хора да казват \"Ето това е най-хубавата песен на света!\", поне 10, които имаха потенциал да влязат в лична митология от типа \"всяка песен има история с теб\" и всички до една бяха по-хубави от всичко, което телевизорът ми стоварва на ушите в последните години.След няколко дни се видях с Композитора и с пърхащ ентусиазъм го питах кога, как, с кого, хайде по-бързо тези мелодии да се превърнат в песни!А той тъжно ми каза: Имам още 200. Някои са дори по-хубави. Но никой няма нужда от тях.Този тъжен музикант се казва Момчил Колев. Днес става на 50 години. Бих искал да му подаря текст към някоя от прекрасните му песни, които все още не са намерили своите стихове, но за съжаление нямам този талант.Мога само да му разкажа колко са ме вдъхновявали песните му, за да знае, че някой има нужда от тях.Този разказ може да започне по много начини. Например с това как в зората на прехода и дълбините на моя пубертет ни попаднаха още непубликувани записи на група \"Клас\". Слушахме \"Тайнствена вселена\", когато някой каза: \"Давате ли си сметка, че това е музика на световно ниво? Че това не е по-лошо от Cure и Depeche mode?\"Точно тогава един приятел пишеше дипломна работа за Николай Лилиев и основната му теза беше, че неговата поезия е върхът на Символизма, че с неговото творчество за пръв и единствен път български автор е бил венецът и най-голямото постижение на огромно литературно течение и аз си помислих, че може би ставам свидетел на подобен феномен, но в ню уейва.Тезата на моя приятел за Николай Лилиев беше оценена като \"нахална\", а още същата вечер по-разумните от мен ме убедиха, че няма как българска песен да е на световно ниво. Колкото е по-хубава, толкова е по-обречена да остане в тесния кръг на хората, които слушат Музиката, а не Модата.Разказът може да започне и по друг начин. В средата на 90-те всички слушаха Дони и Момчил. Ние от Класическата (понеже сме велики) слушахме Genesis и Marillion и много държахме да се знае, че слушаме истинска музика, а не мейнстрийм. Първия път, когато казах, че Дони и Момчил са явление в музиката, отнесох много подигравки как може да ми харесва нещо комерсиално. А аз като проповедник обяснявах - \"Чуйте, бе, хора, добро е! Станало е модерно, защото е хубаво!\".Същият разказ може да започне и така: 19 април 2013 г.,  след 20 години раздяла. Толкова вълшебен, че след края му Габи, родена през 1988 г., иска да й разказвам какво е било тогава, когато \"Клас\" са пускали първите си песни и уейвът е бил моден. На паркинга няма как да ù обясня как се събирахме на тумби и чакахме да се появят Нова генерация, Клас или Тангра. Как търсехме касетки с песните на българските групи, а хората, които имаха диктофони и можеха да запишат пиратски концерт, имаха статута на магьосници. Или как беше модно да се четат Камю и Бодлер и това колко си нагоре в социалната йерархия на компанията зависеше от това колко книги си прочел, а не колко простотии си избълвал.Всеки от нашата малка, но вярна армия почитатели на \"Клас\" има своята история на любовта си към най-елегантната българска група.А моята история как се добрах до още неродените песни на Момчил започва така: Пътувах вече дни наред из любимата ми Албания. Сменях дисковете и попаднах на тази песен:Може да съм я чувал и преди това и да не съм я забелязал, а може и наистина за първи път да съм я чул тогава, но още на първата минута бях сигурен, че автор е Момчил Колев и само той може да напише такава песен. Това усещане за пълно единство между музиката, текста и гласа е нещо, което се случва в една от милион песни.Тогава си дадох сметка, че като журналист 99% от времето ми минава да пиша за бездарници, от които няма никаква полза и смисъл. И поне мъничко ще изкупя вината си, че правя бездарниците известни, ако някак си накарам истинските таланти Момчил, София и Ина Григорова да направят поне още една такава песен.Чиле, минимален теоретичен шанс да има някоя от тези 250 неродени песни да се получи като \"Син талисман\", ти трябва да й го дадеш.Знам, че си толкова скромен, че ще се разсърдиш, че те наричам \"гений\". Не се сещам за друга дума, която по-точно описва дарбата на човек да твори чиста красота.Честит рожден ден! Ние, твоите фенове, те обичаме!", "date": "2017.11.14", "title": "Рожденият ден на Скромния гений"}
{"url": "https://offnews.bg/sviat/madagaskar-se-bori-s-naj-tezhkata-chumna-epidemia-za-poslednite-50-god-669281.html", "text": "Африканският остров Мадагаскар се бори с най-тежката чумна епидемия за последните 5 десетилетия, съобщава Би Би Си.Първите данни за заболели бяха от август 2017. Досега болестта е взела 165 жертви, а други 2000 са носители на заразата. Световната здравна организация предупреждава, че чумата е една от най-старите и страховити болести, отговорна за епидемии, завършили с масова смърт. Добрата новина е, че ако се третира навреме с кратък курс с антибиотици, днес тя е лечима.Чумата е убила 14 милиона души в Европа през 14-ти век. Макар мнозина да мислят, че тя е останала в историята, епидемии избухват и днес, като най-засегнатите страни са Конго, Перу и Мадагаскар.Болестта се причинява от бактерията Yersinia pestis, чийто приносител обикновено са бълхите. Човекът се заразява след ухапване от бълхи или след контакт с телесна течност от вече заразен човек. Най-често срещана е бубонната чума, при която смъртността стига до 60%. Тя по-трудно се предава от човек на човек. По-заразна е белодробната чума, която се среща по-рядко. Ако не се лекува, тя винаги завършва с фатален край. 77% от клинично диагностицираните случаи в Мадагаскар са именно на белодробна чума.Взетите епидемични мерки дават резултат и броят на новозаразените започва да спада. Девет съседни държави обаче са в режим на готовност поради висок риск болестта да се появи и там. Това са Коморските острови, Етиопия, Кения, Мавриций, Мозамбик, остров Реюнион, Сейшелските острови, Южна Африка и Танзания.", "date": "2017.11.14", "title": "Мадагаскар се бори с най-тежката чумна епидемия за последните 50 години"}
{"url": "https://offnews.bg/sviat/moskva-obvini-direktno-sasht-che-podkrepiat-teroristi-ot-idil-v-siria-669292.html", "text": "Руското министерство на отбраната обвини директно оглавяваната от САЩ международна коалиция, че подкрепя терористи от \"Ислямска държава\" в Сирия. От министерството обявиха, че са установили случаи, в които коалицията пряко е взаимодействала и е подкрепяла ИДИЛ, като факти за това са открити миналата седмица, по време на операцията на сирийските власти за освобождаването на Абу Кемал, съобщи ТАСС, цитирана от БТА. САЩ отказаха да нанасят удари по колона терористи с мотива, че по техни данни те се предават доброволно в плен, затова за тях важат текстовете на Женевската конвенция за третирането на военнопленници, допълват от ведомството.Оттам са категорични, че водената от САЩ коалиция се е опитала да създаде и пречки на руските самолети в района на Абу Кемал, за да осигури на терористите безопасно изтегляне от района. От руското министерство на отбраната са категорични, че настъплението на сирийските правителствени войски е осуетило плановете на САЩ да създадат неподконтролни на Дамаск органи, които да управляват териториите по източния бряг на река Ефрат. За \"проамерикански\" сили, контролиращи Абу Камал, според него щели да бъдат представени бойци от ИД, използващи знамена на Сирийските демократични сили, открити в източния сирийски град. Сирийските войски обявиха, че са си върнали контрола над Ал Букемал - последната крепост на ИДИЛ. Водената от САЩ коалиция също се е готвела за настъпление в града, уточнява Москва. По данни на Русия е освободена над 90% от територията на Сирия.", "date": "2017.11.14", "title": "Москва обвини директно САЩ, че подкрепят терористи от ИДИЛ в Сирия"}
{"url": "https://offnews.bg/zimni/izvesten-frenski-skior-zagina-po-vreme-na-trenirovka-669270.html", "text": "Кошмарен инцидент с известен френски скиор завърши фатално в Канада. 35-годишният Давид Поасон падна по време на тренировъчно спускане в Накиска и загуби живота си.Поасон е бронзов медалист от световното първенство в Шладминг през 2013 година. Той се е готвил в провинция Алберта за предстоящите Зимни олимпийски игри в Пьончан през февруари. Повече подробности за трагедията засега не са известни.„Потресени от тази новина, президентът Мишел Вион, техническият директор Себастиан Сагес и всички други членове на тима изказват своите съболезнования на близките в този тежък момент”, се казва в изявление на Френската федерация по ски. Колегите на Поасон от националния отбор на Франция също са потресени от инцидента. Съболезнованията си изказа и спортният министър Лаура Флесел.\"Аз съм в шок. Всеки скиор поема риск, който осъзнава. Никой не споменава думата смърт. Преди всяко спускане просто изхвърляш тази дума от речника си. Нямам думи. Надявам се Давид да е на по-хубаво място\", коментира легендата Люк Алфан, който спечели Световната през 1997 година, а след това се насочи към автомобилния спорт.", "date": "2017.11.14", "title": "Известен френски скиор загина по време на тренировка"}
{"url": "https://offnews.bg/futbol/nameriha-martav-rodnina-na-bejl-v-kardif-669271.html", "text": "Съпругът на сестрата на звездата на Реал Мадрид Гарет Бейл е бил намерен мъртъв в Кардиф.Александър Уилямс е бил само на 29 години и е открит в дома си. Полицията разследва случая, но засега няма данни за насилствена смърт.Самият Бейл се възстановява от поредната си контузия и ще пропусне предстоящите приятелски мачове на Уелс.Травмата е под номер 24, откакто Бейл е в Реал, което постави под въпрос бъдещето му в испанската столица. Крилото е част от Реал от 2013 година, когато премина за рекордната за времето си сума от 101 милиона евро от Тотнъм.Заговори се, че от \"белия балет\" са поставили трансферна цена на Гарет Бейл в почти същия размер, за който беше привлечен.", "date": "2017.11.14", "title": "Намериха мъртъв роднина на Бейл в Кардиф"}
{"url": "https://offnews.bg/futbol/bufon-se-ottegli-sas-salzi-a-de-rosi-sas-skandal-669274.html", "text": "Вратарят на Италия Джанлуиджи Буфон се оттегли от националния отбор след мача с Швеция от баражите за Мондиал 2018.\"Скуадра адзура\" не успя да се класира на световното след загуба с 0:1 в Стокхолм и 0:0 в Милано. 39-годишният страж планираше да се оттегли след световното, но краят дойде по-рано и по-болезнено.\"Оттеглям се. Извинете ни. Оставям националния на младите момчета. Италианският футбол има добро бъдеще\", каза през сълзи Буфон, който си тръгва след рекордните 175 мача за \"адзурите\".Междувременно в Италия се надигна недоволство срещу селекционера Джампиеро Вентура заради тактиката по време на мача с Швеция. Голяма популярност доби видео, на което се вижда как асистентът на Вентура казва на халфа на Рома Даниеле де Роси да отива да загрява по време на второто полувреме.\"За какъв дявол да загрявам аз? Борим се за победа, а не за равен. Не аз, а Инсиние трябва да влезе\", опълчва се Де Роси, който също като Буфон обяви края на кариерата си в национални. В крайна сметка нито той, нито Инсиние влизат в игра.Именно невключването на Инсиние изуми фенове и специалисти, тъй като нападателят прави фурор в Серия А и можеше с нетрадиционните си отигравания да затрудни шведите, които с лекота се справяха с безбройните центрирания в наказателното си поле.", "date": "2017.11.14", "title": "Буфон се оттегли със сълзи, а Де Роси със скандал"}
{"url": "https://offnews.bg/tehnologii/koga-facebook-blokira-profili-i-kak-da-se-spravim-669082.html", "text": "Фейсбук профилите на няколко души с изявена гражданска позиция бяха блокирани в последните дни от социалната мрежа заради неспазване на принципите на социалната мрежа.Сред потършевшите са главният редактор на \"Биволъ\" Атанас Чобанов, адвокат Николай Хаджигенов, Светльо Витков от \"Хиподил\" и др.Кога най-голямата социална мрежа заключва профили и как можем да ги възстановим?Обикновено Facebook налага различни по тежест санкции след докладване от други потребители. Те варират от изтриване на конкретен пост или серия от постове, забрана за публикуване, поставяне на профила под карантина за определен период, а най-тежката санкция е сваляне на целия профил без право на възстановяване.Тролски атакиЖертва на блокирани профили често стават изявени лидери на обществено мнение. Това оставя впечатление, че те са атакувани от \"тролски армии\", които докладват залпово постове и профили. Социалната мрежа не потвърждава ефективността на тази тактика. От там уверяват, че решенията за санкция на профил не се вземат автоматично, а след оценка на техните редактори по съдържанието. Няма значение колко потребители са докладвали за злоупотреба конкретния профил - броят на жалбите не влияе върху тежестта на санкцията. Оценява се единствено публикуваното съдържание.Ето как от централата на Facebook обясниха пред OFFNews механизма, по който решават кога да наложат санкция върху съдържанието:Понякога се случва първоначално наложената защитна мярка да бъде преразгледана и да бъде както облекчена, така и повишена. Това се случва след по-детайлно разглеждане на контекста. Възможно е например Facebook да свали даден пост, а по-късно, след преглед на останалото съдържание, да блокира целия профил. Допуска се и обратното - след обосновано възражение от потребителя санкцията да бъде отменена. Facebook дава достатъчно възможност за обратна връзка, макар поради обема на потребителите тя понякога да отнема неприятно дълго време.Когато потребителят бъде докладван, той е информиран защо се налага това, но не и от кого е дошло оплакването. В същото време, докладването не гарантира, че постовете/профилът задължително ще бъдат премахнати. Facebook може да прецени, че това не се налага.Акаунти, засечени в сериозни нарушения на правилата, не се възстановяват.Хора или компютри решават да заключат ли профила?Мнозина се питат кой и как решава кое съдържание е добро и кое трябва да отпадне. Ето какво обясняват от Facebook пред OFFNews:Автоматизираните системи се използват и за идентифициране на голи и порнографски снимки.\"Всеки докладван вид съдържание обаче се преглежда от истинско лице, квалифицирано, за да определи дали действително прави или не нарушава Стандартите на Общността на Facebook и взема решение дали да бъде премахнато от платформата\", уверяват от корпорацията на Марк Зукърбърг. Едно докладване е достатъчно, за да бъде премахнато съдържанието, ако нарушава правилата. В същото време, множество докладвания няма да доведат до премахването на съдържание, ако отговаря на стандартите. \"Когато получим жалба, я разглеждаме по същество, не разследваме защо конкретен човек я е направил или колко доклади са подадени\", обясняват от социалната мрежа.Кога се блокират профилиНай-общо, това се случва при нарушаване на правилата за ползване на социалната мрежа в следните случаи:1. Системно забранено поведение след получаване на предупреждение или многократни предупреждения от Facebook2. Непоискан контакт с други потребители с цел тормоз, реклама, популяризиране, любовни срещи или друго неуместно поведение3. Използване на фалшиво име4. Представяне за друго физическо или юридическо лице или друга фалшива самоличност5. Публикуване на съдържание, което не е в унисон с условията за ползване на Facebook.Какви постове/профили не толерира Facebook1. Oтправяне на директни заплахи срещи личната или обществената сигурност2. Подтикване към самонараняване или самоубийство, както и към хранителни разстройства. Може да се споделя информация, свързана с тези теми, но не и да се подтиква към тях.3. Профили, свързани с терористична дейност, организирана престъпност, криминална дейност, серийни и масови убийства, огранизирани групи на омразата.4. Малтретиране и тормоз, които имат за цел да унижат или опозорят частни лица.5. Достоверно звучащи заплахи срещу публични фигури, както и насочена към тях реч на омразата. Същото важи и за непубличните личности.6. Социалната мрежа не може да се използва за организиране и подпомагане на престъпна дейност. Не се допуска и потребителите да се хвалят за извършени престъпления.7. Сексуално насилие и експлоатация. Не се допускат както кадри от такива престъпления, така и снимки и видео, в които няма престъпление, но служат за отмъщение на заснетите хора.8. Покупката, продажбата и търговията с лекарства, дрога, марихуана, оръжия и амуниции.9. Голота, когато тя не е част от артистични проекти или социални кампании. Премахват се снимки на гениталии или напълно голи задни части, както и на женски гърди, ако се виждат зърната. Понякога се допуска да се публикуват голи бюстове, когато целта е медицинска или здравна информираност. Позволени са снимки на кърмещи жени или на кадри, показващи белези от масектомия. Може да се показват изобразяващи голи фигури произведения на изкуството. Не се допуска да се показва сексуален акт.10. Реч на омразата въз основа на раса, етническа принадлежност, националност, религиозни убеждения, сексуална ориентация, пол, сексуални проблеми или медицински диагнози.11. Изображения, които показват садистично удоволствие или възхваляват или празнуват насилието. Премахват се и изображения на фрапиращи форми на насилие, напр. обезглавяване, дори да са публикувани с информационна цел.12. Премахват се засечени фалшиви профили и профили с крадена идентичност. Ако потребител е създал множество лични профили, бива помолен да ги изтрие и да остави само един или Facebook ще направи това.13. Изпращане на спам съобщенияКакво да направим, ако профилът ни бъде блокиранОбичайно, социалната мрежа изпраща предупреждение до потребителя при първо нарушение. Ако обаче нарушението продължава, може да се предприеме по-тежка мярка - като отказване на право на публикуване или забрана на целия профил. Ако акаунтът на ваш приятел е забранен, той трябва , използвайки адреса на електронна поща, свързан с акаунта му във Facebook.Ако смятате, че профилът ви е забранен погрешно, може , като предоставите за идентификация имейл или телефон и сканиран личен документ.Основният момент обаче е да следите да не нарушавате по-горе описаните правила. Ако администраторите на социалната мрежа сметнат, че профилът ви е направил тежко нарушение, може да го изтрият без предупреждение и без право на възстановяване.", "date": "2017.11.14", "title": "Кога Facebook блокира профили и как да се справим"}
{"url": "https://offnews.bg/futbol/zlatan-ibrahimovich-prekrasti-shvetcia-669276.html", "text": "Легендарният шведски нападател Златан Ибрахимович поздрави футболистите от националния отбор за достигането до Мондиал 2018.\"Тре кронур\" се класира на световното след победа с 1:0 в Стокхолм и 0:0 на \"Сан Сиро\" в баражите. 36-годишният Ибрахимович приветства отбора, като в типичния си стил не пропуска да отбележи и себе си.\"Ние сме Швеция\", написа Златан, като смени буквата S в названието на името на страната на английски със Z (We are Zweden).Футболистът е пословичен със своя егоцентризъм. Той кръсти автобиографията си \"Аз съм Златан\", а модната му марка носи името A-Z (От А до Златан).", "date": "2017.11.14", "title": "Златан Ибрахимович прекръсти Швеция"}
{"url": "https://offnews.bg/politika/prezidentat-na-evropejskia-ikonomicheski-i-sotcialen-komitet-gostuva-n-669299.html", "text": "Президентът на Европейския икономически и социален комитет (ЕИСК) Георгиос Дасис гостува на българския Икономически и социален съвет (ИСС) в София. Той се срещна с членовете на пленарна сесия на ИСС и разговаря с тях по приоритетите на Европа и на предстоящото българското председателство на Европейския съвет.Георгиос Дасис подчерта, че най-важният акцент за председателството на България трябва да бъде икономическата исоциална кохезия. Дасис припомни, че през 1952 г. при създаването на европейската общност и след това при Римския договор сближаването на икономическа и социална основа винаги е била основна политика.Президентът на ЕИСК засегна и въпроса с т.нар. „изтичането на мозъци“ - процес, който засяга най-слабо развитите държави. Според Дасис „изтичането на мозъци“ е явление, което засяга не само отделни европейски държави, но и целия континент. Затова той препоръча да се създадат национални политики в рамките на общия процес на кохезия. Необходимо е Европейският съюз даде възможност на големите университети във всички държави да разполагат с достатъчно средства, за да задържат най-качествените и подготвени хора, които да могат да реализират своите проекти в родните си държави. Георгиос Дасис коментира още Брекзит и последиците от него:Председателят на ИСС проф. д-р Лалко Дулевски благодари на Георгиос Дасис за срещата и подчерта, че европейската тематика е основна линия в дейността на Икономическия и социален съвет.", "date": "2017.11.14", "title": "Президентът на Европейския икономически и социален комитет гостува на Икономически и социален съвет в София"}
{"url": "https://offnews.bg/temida/dostapat-do-dela-v-sgs-shte-bade-ogranichen-zasega-669279.html", "text": "Достъпът до делата в Софийския градски съд (СГС) ще бъде ограничен. Това става ясно от решение на Административен съд - София-град по жалба на столичното адвокатско дружество \"Димитров и Пелов\" срещу  на СГС Калоян Топалов.Понастоящем заповедта от 2017 г. е свалена от сайта на съда. С нея се утвърждават правила за административно обслужване на граждани и юридически лица, в която изрично е посочено кои са лицата, имащи право на достъп до делата в СГС и материалите по тях - страните по делото; адвокатите, които са упълномощени да представляват клиентите си и адвокати, за които съдът е изискал тяхното явяване; юристконсултите, упълномощени да представляват учреждения, юридически лица, предприятия или еднолични търговци, които са страни по конкретното дело; съпруг или роднина по права линия, но въз основа на пълномощно и адвокатските сътрудници.Основната критика на жалбоподателите срещу правилата е свързана с изискването за изрично упълномощаване на адвокат, за да има достъп до делото. Те посочват също, че всички останали лица извън посочения кръг, нямам право на достъп до делата. Това влиза в противоречие с Конституцията и свободата на достъп до информация. Съдебните заседание са открити, освен в случаите, когато има класифицирана информация или лични данни, които трябва да бъдат опазени.Решението на административния съд е от 20 октомври и с него частично се отменя част от заповедта на председателя на СГС,  с която се забранява фотографирането на материали по делото. В частта с достъпа до делата обаче, съдия Калина Пецова е категорична - посочения текст от правилата, който определя лицата, имащи достъп до делата, не е незаконен и противоконституционен. В решението се посочва:Съдия Пецова се позовава на процесуалните закони - ГПК, НПК и АПК и уточнява, че всички останали извън посочения кръг лица имат право на достъп до делата, но по реда на Закона за достъп до обществена информация (). В решението се посочва, че за ограничаването на достъпа до дела трябва да се вземе предвид и необходимостта от защита на лични данни и секретна информация. В този смисъл съдът дава превес на конституционното право за защита на лични данни пред това за достъп до информация.Според съда Конституцията позволява публично разглеждане на делата, но в текстовете ѝ не е предвидено да се събира информация и да се правят справки и преписи по дела. Това решение на съда е обжалвано пред Върховния административен съд (ВАС). В жалбата на адвокатското дружество се посочва, че със заповедта на Топалов се засягат правата на трети лица и се дава приоритет на личните права пред правото за достъп до информация. В жалбата се посочва:Жалбоподателите посочват, че неспособността на ръководителя на СГС да съвмести прилагането на двата принципа не води до автоматичното ограничаване на права на трети лица, като по този начин с подзаконов нормативен акт се заобикалят конституционни норми. По отношение на това дали само упълномощени адвокати имат право на достъп до делата, от адвокатското дружество дават за пример правилата за работа и обслужване на граждани във ВАС. Там е посочено, адвокатите имат право на достъп само въз основа на качеството им на адвокат. Когато те не са изрично упълномощени, копия от материалите по делото се дава от съдия докладчик след внесена писмена молба. ", "date": "2017.11.14", "title": "Достъпът до дела в СГС ще бъде ограничен. Засега"}
{"url": "https://offnews.bg/zdrave/sasht-odobri-hapche-za-shizofrenia-koeto-mozhe-da-se-proslediava-669297.html", "text": "Американският регулатор за лекарствата одобри първото лекарство, което може да се проследи в тялото на пациента след поглъщане, съобщи Би Би Си. Таблетките Abilify MyCite са за лечение на шизофрения и маниакални разтройства. В тях има сензор, който записва информацията, че лекарството е било погълнато. Сензорът се активира, когато таблетката попадне в контакт със стомашните сокове. Отнема между 30 минути и два часа след приемането на лекарството това да бъде отчетено.В същото време пациентът носи пластир, който предава информацията до смартфона му и може да бъде препратена и на лекуващия лекар, ако пациентът даде съгласие за това. Все пак в листовката е записано, че проследяването не трябва да се следи в реално време или по време на спешен случай, тъй като може да има забавяне на предаването на информацията. Експертите смятат, че проследяването на приемането на медикаменти за психически заболявания може да бъде от голяма полза за някои пациенти. ", "date": "2017.11.14", "title": "САЩ одобри хапче за шизофрения, което може да се проследява"}
{"url": "https://offnews.bg/obshtestvo/ochakva-ni-topla-zima-snezhinki-prehvarchat-sled-sedmitca-669285.html", "text": "Очаква ни сравнително топла зима, без снежно бедствие като това, което ни сполетя миналия януари, прогнозира климатологът Георги Рачев в сутрешния блок на bTV.В следващите дни предстои застудяване, като температурите ще достигнат обичайните за края на ноември. На 19 и 20 ноември южно от България ще премине средиземноморският циклон \"Нума\". Под негово влияние максималните температури ще се понижат до 10-11 градуса. Тогава е възможно в Западна България да превалят и снежинки. На изток обаче температурите ще са над 12-13 градуса.", "date": "2017.11.14", "title": "Очаква ни топла зима, снежинки прехвърчат след седмица"}
{"url": "https://offnews.bg/na-tozi-den/filip-praznuva-imen-den-dnes-668811.html", "text": "Денят на св. ап. Филип в народната представа е свързан с кокоши болести и най-вече с Мрата. Затова и обичаят е да се коли черно пиле пред прага на дома и с части от него да се изпълняват ритуали, включително за разваляне на магии и за лечение на разни страдания.В някои краища пък от този ден започват вълчите празници, тогава не споменават зверовете с името им. Жените спазват още редица забрани – не се работи с вълна, ножиците се завръзват с червен конец, не се пипат гребени, нож, игла, дарак и пр., не се изработват дрехи. Старите българи вярвали, че с такова облекло жив мъж ще бъде изяден от вълци, а умрял ще стане върколак. И както мажели очите на мишките, така през Дзверините дни се мъчели да замажат пастта, очите и лапите на вълците, та кръвожадните глутници да не нападат хора и добитък.На деня на св. ап. Филип са Рождественските заговезни, след това започва Коледният пост. На тези заговезни се хапва кокошка, после на трапезата се разрешава риба на 21 ноември и 6 декември. Дните на поста са свързани с ограничения в храненето. За различните случаи строгостта на въздържанието може да варира, включително без топли ястия и напитки, дори само на вода. Постът изисква човек да се пази от лоши дела, думи и мисли, не се позволяват и венчавки от Коледни заговезни до Въведение Богородично и от Игнажден до Богоявление.Празник иматФилип, Филка и производни", "date": "2017.11.14", "title": "Филип празнува имен ден днес"}
{"url": "https://offnews.bg/obshtestvo/savetnik-iska-veloaleia-i-legnal-politcaj-na-simeonovsko-pri-lovnia-669277.html", "text": "Да се изгради велоалея по протежението на Симеоновско шосе, както и да се направи пешеходна пътека с изкуствена неравност и пешеходен светофар на \"Ловен парк\" при Борисовата градина, поиска общинският съветник Стефан Марков. Той е внесъл официално предложение в Столичния общинския съвет.Според Марков в този район има голям велотрафик от и за влизане в Борисовата в посока болница \"Токуда\", което създава риск за велосипедистите и пешеходците.По думите му, след изграждането на велоалеята Симеоновско шосе бъде велосвързано с кварталите „Студентски град“, „Дианабад“ и „Витоша“.Общинският съветник счита също, че велоалеята донякъде ще компенсира гражданите от квартал „Витоша“, които наскоро протестираха за липсата на градски транспорт и инфраструктура. Марков подчерта, че изграждането на велоалеята ще улесни живеещите в тези райони, но това няма да разреши изцяло проблема с необходимия за квартала градски транспорт. Стефан Марков поиска още да бъде да бъде изградена пешеходна пътека с изкуствена неравност на кръстовището на бул. „Симеоновско шосе“ и улицата, отвеждаща до ресторант „Ловен парк“. Той предлага там да се постави и пешеходен светофар, който да бъде активиран само тогава, когато има човек, а през останалото време да свети зелено за колите.", "date": "2017.11.14", "title": "Съветник иска велоалея и 'легнал полицай' на Симеоновско при Ловния парк"}
{"url": "https://offnews.bg/obshtestvo/vizhte-filma-na-elena-joncheva-za-ogradata-na-granitcata-video-669283.html", "text": "БСП качи в YouTube филма \"Граница\" на журналистката и депутат от Левицата Елена Йончева, който разбуни духовете през последните дни.20-минутното видео разкрива неефективността на оградата по българо-турската граница, която би трябвало да спира бежанците от Близкия Изток. Според разкритията България е построила двойно по-скъпо съоръжение в сравнение с Гърция, което обаче не спира трафика на мигранти. Показани са кадри как бежанци безпрепятствено успяват да прескочат със стълба оградата.От филма става ясно още, че сензорните устройства и камерите, които трябва да предотвратяват нелегалното преминаване на границата ни, не са в изправност.", "date": "2017.11.14", "title": "Вижте филма на Елена Йончева за оградата на границата (видео)"}
{"url": "https://offnews.bg/sviat/talibani-atakuvaha-15-politcejski-posta-v-afganistan-zaginaha-naj-mal-669282.html", "text": "Талибани атакуваха 15 поста на силите за сигурност в южната афганистанска провинция Кандахар през нощта.Най-малко 22-ма полицаи са убити, а 15 са ранени, съобщи Ройтерс, цитирана от БТА.Точният брой на загиналите и ранените все още не е официално уточнен. Според афганистански депутат убитите са поне 37, а ранените - 30. Талибаните пък обявиха още по-висок брой загинали. Според тях жертвите са 43, като в същото време са унищожени 13 бронирани коли. Според представители на афганистанските власти, цитирани от Ройтерс, правителствените сили са убили 45 и са ранили 35 талибани.Бунтовниците не са успели да превземат нито един от атакуваните от тях полицейски постове.", "date": "2017.11.14", "title": "Талибани атакуваха 15 полицейски поста в Афганистан, загинаха най-малко 22-ма полицаи"}
{"url": "https://offnews.bg/obshtestvo/oblachno-idva-studen-vazduh-ot-severoiztok-669257.html", "text": "Облачно ще бъде времето днес, слънцето ще се показва периодично, а вятърът ще е до умерен от югозапад. Максималните температури ще са между 15 и 20 градуса. В планините ще е мъгливо, а термометрите ще са качат на височина 1200 м до около 12, а на 2000 м - около 7 градуса. Край морето вятърът ще е по-силен, максималните температури ще са 17-19 градуса, вълните ще са 2-3 бала. През следващите дни ще превалява дъжд, от североизток идва студен въздух и температурите ще паднат с 6-7 градуса.", "date": "2017.11.14", "title": "Облачно, идва студен въздух от североизток"}
{"url": "https://offnews.bg/temida/shte-izleze-li-na-svoboda-joan-matev-669267.html", "text": "Днес се очаква Апелативният съд да се произнесе по мярката на Йоан Матев. Той е обвинен за убийството на Георги Игнатов, извършено по особено мъчителен начин в Борисовата градина през лятото на 2015 г.Преди седмица Софийският градски съд измени мярката за неотклонение на Матев от задържане под стража в подписка. За да излезе Матев на свобода обаче, трябва да се произнесе и Апелативният съд.Софийската градска прокуратура внесе обвинителния акт срещу Йоан Матев в съда. Той е 15 страници.Деянието на Матев е квалифицирано като извършено „по особено мъчителен начин“, тъй като след получаване на нараняването до момента, в който се развила острата кръвозагуба и пострадалият изпаднал в безсъзнание поради обезкървяването на мозъчните структури. Той е изпитвал значителни по интензитет болки и е могъл емоционално да осъзнае случващото се с него, уточняват от прокуратурата.В съобщението на държавното обвинение не се уточнява какъв е мотивът за убийството. Посочва се единствено, че двамата се срещнали случайно на пейка в парка. \"Въпреки, че двете момчета не се познавали преди това у Матев се оформил умисъл да нападне пострадалия\", пише в съобщението.Според прокуратурата убийството е извършено с удари с нож, който Матев \"обичайно носел в себе си\". Ножът беше открит в близост до местопрестъплението.След случая Матев избягал и изцяло променил външния си вид, навиците си и социалните си контакти.Ако бъде признат за виновен Матев би могъл да получи наказание „лишаване от свобода“ от 5 до 12 години.", "date": "2017.11.14", "title": "Ще излезе ли на свобода Йоан Матев"}
{"url": "https://offnews.bg/obshtestvo/na-shest-mesta-v-sofia-niama-da-ima-voda-dnes-669256.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Реконструкция на уличен водопровод на ул. „Владимир Василев“ , жк. „Яворов“, налага спиране на водоподаването от 09:30 до 17:30 часа на ул. „Николай Ракитин“ от ул. „Цар Иван Асен II“ до ул. „Лакатица“, ул. „Река Осъм“ от ул. „Николай Ракитин“ до ул. „Светослав Тертер“бл. 68, бл. 77 и бл. 78. Строително-монтажни работи на ул. „Горска поляна“ , кв. „Драгалевци“, налагат спиране на водоподаването от 09:00 до 19:00 часа на ул. „Горска поляна“ от ул. „Панайот Пипков“ до ул. „Момино венче“, ул. „Момино венче“ - от №21 до ул. „Горска поляна“. Монтаж на водомерен възел на бул. „Овча купел\" в едноименния квартал налага спиране на водоподаването от 9:30 до 15:30 часа на бул. „Овча купел\" от бул. „Цар Борис III“ до ул. „Войводина могила“. Във връзка с монтаж на спирателен кран на ул. 190, вилна зона „Американски колеж\", се налага спиране на водоподаването от 10:00 до 16:00 часа на вилна зона „Американски колеж“. Подмяна на сградно водопроводно отклонение на ул. „Стара планина“, с. Горни Богров, налага спиране на водоподаването от 10:00 до 16:00 часа на ул. „Трети март“, ул. „Шабаница“, ул. „Ботунски път“, ул. „Воденицата“. Поради изграждане на сградно водопроводно отклонение на ул. „Баба“ , кв. „Модерно предградие“, се налага спиране на водоподаването от 9:00 до 16:00 часа на ул. „Баба“ от бул. „Сливница“ до ул. „Връх Манчо“. ", "date": "2017.11.14", "title": "На шест места в София няма да има вода днес"}
{"url": "https://offnews.bg/sviat/tereza-mej-napadna-rusia-s-obvinenia-za-namesa-v-izborite-i-kibershpio-669275.html", "text": "Тереза Мей предприе най-силната си атака срещу Русия досега, обвинявайки Москва в намеса в изборите и кибершпионаж. На банкет в Лондон британският министър-председател заяви, че правителството на Владимир Путин се е опитало да \"подкопае свободните общества\", пише Би Би Си.То \"посяло фалшиви истории\", за да \"пожъне раздор на Запад\".Но, добави тя, както Великобритания не иска \"вечно противопоставяне\" с Русия, така и ще защити интересите си.Коментарите ѝ са в силен контраст с тези на американския президент Доналд Тръмп, който миналата седмица заяви, че вярва на Путин, който отрече намеса в президентските избори на САЩ през 2016 г.Във важната си реч за външната политика Мей, отправи \"много просто послание\" към Путин: да избере много \"различен път\" от този, който през последните години доведе до анексирането на Крим, който предизвика конфликт в Украйна и кибератаки срещу правителства и парламенти в Европа.Русия може да бъде ценен партньор на Запада, но само ако \"играе по правилата\", подчерта тя.\"Русия нееднократно е нарушавала националното въздушно пространство на няколко европейски държави и осъществи продължителна кампания на кибершпионаж. Това е включвало намеса в изборите и хакерска атака срещу датското министерство на отбраната и Бундестага, както и срещу много други.\"\"Знаем какво правите. Няма да успеете, защото подценявате устойчивостта на нашите демокрации, трайното привличане на свободни и отворени общества и посвещението на западните нации към съюзите, които ни обвързват\", обърна се Мей към руските управляващи.Въпреки че Великобритания напуска ЕС и се насочва по друг път, тя остава абсолютно свързана с НАТО, увери британският премиер и подчерта, че силното икономическо партньорство между Великобритания и Европейския съюз ще бъде опора срещу руската агитация в Европа.Външният министър на Великобритания Борис Джонсън, който след месец за пръв път ще посети Русия в качеството си на дипломат №1 на страната, заяви, че британската политика към Русия трябва да бъде предпазлива, но и ангажирана в процеса след десетилетия на обтегнати отношения.", "date": "2017.11.14", "title": "Тереза Мей нападна Русия с обвинения за намеса в изборите и кибершпионаж"}
{"url": "https://offnews.bg/tenis/rafael-nadal-se-otkaza-ot-uchastie-v-london-669269.html", "text": "Мач Рафаел Надал - Григор Димитров на финалите на АТР в Лондон няма да има. Това стана ясно след загубата на световния номер 1 от белгиеца Давид Гофен с 6:7(5), 7:6(4), 4:6 в мач от група \"Пийт Сампрас\" и последвалият отказ на испанеца.Оттеглянето му означава, че Димитров ще почива днес, утре ще играе с Гофен, а в петък ще се изправи срещу резервата Пабло Кареньо Буста. Самият Григор , като срази с 2:1 сета австриеца Доминик Тийм.\"Не съм готов да играя. Днес се борих, знаейки, че това е последният ми мач за сезона. Бях се разбрал с огранизаторите да опитам. Прекалено много пъти в кариерата ми съм пропускал този турнир. Знам какво трябва да направя. Познавам процеса по възстановяване. Това е последният турнир за сезона. Би било различно, ако беше по средата на годината.Така се случва в цялата ми кариера, но не мога да се оплаквам. Имам голям късмет за всички неща, които ми се случват.От друга страна, вероятно от водещите тенисисти съм имал повече контузии и проблеми, но аз съм свикнал и знам какво трябва да направя. Мисля, че съм готов за това\", коментира испанецът.\"Независимо дали бях спечелил или загубил, щях да се откажа, защото не се наслаждавах на корта въобще. Нямаше удоволствие да играя така. Разочарован съм, но няма да плача. Имах страхотен сезон.Оценявам какво ми се случи през цялата година. Ще работя здраво, за да имам повече шансове следващия сезон да продължа да бъда на върха и да се боря за големите титли. Благодаря ви и весела Коледа\", добави Надал.Феновете определено ще са разочаровани, тъй като очакванията към предстоящия нов сблъсък Надал - Григор бяха големи.", "date": "2017.11.14", "title": "Рафаел Надал се отказа от участие в Лондон"}
{"url": "https://offnews.bg/obshtestvo/osmoklasnik-slozhil-kamerata-v-uchilishtnata-toaletna-669287.html", "text": "Осмокласник е поставил скритата , съобщиха от прокуратурата. Самоличността на момчето не се съобщава, тъй като е непълнолетно.С него работят от полицията и от Детската педагогическа стая.По информация на bTV ученикът искал да се докаже пред момиче. Той възприел поставянето на камерата като шега и не разбира защо то представлява престъпление. ", "date": "2017.11.14", "title": "Осмокласник сложил камерата в училищната тоалетна"}
{"url": "https://offnews.bg/obshtestvo/otcveteni-mandarini-na-pazara-ekspert-savetva-da-se-miat-sas-sapun-669268.html", "text": "Боядисани мандарини, които се предлагат в големите търговски вериги, могат да предизвикат алергии при децата.Това съобщи проф. Донка Байкова - специалист по хранене и диететика, по БНТ. Тя посъветва плодовете да се измиват със сапун и четка преди консумация.За мандарини, оцветени с оранжева боя, съобщиха зрители на телевизията. От Българската агенция по безопасност на храните уточниха, че боядисването на цитруси не е забранено, плодовете са напълно безвредни, защото цветните восъци и гланциращи агенти с органичен произход не проникват под кората на плода. Част от тези оцветители са от синтетичен произход, рискови са, както за поява на свръхвъзбудимост при децата, от поява на кожни обриви или астматични пристъпи - бронхити, твърди обаче проф. Байкова. ", "date": "2017.11.14", "title": "Оцветени мандарини на пазара, експерт съветва да се мият със сапун"}
{"url": "https://offnews.bg/sviat/turtcia-dokladvala-na-interpol-za-kontrabanda-s-tcigari-na-bulgartabak-669284.html", "text": "Турските власти са изпратили до Интерпол доклад, в който се говори за контрабанда на цигари от марките на \"Булгартабак\". В доклад за противодействието на контрабандата на турската служба за борба с организираната престъпност се посочва:В периода 7-18 март 2017 г. турските служби са участвали в операция “ECLIPSE” за противодействие на контрабандата на цигари с подкрепата на европейски държави. Според статистиката основният дял на конфискуваните контрабандни цигари са с произход България, Китай, Индонезия и Обединените арабски емирства. Пътят на цигарите минавал през летищната зона за свободна търговия Jebel Ali в Дубай през пристанището Bandar Abbas в Иран и по земя през турската граница с Ирак, Сирия и Иран. В случаите със задържани в Турция цигари не е ясно коя е крайната точка, за която са били предназначени.  Турските служби съобщават и за случаи на конфискувани автомобили втора употреба с произход България и Грузия, които били предназначени за внос в Сирия, като за целта са използвани фалшифицирани документи. ", "date": "2017.11.14", "title": "Турция докладвала на Интерпол за контрабанда с цигари на Булгартабак"}
{"url": "https://offnews.bg/offtopic/snimka-na-denia-garazh-nebostargach-i-e-napalno-zakonen-669286.html", "text": "Чудо невиждано на българската архитектура удивява потребителите на социалните мрежи у нас.Доста фантазия е необходима, за да си представиш, че върху гараж може да изникне пететажна сграда. Затова и мнозина си помислиха, че масово шерваният фотос е фейк - майсторска изработка на фотошоп.Родната действителност обаче винаги може да изненада. Снимката си е съвсем истинска!От Велико Търново е, а градежът вече получи и прозвище \"новата Балдиуинова кула\". (Б. ред. - Истинската Балдуинова кула е част от архитектурния комплекс \"Царевец\" и според преданията цар Калоян е заточил латинския император Балдуин Фландърски след битката при Адрианапол през 1205 г.)Според местния вестник \"Борба\" билдингът, вдигнат върху основа от едва от двайсетина квадратни метра, е напълно законен. В архитектурното чудо се планирало да има магазин, офиси и кафене!Обектът е получил удостоверение за това, че е в нормите, под N 910 от Община Велико Търново и спокойно може да се превърне в следващата туристическа атракция на старата столица.Намира се на ул. „Лазурна“ 6 в кв. „Зона В“.", "date": "2017.11.14", "title": "Снимка на деня: Гараж небостъргач и е напълно законен"}
{"url": "https://offnews.bg/temida/joan-matev-ostava-v-aresta-za-ubijstvoto-v-borisovata-gradina-669289.html", "text": "Обвинения за  на 2 юни 2015 г. в Борисовата градина Йоан Матев остава в ареста. Това реши във вторник Софийският апелативен съд.Решението идва само ден, след като прокуратурата  в съда. Преди седмица Софийският градски съд измени мярката за неотклонение на Матев от \"задържане под\" стража в \"подписка\", като един от мотивите за това решение беше освен изтеклия законов срок за задържане, но и това, че прокуратурата не е внесла обвинителен акт. Днес от държавното обвинение поискаха прекратяване на производството за мярката за неотклонение, тъй като е внесла обвинителния акт вчера. Според прокуратурата именно фактът, че делото вече е в съдебна фаза, означава, че са спазени всички срокове и мярката за неотклонение и трябвало да остане „задържане под стража”.Според защитата обаче обвинението е „нагнетило общественото мнение с помощта на четвъртата власт”, като по този начин е обяснило на обществото в България, че точно защитата е забавило делото. Това влече след себе си тенденциозност, посочи още защитата на Йоан Матев.В обвинителния акт се посочва, че убийството на Георги е извършено по особено мъчителен начин. След като бил намушкан многократно с нож, той изгубил голямо количество кръв и изпаднал в безсъзнание поради мозъчно обезкървяване. Той е изпитвал неописуеми болки и е могъл да осъзнае какво се случва с него. ", "date": "2017.11.14", "title": "Йоан Матев остава в ареста за убийството в Борисовата градина"}
{"url": "https://offnews.bg/sviat/tcipras-razdava-1-4-mlrd-evro-koledni-bonusi-669273.html", "text": "Гръцкият премиер Алексис Ципрас обеща коледни бонуси за 1,4 милиарда евро. Критериите за размера на парите ще бъдат доход, имущество и семейно положение. Критериите за доходите са за едночленни домакинства с доходи до 9000 евро и многочленни до 18 000 евро годишно, съобщи в. \"Български новини\".Право на бонус ще имат и тези, които притежават недвижимо имущество с максимален размер до 180 000 EUR.Семейства с 2 деца, които имат доход до 6000 евро, ще получат за Коледа 900 евро, при доход до 12 000 евро помощта ще е 700 евро, а за доход до 18 000 евро - 500 евро, даде пример Ципрас. Бонус ще има и за едночленните домакинства, като най-малко - 250 евро, ще е за такова с доход между 6 хиляди и 9 хиляди евро. От тези 1,4 милиарда евро ще бъдат отпуснати 315 милиона за възстановяване на незаконното задържане на здравни вноски на пенсионери и 360 милиона на ЧЕЗ за покриване на разходите за социални услуги, включени в сметките. ", "date": "2017.11.14", "title": "Ципрас раздава 1,4 млрд. евро коледни бонуси"}
{"url": "https://offnews.bg/medii/nova-tv-niama-razminavane-mezhdu-dohodite-i-imushtestvoto-na-viktor-n-669278.html", "text": "\"Нова Броудкастинг Груп\" излезе с официална позиция за данъчните проверки за имуществото на водещия на сутрешния блок Виктор Николаев и бившата му колежка Анна Цолова.Телевизията посочва, че проверките не са открили разминаване между доходите и имуществото на двамата журналисти.Сигналите срещу тях бяха подадени от Николай Бареков.\"Нова Броудкастинг Груп\" заявява пълната си подкрепа към своите колеги, както и към усилията им да защитят правата и репутацията си, се казва в позицията.", "date": "2017.11.14", "title": "Нова тв: Няма разминаване между доходите и имуществото на Виктор Николаев и Анна Цолова"}
