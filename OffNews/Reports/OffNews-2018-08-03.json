{"url": "https://offnews.bg/obshtestvo/ekip-ot-bolnitca-sv-anna-letia-do-kishinev-s-tezhko-postradalo-do-var-685644.html", "text": "Мобилен екип от болница \"Св. Анна\" е придружил тежко пострадало 14 годишно момче до Кишинев, съобщиха от болницата. Д-р Иван Желяпов и д-р Веселин Велчев - реаниматори-анестиолози от УМБАЛ „Св.Анна“ - София АД, прелетя над няколко държави, за да осъществи успешна животоподдържаща мисия с тежко пострадал пациент.14 годишно момче от молдовски произход е пострадало много тежко при падане в басейн в хотел близо до Варна. Вследствие на падането детето е с счупени 2 и 3 шиен прешлен, мозъчен оток, тежко възпаление на белите дробове, счупени ребра.Родителите са пожелали момчето да бъде транспортирано спешно до Републиканска детска неврохиругическа клиника „Майка и дете“ в Кишинев. Те избират екип, който да поддържа живота му по време на целия полет, именно от КАИЛ на УМБАЛ „Св. Анна“-София АД.Екипът е много опитен и е участвал в над 30 подобни мисии в Азия, Африка и Европа. Мисията на двамата лекари завършва с успех в Кишинев, където детето е поето от молдовски лекари.", "date": "2018.08.03", "title": "Екип от болница Св. Анна летя до Кишинев с тежко пострадало до Варна дете"}
{"url": "https://offnews.bg/obshtestvo/tcgm-otgovaria-na-bsp-i-vash-savetnik-beshe-v-komisiata-za-otcenka-na-685648.html", "text": "Откритият конкурс за изграждане на интегрирана система за електронно таксуване и видеонаблюдение в градския транспорт на София стартира през юли 2017 г. За този период процедурата беше спирана три пъти и проверявана от контролните органи. През март тази година започна оценяването на получените оферти от 10 участника. В комисията по оценка са включени представители на всички политически групи в Столичния общински съвет, включително и общинският съветник от БСП г-жа Милка Христова, която е подписала протокола за определяне на изпълнител, без никакви възражения. Това съобщиха от Центъра за градска мобилност, след като депутатът от БСП Георги Свиленски обяви, че \"реалната стойност на такава система, според експерти, е 35 млн.лв., заедно с поддържане за 8 години Откъде идва разликата до 83 млн.лв. и за какво ще се използват? Отговор трябва да даде кметът на София, защото с тези пари могат да се изградят десетки детски градини. За изграждането на системата за електронно таксуване, което включва закупуването и монтажа на всички типове устройства, е заложена прогнозна стойност до 40 млн. лв. Тоест, оценката за стойността на изграждане на системата във всички превозни средства на градския транспорт, на всички бариери на метрото и пунктове за продажба на превозни документи, съвпада напълно с оценката на депутатите от БСП – до 40 млн. лв. Заложената поддръжка на системата за срок от 10 години е до 38 млн. лв.Разпространяваните в последните дни твърдения, че 60 млн. лв. е стойността само на видеонаблюдението за обществения транспорт, са лъжа. Прогнозната стойност за видеонаблюдението за целия обществен транспорт и всички пунктове за продажба на превозни документи в конкурса, е 5,8 млн. лв.Комисията по оценка на получените оферти е класирала на първо място участникът, който е предложил най-ниска цена - 73 248 150 лв. от консорциума „Си Ен Ес- София Тикетинг Систем“. В цената влиза освен изграждането на цялата система и поддръжката й за срок от 10 години. Целта на системата за електронно таксуване е да се въведе единен електронен превозен документ за всички видове транспорт на територията на Столична община, което ще даде възможност за заплащане на пътуването според изминато разстояние или време.Изграждането на системата включва въвеждане в експлоатация на над 15 000 устройства, пълно оборудване на 1 350 превозни средства от 4 типа транспорт, монтаж на оборудване в 11 депа, 52 метростанции, над 80 търговски обекта, интеграция на съществуващите системи и обучението на 3 000 служители на ЦГМ и транспортните оператори. От изпълнителя се изисква да създаде и нови възможности за закупуване на превозни документи и зареждане на карти, което да улесни максимално пътниците. Със системата ще бъде изградено и видеонаблюдение във всички превозни средства и пунктове за продажба, което ще даде повече сигурност на пътниците и водачите. Срокът за изграждане и пускане на електронната система за таксуване е 24 месеца.На 30 юли в Комисията за защита на конкуренцията е постъпила жалба от класирания на второ място консорциум „Софер“.", "date": "2018.08.03", "title": "ЦГМ отговаря на БСП: И ваш съветник беше в комисията за оценка на тикет-системата"}
{"url": "https://offnews.bg/futbol/legenda-na-vrachanskia-futbol-ochakva-boj-nad-levski-685633.html", "text": "Една от живите легенди на врачанския футбол Венелин Тошков се прибра от Кипър в града под Околчица специално за домакинския мач срещу Левски в неделя.Бившият футболист с 250 мача с екипа на тима в елита и автор на 20 гола прогнозира успех на врачани над изпадналия в поредна криза тим от \"Герена\".Лошата новина за врачани е, че мачът ще се изиграе на стадион \"Огоста\" в Монтана, а началният час е 18,30.\"Дойдох си от Кипър във Враца заради мача с Левски. Нямам никакво съмнение, че това ще е първата ни победа в елита. Знаете, че си дойдох преди решителния мач за влизане в Първа лига с Монтана, в който също прогнозирах победа с 1 гол разлика в наша полза и познах.Този път прогнозата ми е 3:1 за Ботев“, каза още Вени Тошков пред \"Конкурент\".", "date": "2018.08.03", "title": "Легенда на врачанския футбол очаква бой над Левски"}
{"url": "https://offnews.bg/futbol/chilijska-mashina-na-bajern-miunhen-e-vse-po-blizo-do-barselona-685649.html", "text": "Халфът на Байерн Мюнхен Артуро Видал е почти сигурно ново попълнение на Барселона, съобщават водещите италиански и испански медии.Чилийският национал беше с единия крак в Интер, но \"нерадзурите\" се забавиха да завършат сделката, защото Лука Модрич им беше приоритет. В крайна сметка на \"Джузепе Меаца\" ще търсят трети вариант, тъй като Реал Мадрид отказа да го продаде.Каталунците пък ще платят 30 милиона евро за Видал, който има договор с Байерн до следващото лято. Тази сделка повече устройва баварците, защото Интер щеше да го вземе под наем.В Барса чилиецът ще смени Паулиньо, който след световното първенство изненадващо се завърна в Китай. Очаква се следващата седмица Видал да мине медицински прегледи в испанския първенец, след което официално да бъде представен като ново попълнение.Очевидно на \"Камп Ноу\" искат да подновят оредялата халфова линия. Припомняме, че вчера се появи информация, че Барселона има интерес и към полузащитника на Манчестър Юнайтед Пол Погба. Според вестник \"Tuttosport\" в слуховете за интереса на каталунците към французина има голяма доза истина, защото новият спортен директор на Барса Ерик Абидал се е срещнал с футболиста в Лос Анджелис.", "date": "2018.08.03", "title": "Чилийска машина на Байерн Мюнхен е все по-близо до Барселона"}
{"url": "https://offnews.bg/ikonomika/borisov-nasheto-veche-raboti-otvariame-krana-i-tragva-gaz-v-dvete-po-685645.html", "text": "„Един от водещите приоритети в областта на енергетиката на настоящето правителство е изграждането на енергийната инфраструктура. Ефективното използване на капацитета на съществуващата газопреносна система и нейната модернизация са ключови условия за гарантиране на енергийната сигурност за България“. Това каза министър Теменужка Петкова по време на откриването на изградения транзитен газопровод между България и Турция в участъка Лозенец–Недялско. В събитието участваха министър-председателят на Република България Бойко Борисов, министърът на енергетиката и природните ресурси на Република Турция Фатих Дьонмез, изпълнителните директори на „Булгартрансгаз“ ЕАД Владимир Малинов и на БЕХ ЕАД Петьо Иванов и други.„Благодарение на новоизградената газопроводна отсечка в участъка Лозенец-Недялско се осигурява възможност за пренос на допълнителни количества природен газ по транзитния газопровод“, подчерта министър Петкова.По нейните думи, с изграждането на отсечката се постига пълно съответствие и свързаност с турската газопреносна система. С въвеждането на обекта в експлоатация общият нов годишен капацитет на природен газ в посока Турция достига 1.7 млрд. куб. м. Изграденият лупинг е техническа предпоставка за осъществяване на двупосочни доставки на природен газ – както от България за Турция, така и от Турция към страната ни.Министър Петкова припомни, че проектът е определен за проект от общ интерес за ЕС, което илюстрира неговата значимост за газовите доставки не само за нашата страна, но и за целия регион.Пред участниците в церемонията изпълнителният директор на „Булгартрансгаз“ Владимир Малинов подчерта, че компанията ще продължи да работи усърдно за модернизиране на газопреносната мрежа в страната, което е основна предпоставка за реализация на газовия хъб Балкан.Компресорна станция „Лозенец“ разполага с девет газотурбинни компресорни агрегата. В рамките на първия етап от проекта за модернизация на компресорните станции на българска територия бяха подменени два агрегата в Лозенец.„Булгартрансгаз“ ЕАД обяви обществена поръчка за избор на изпълнител и на втория етап от обновяването на тези мощности. Предвижда се подмяна на още два агрегата на компресорна станция „Лозенец“. Реализацията на проекта цели гарантиране капацитета за пренос на природен газ към Турция, Гърция и Македония. Модернизацията на компресорните станции у нас ще повиши сигурността на доставките на природен газ и ще осигури техническа възможност за техния пренос към Европа.С изграждането на 20-километровата газопроводна отсечка капацитетът за пренос на природен газ от България за Турция ще се увеличи с 1.7 милиарда кубически метра на година.Министър-председателят напомни за договорките, които направихме в Анкара и в Москва, за продължението на Турски поток през нашия хъб за Сърбия, Македония, Австрия и Унгария.", "date": "2018.08.03", "title": "Борисов: Нашето вече работи. Отваряме крана и тръгва газ в двете посоки"}
{"url": "https://offnews.bg/112/kakvo-otkri-politciata-pri-obiskite-v-aktciata-sreshtu-mitio-ochite-s-685647.html", "text": "МВР и прокуратурата разбиха организирана престъпна група, която в продължителен период от време се е занимавала с изнудвания, палежи, телесни повреди и други престъпления. Групата е ръководена от Димитър Желязков - Митьо Очите, който е в неизвестност.Изяснен е основният механизъм на действие на членовете и ръководителя на групата – те са установявали търговски дружества, развиващи успешен бизнес на територията на Южното Черноморие и по-концентрирано на територията на курортен комплекс Слънчев бряг, от които искали „такса спокойствие“. Онези, които отказвали да плащат, са били мотивирани чрез палежи на автомобили, нанасяне на телесни повреди и други начини.Целта на операцията, реализирана от служители на ГДБОП със съдействието на криминалисти от ОДМВР – Бургас под наблюдението на Специализираната прокуратура, е доказване на цялата престъпна дейност, за да може този сегмент да бъде неутрализиран по траен начин.Прокуратурата е предприела всички необходими мерки по линия на международното правно сътрудничество да бъде установен и изправен пред българското правосъдие ръководителят на групата, за когото е било ясно, че към момента на реализиране на операцията се намира извън територията на страната.На деветима от задържаните при спецакцията са повдигнати обвинения. Предстои прокуратурата да внесе искане на петима от тях да бъдат наложени постоянни мерки „задържане под стража“.", "date": "2018.08.03", "title": "Какво откри полицията при обиските в акцията срещу Митьо Очите (снимки и видео)"}
{"url": "https://offnews.bg/futbol/dvama-fenove-sa-naragani-predi-macha-na-rejndzhars-i-osiek-video-685655.html", "text": "Двама фенове са наръгани с нож, a десетки са ранени преди мача на Рейнджърс от Лига Европа срещу Осиек, който се игра вчера. Полицията в Шотландия съобщава за \"мащабни нива на нарушение на реда\".Двамата ранени мъже са откарани в болница и са в стабилно състояние. \"Този тип поведение на насилие не може да бъде толериран. Важно е да бъде съдействано на разследването\", заяви пред БиБиСи инспектор Стивън Уолъс от полицията в Глазгоу.Инцидентът е станал в близост до стадион \"Айброкс\", където Рейнджърс и хърватският Осиек играха срещата-реванш от втория квалификационен кръг в Лига Европа. Шотландците се класираха напред след 2:1 общ резултат.", "date": "2018.08.03", "title": "Двама фенове са наръгани преди мача на Рейнджърс и Осиек (видео)"}
{"url": "https://offnews.bg/zvezdi/obviniha-v-seksualen-tormoz-nik-kartar-ot-backstreet-voys-685646.html", "text": "Прокурори проверяват обвинение в изнасилване срещу звездата от Backstreet Вoys Ник Картър, съобщи Би Би Си.През февруари жена внесла жалба, според която била насилена сексуално от певеца през 2003 г. Когато съобщи за случая, полицията не уточни името на жената, но самата тя - актрисата Мелиса Шуман - съобщи за подадената жалба в Туитър. Тя отправя обвиненията и чрез блога си, в който сочи, че е била изнасилена на 18 г. от Картър.Тя била окуражена да подаде жалбата, когато били отправени първите обвинения срещу холивудския продуцент Харви Уайнстийн. Тогава от семейството ѝ и нейни приятели я попитали дали не би искала да сподели историята си, но това я \"травмирало\".Но когато друга предполагаема жертва обвинила Ник Картър през октомври 2017 г.,у Шуман решила, че е нейна отговорност да сподели.\"Няма нищо по-лошо от това да бъдеш превърнат в жертва, а другите да те наричат лъжкиня. Или да твърдят, че търсиш своите 15 минути слава\", пише тя в блога си.Картър отрича обвиненията и споделя, че е \"шокиран и натъжен\" от тях. Той подчертава, че докато са били заедно, Шуман никога не е изразявала несъгласието си, никога не е показвала, че в отношенията им има нещо, което не е по взаимно съгласие.\"Това противоречи на същността ми\", заявява певецът. Той е категоричен, че никога съзнателно не и причинил неудобство на друг човек.", "date": "2018.08.03", "title": "Обвиниха в сексуален тормоз Ник Картър от Backstreet Вoys"}
{"url": "https://offnews.bg/obshtestvo/stotitci-svobodni-mesta-v-gimnaziite-v-sofia-shte-ima-chetvarto-klasi-685654.html", "text": "Стотици свободни места има в гимназиите с прием след VII клас в София. Регионалното управление по образованието публикува списъка и обяви четвърто класиране за прием в VIII клас.Незаети бройки има в някои от най-желаните училища, сред които Първа английска, Втора английска гимназия, 9-та Френска езикова гимназия, 73 СОУ (т. нар. Втора немска езикова гимназия), Националната природо-математическа гимназия (НМПГ), финансово-стопанската и търговско-банковата.Незаети места има и в много престижни професионални гимназии, включително тази по архитектура, строителство и геодезия. За сметка на това, срещу паралелки, като \"Кетъринг\" и \"Производство и обслужване в заведения за развлечение и хранене\" в едно от училищата, които ги предлагат, пише 0 свободни места.Пълния списък с незаетите места по училища, класове и квоти (ако има разделение за момичета и момчета) може да видите .При четвърто класиране, както и при трето, учениците, които желаят да кандидатстват за дадено свободно място, подават документи в самото училище, а ако са били приети другаде на по-ранен етап, трябва да ги изтеглят съответното учебно заведение, мястото им в което не се пази.Всяко училище определя изискваните документи и сроковете за прием. Например 73-то СУ \"Вл. Граматик\" е обявило 4 свободни места след трето класиране - 3 за момичета и едно за момче - в паралелките си с немски/френски език и немски/английски език. На сайта му са посочени необходимите документи за кандидатстване: свидетелство за завършен 7 клас; служебна бележка от резултатите националното външно оценяване по български език и литература и математика и заявление до директора. Срокът за подаване на документи там изтича на 6 август.", "date": "2018.08.03", "title": "Стотици свободни места в гимназиите в София, ще има четвърто класиране"}
{"url": "https://offnews.bg/kultura/hilari-klintan-i-stivan-spilbarg-snimat-serial-za-bitkata-na-zhenite-z-685642.html", "text": "Хилъри Клинтън и Стивън Спилбърг обединяват сили за нов сериал, който ще разкаже историята на борбата на жените за гласуване.Бившият държавен секретар на САЩ и продуцентската къща на Спилбърг \"Amblin Television\" ще продуцират поредица, която ще бъде адаптация на книгата на Илейн Уайс \"Часът на жената: Великата битка за спечелването на гласа\" (The Woman’s Hour: The Great Fight to Win the Vote for television).Книгата на Уайс излезе през март и бе приета много добре от критиката.Тя разказва историята около битката за ратифицирането на 19-тата поправка към Конституцията САЩ, кръвопролитията за правото на глас, както и съпътстващите предизвикателства по пътя към равенството с мъжете в изборния процес.Все още не е ясно кой ще пише сценария, но Клинтън се ангажира да участва активно в търсенето на подходящ човек.", "date": "2018.08.03", "title": "Хилъри Клинтън и Стивън Спилбърг снимат сериал за битката на жените за право на глас"}
{"url": "https://offnews.bg/obshtestvo/svetiat-sinod-slava-na-boga-che-konstitutcionniat-sad-spria-istanbul-685656.html", "text": "Св. Синод на Българската православна църква реагира с \"благодарност и радост\" на решението на Конституционния съд за обявяването на Истанбулската конвенция за противоречаща на основния закон на държавата.Българската патриаршия очаква \"да се отправи в храмовете и манастирите на БПЦ-БП в пределите на България и извън нея в дните на Богородичния пост благодарствена молитва към Всемилостивия Бог\".\"Слава на Бога за всичките му благодеяния към българския народ!Благодарение на великия Божи промисъл чрез мъдростта и съвестта на мнозинството конституционни съдии, беше взето справедливо и конституционносъобразно решение за отхвърляне на добилата популярност т.нар. Истанбулска конвенция. Светият Синод на БПЦ-БП изрази своята категорична позиция против нейното приемане като противоречаща на православното учение за сътворението на мъжа и жената като Божий образ и подобие и като биологични същества, както и срещу въвеждането на понятия, несъвместими с българския обществен и правен ред.Св. Синод със свое решение призова да се отправя усърдна молитва към Пресвета Богородица в храмовете и манастирите в диоцеза на БПЦ- БП против приемането на този международен договор от Народното събрание.Съдът е дело Божие, но до справедливото решение се стигна чрез усилията, вдъхновението, съвестта и мъдростта на много хора – духовници, учени, общественици, журналисти, юристи, представители на държавни институции, на политици, на мнозинството от благочестивия български народ. Всички те, водени от нравствените устои на обществото, стремежа за съхраняване на държавността и защита на бъдещето на България – нашите деца, се обединиха и отстояваха несъгласието си с въвеждането чрез международен договор на понятия и идеология, несъвместими с традиционния християнски морал на българския народ. Изпълниха се думите на Сърцеведеца - Господ Иисус Христос, „дето са двама или трима събрани в Мое име, там съм Аз посред тях“ (Мат. 18: 20)!Когато просим от Бога помощ, следва и да му благодарим, за да не бъдем като онези десет прокажени, които просиха от Него милост и изцерение, но само един от тях се върна и благодари (Лук. 17:12 – 19).Затова и ние посрещаме с благодарност и радост Решението на Конституционния съд на Република България за обявяването като противоречаща на Конституцията така наречената Истанбулска Конвенция и благославяме да се отправи в храмовете и манастирите на БПЦ-БП в пределите на България и извън нея в дните на Богородичния пост, благодарствена молитва към Всемилостивия Бог след прочитането на молебения канон към Св. Богородица за благоденствието на българския народ.\"", "date": "2018.08.03", "title": "Светият Синод: Слава на Бога, че Конституционният съд спря Истанбулската конвенция"}
{"url": "https://offnews.bg/obshtestvo/borisov-obeshta-ochite-da-bade-zaloven-685641.html", "text": "Димитър Желязков ще бъде хванат. Това каза пред журналисти премиерът Бойко Борисов във връзка със , която бе проведена в Бургаско.Относно това защо е допуснато Димитър Желязков да напусне страната и ще търси ли отговорност от ръководството на МВР за това, цитиран от \"Фокус\", Борисов заяви: „Ще го хванат. Знам, че това ви е по-интересно. Има МВР, главен секретар – те могат да обяснят всичко, но вие си нямате на представа колко усилия струва това, което направихме днес“.По-рано днес стана ясно, че в групата заедно с Очите участие имал и . Общинарят не е открит на адреса, на който е регистриран. Обявени за издирване са ще двама души - единият е ръководителят на групата, който според прокуратурата е \"емблематична личност от 90-те години, престъпен контингент\".", "date": "2018.08.03", "title": "Борисов обеща Очите да бъде заловен"}
{"url": "https://offnews.bg/sviat/rejtingat-na-konservativnia-blok-v-germania-se-srina-do-29-685616.html", "text": "Рейтингът на консервативния блок в Германия (ХДС на канцлера Ангела Меркел и ХСС) се срина.Християндемократическия и Християнсоциалния съюз имат доверието на едва 29%, пише Mediapool, като цитира Дойчланд тренд сървай.Това е най-ниският рейтинг на Блока от 2016 година насам. Друго допитване, публикувано преди дни от Bild, сочи същия резултат - 29% рейтинг на Блока. За социалдемократите биха гласували 18%, а за крайнодясната популистка партия \"Алтернатива за Германия\" – 17%, което е сериозен ръст. Левите и Свободните демократи получават по 9%, а Зелените са с рейтинг 15%.Според анкетата най-популярните германски политици са външният и финансовият министър Хайко Маас и Олаф Шолц.", "date": "2018.08.03", "title": "Рейтингът на консервативния блок в Германия се срина до 29%"}
{"url": "https://offnews.bg/futbol/gredata-se-okaza-po-zdrava-ot-glavata-na-riberi-685623.html", "text": "Френският халф Франк Рибери атакува гредата на вратата по време на тренировка като носорог, но тя се оказа по-здрава от главата му.На играча беше оказана медицинска помощ направо на игрището, след което той се прибра в съблекалнята с превързана глава, а от клуба не съобщават доколко е сериозна контузията му.Рибери е част от Байерн от 2007 година, като за това време стана осем пъти шампион на Германия, а веднъж триумфира и в Шампионската лига.", "date": "2018.08.03", "title": "Гредата се оказа по-здрава от главата на Рибери"}
{"url": "https://offnews.bg/politika/sasht-podariha-na-voennomorskite-sili-chetiri-barzohodni-lodki-685651.html", "text": "Военноморските сили получиха безвъзмездно четири бързоходни лодки със съдействието на Посолството на САЩ в България, съобщиха от Министерство на отбраната.Три от тях са лодки тип RHIB (надуваеми с твърдо дъно) и една - средна патрулна лодка. В Пункт за базиране Варна днес се проведе церемония по освещаване и зачисляване на техниката в състава на военния флот и връчване на сертификати на военнослужещи от ВМС за завършен курс за експлоатация и обслужване на бързоходните моторни лодки.Характеристиките на новите плавателни средства позволяват с тях с да се изпълняват различни задачи като патрулиране в пристанище и крайбрежно патрулиране; ескортиране на товари при влизане/излизане от пристанище; участие в операции по търсене и спасяване и др.На церемонията днес новите лодки бяха осветени от протосингела на Варненска и Великопреславска Света Митрополия отец Димитър Стоев. Строя прие командирът на ВМС контраадмирал Митко Петев. Присъстваха посланикът на САЩ в България Н. Пр. Ерик Рубин и кметът на Община Варна Иван Портних. След церемонията бяха демонстрирани възможностите на лодките.", "date": "2018.08.03", "title": "САЩ подариха на Военноморските сили четири бързоходни лодки"}
{"url": "https://offnews.bg/politika/bosia-nie-ne-sme-stado-ta-da-se-nuzhdaem-ot-oven-685624.html", "text": "Състоянието ми се влошава, отслабнал съм с 20 кг. Това призна Николай Колев-Босия, който в средата на юни обяви гладна стачка против фалшивите шофьорски книжки, за оставката на транспортния министър и за разпускането на парламента, по БНР.Аз съм тръгнал да създавам процес, ценности, въз основа на които да се създаде едно общество. Един такъв процес не може да започне от нищото. Той започва от саможертвата. Поставил съм две условия. Когато ги изпълнят, тогава ще спра гладната стачка, но аз не се самоубивам, обясни Босия. Искам да поставя началото на един дълготраен процес, който да създаде такова общество, в което който и да е на власт, обществото да може да го удари през ръцете и да каже: \"Това, което си написал, започвай незабавно да го изпълняваш“. Лидерството е идиотизъм, ние не сме стадо, че да се нуждаем от овен\" – каза Николай Колев-Босия.", "date": "2018.08.03", "title": "Босия: Ние не сме стадо, та да се нуждаем от овен"}
{"url": "https://offnews.bg/sviat/politcaj-ubi-mazh-sas-sindrom-na-daun-i-pistolet-igrachka-685618.html", "text": "Полицай уби млад мъж със синдром на Даун и аутизъм, държащ пистолет играчка.Убийството бе извършено в Стокхолм, Швеция и за него съобщиха местни медии.Полицаят открил огън по 20-годишния Ерик Торе в ранните часове на четвъртък -около 4 сутринта. Впоследствие обяснил действията си със \"заплашителна ситуация\". Няколко часа по-рано жертвата била обявена за издирване от семейството.Майката на Ерик Катарина Зьодерберг разказва, че пластмасовата играчка била подарък и описва сина си като \"най-милият човек на света\". Жената споделя пред шведското издание Expressen, че Ерик имал много тежки увреждания, почти не можел да говори. Много рядко казвал \"мама\".Невъзможно е да се проумее. Той не би ударил и муха, казва Катарина.Полицаите се отзовали на мястото след сигнал за мъж с оръжие. Тримата приближили Ерик и му наредили да хвърли \"опасното оръжие\". Той не се съобразил с искането и те го застреляли с мотива, че той се държал \"заплашително\". Мъжът бил откаран в болница, където починал от раните си.Майка му казва, че и преди Ерик е напускал дома, но винаги го намирали и връщали.Тече разследване, което трябва да установи дали полицаите са извършили нарушения.", "date": "2018.08.03", "title": "Полицай уби мъж със синдром на Даун и пистолет играчка"}
{"url": "https://offnews.bg/politika/nikolaj-tconev-imal-glavna-rolia-v-proekta-na-slavi-toj-otricha-685622.html", "text": "Бившият министър на отбраната Николай Цонев има главната роля по организацията на регионалните структури на политическия проект на шоумена Слави Трифонов. Това твърдят източници на OFFNews, които подкрепят начинанието.Цонев бе министър на отбраната от квотата на НДСВ в кабинета на Сергей Станишев в периода 2008-2009 г. След идването на власт на ГЕРБ той бе зрелищно арестуван и обвинен в предлагане на подкуп на следовател, като по време на ареста заместник-градският прокурор Роман Василев нарече Цонев \"абсолютен престъпник\".На 28 октомври 2012 година обаче бившият министър бе оправдан от Софийския градски съд по това обвинение. Три години по-късно Цонев осъди прокуратурата на втора инстанция да му плати обезщетение в размер на 15 хил. лева.Според източниците на OFFNews Слави Трифонов и бившият министър са в отлични отношения още от времето когато той бе подгонен от прокуратурата. Цонев бил готов да предостави наготово на гологлавия водещ за ползване структурите на партията, която оглави през 2012 г. \"Нова алтернатива\".Освен това малката извънпарламентарна политическа сила била и резервен вариант, ако съдът откаже регистрация на политическия проект на Трифонов, което можело да се очаква. В този случай Слави щял да ползва регистрацията на \"Нова алтернатива\" по схемата, утъпкана навремето от НДСВ. През 2001 г. на царската партия бе отказана регистрация, което принуди Сакскобургготски да използва тази на Партия на българските жени и на Движение \"Оборище\".В същото време част от ангажираните с мистериозния проект на Трифонов са започнали да се съмняват в намеренията на тв водещия и не са сигурни дали той няма да размисли и изобщо да се откаже от политически амбиции. Притесненията им се подхранват от факта, че договорът на предаването \"Шоуто на Слави\" с бТВ бе удължен наскоро.Пред OFFNews Цонев отрече тези твърдения. По думите му подобни разговори с Трифонов не са водени и не са планирани съвместни действия за явяване на избори. \"Това, че споделям възгледите на Слави и го подкрепям, не означава, че имаме договорки\", обясни лидерът на \"Нова алтернатива\". ", "date": "2018.08.03", "title": "Николай Цонев имал главна роля в проекта на Слави, той отрича"}
{"url": "https://offnews.bg/futbol/admira-vaker-blagodari-na-tcska-avstrijtcite-vazhiteni-ot-chervenata-685627.html", "text": "Ръководството на австрийския Адмира Вакер благодари на ЦСКА за уникалната атмосфера по трибуните по време на реванша от втория квалификационен кръг на Лига Европа, спечелен от \"армейците\" с 3:1.С общ резултат 6:1 българският тим продължава напред. Австрийците са заявили, че за първи път на техния стадион гостува толкова голяма агитка на противников отбор. От щаба на Адмира съобщиха, че на срещата са присъствали близо 2400 зрители, от които над 1800 са били армейски привърженици.Червените привърженици за пореден път показаха европейско поведение, което бе отбелязано и от представителите на УЕФА. Местните власти не са отчели нито един инцидент с фенове на ЦСКА преди, по време и след края на срещата.Следващият съперник на \"армейците\" е датския Копенхаген, като мачът е в четвъртък, 9 август в София.В мача ще може да вземе участие най-новото попълнение на ЦСКА Евандро да Силва. Той вече тренира в София по специална програма. Нападателят пристигна на \"Армията\" от втородивизионния бразилски Коритиба.21-годишният футболист се намира в добра кондиция. Той е в отлично физическо състояние, но му липсва игрова практика. Евандро ще бъде на разположение на треньора Нестор Ел Маестро и за домакинството на Дунав. Мачът срещу русенци е в неделя, 5 август, от 20:45 часа на \"Армията\".", "date": "2018.08.03", "title": "Адмира Вакер благодари на ЦСКА, австрийците възхитени от червената публика"}
{"url": "https://offnews.bg/sviat/da-otceleesh-sam-v-planinata-vojnik-prekara-sedmitca-v-snezhna-peshte-685626.html", "text": "Австралийски войник прекара седмица в снежна пещера при изключително лошо време в планина в Нова Зеландия.29-годишният Тери Харх се отправил на туризъм из планина в южната част на острова, висока над 3000 м. Очаквало се той да слезе от стръмните склонове в понеделник. Това обаче не се случва и негов приятел сигнализира, а планинските служби започват издирване.Той бива открит чак в четвъртък и свален от планината днес. За да оцелее, мъжът изкопава снежна пещера, която да го спаси от ледените ветрове, обилните снеговалежи и ниските температури.По време на акцията, включваща три хеликоптера, се включили няколко спасители, а четирима от тях прекарали една нощ с Харх, докато условията станат благоприятни за свалянето му от планината.Според тях опитът му е \"изключителна история за оцеляване\", защото въпреки лошото време, мъжът имал сили да стане и да се раздвижи, когато спасителите пристигнали.Той е открит само с леки измръзвания и бързо е транспортиран в болница.", "date": "2018.08.03", "title": "Да оцелееш сам в планината: Войник прекара седмица в снежна пещера в Нова Зеландия"}
{"url": "https://offnews.bg/112/interpol-veche-izdirva-mitio-ochite-685657.html", "text": "Интерпол вече издирва с червена бюлетина Димитър Желязков - Митьо Очите.Неговата снимка е публикувана в секцията \"издирвани лица\" на сайта на Международната организация на криминалната полиция.В сайта на Интерпол е посочено, че Желязков е издирван от българските власти за участието му в организирана престъпна група, осъществявала рекет, изнудване и палежи.От пресконференция на МВР и Специализираната прокуратура днес стана ясно, че държавното обвинение има информация къде в момента се намира Очите.Той е напуснал България в понеделник напълно законно - тогава още не е била издадена заповед за ареста му.На днешната пресконференция беше съобщено, че организираната престъпна група, в която ключова роля е имал Димитър Желязков, се е занимавала с Членовете на престъпната група са установявали търговски дружества, развиващи успешен бизнес на територията на Южното Черноморие и по-концентрирано в Слънчев бряг, от които искали „такса спокойствие“.Онези, които отказвали да плащат, са били \"мотивирани\" чрез палежи на автомобили, нанасяне на телесни повреди.", "date": "2018.08.03", "title": "Интерпол вече издирва Митьо Очите"}
{"url": "https://offnews.bg/politika/dzhambazki-ochakvam-do-den-dva-mvr-da-respektira-mahalata-685630.html", "text": "Българският представител в Европейския парламент и заместник-председател на ВМРО Ангел Джамбазки разпространи гневна позиция по повод снощното нападение над униформени служители на МВР в Хасково.Полицаи бяха нападнати, като един от тях пострада, след като се отзовали на сигнал в хасковския квартал „Република“, в който живеят и много роми. Общо 10 души проявили агресия срещу двамата служители на реда, като ги нападнали, включително с брадви, което наложило и употреба на оръжие от страна на полицаите.Ето какво написа по темата Ангел Джамбазки на официалната си страница във „Фейсбук“:", "date": "2018.08.03", "title": "Джамбазки: Очаквам до ден-два МВР да респектира махалата"}
{"url": "https://offnews.bg/ikonomika/bdzh-izdade-bilet-za-vlak-v-23-05-ch-a-toj-zaminal-v-22-25-ch-685614.html", "text": "Куп ядове бра семейство с малко дете заради БДЖ след морската си ваканция, оплака се пред OFFNews потърпевшият Васко Василев.Той предвидливо купил билети с цяло спално купе в нощния влак в 23,05 часа от Бургас за София още на 1 юли. Вечерта ходили на гости у близки в морския град и пристигнали на гарата половин час по-рано, за да имат време да се настанят в купето. Каква обаче била изненадата им когато, търсейки композицията с номер 8626 получават отговора \"ама той, влакът замина преди 5 минути\".Василев показал билета, в който указаният час е 23,05. На касата признали грешката и му презаверили билета за следващия ден и му написали на ръка бележка, с която да удостоверят, че семейството не е успяло да ползва платените спални места.При пристигането на семейството на Централна гара София на следващия ден му върнали парите за спалното купе и му се извинили.От БДЖ обясниха пред OFFNews, че Василев е закупил билетите си месец преди пътуването, а междувременно е бил променен часът на тръгване на влака. Затова касиерките трябвало да предупреждават клиентите на компанията да проверяват за промени в разписанието.При закупуването на билетите обаче никой не предупредил Василев за такъв риск.       ", "date": "2018.08.03", "title": "БДЖ издаде билет за влак в 23,05 ч, а той заминал в 22,25 ч"}
{"url": "https://offnews.bg/sviat/atentatori-v-zhenski-drehi-ubiha-desetki-v-dzhamia-v-afganistan-685658.html", "text": "Най-малко 39 души са убити и 80 са ранени при двойна самоубийствена атака в шиитска джамия в Източен Афганистан днес.Двама мъже, облечени в женски дрехи и въоръжени с пушки, влезли в джамия в град Гардиз по време на петъчната молитва.Те открили огън по молещите се, а след това детонирали носените от тях експлозиви, съобщи местната полиция.Засега никоя групировка не е поела отговорност за атаката. Талибаните заявиха, че нямат нищо общо с нападението.Шиитите в Афганистан често стават мишена на атаки от \"Ислямска държава\", отбелязва ДПА.В района около град Гардиз живеят около 200 шиитски семейства.По данни на мисията на ООН в Афганистан през първите шест месеца на годината 115 цивилни са убити и 251 са ранени при нападения в страната, като отговорност за повечето от тях е поела \"Ислямска държава\".", "date": "2018.08.03", "title": "Атентатори в женски дрехи убиха десетки в джамия в Афганистан"}
{"url": "https://offnews.bg/izvan-terena/falshivoto-peene-na-bufon-obra-smeha-v-pszh-video-685631.html", "text": "Цял свят познава италианската легенда Джанлуиджи Буфон като един от най-големите вратари във футбола. Стражът обаче е доста скаран с музикалните тонове и той се оказа в доста забавна ситуация пред неговите нови съотборници от Пари Сен Жермен.По време на вечеря на лагера в Китай, легендата по традиция трябваше да изпълни песен за добре дошъл, което вече се практикува в редица грандове и се превърна в мода.Ветеранът се качи на стола и запя на родния си език с пълно гърло. В нейния край Буфон се раздаде на 100%, което накара Неймар и компания да се заливат от смях.Припомняме, че вратарят напусна италианския хегемон Ювентус, след като договорът му приключи и отказа предложените му оферта – да остане още година, да получи ръководен или треньорски пост в клуба. Буфон избра за първи път в бляскавата си кариера да играе в чужбина и подписа договор с ПСЖ за 1+1 години.", "date": "2018.08.03", "title": "Фалшивото пеене на Буфон обра смеха в ПСЖ (видео)"}
{"url": "https://offnews.bg/drugi/dve-bitki-za-titli-v-ufc-tenis-i-motogp-ot-chehia-prez-uikenda-po-max-685635.html", "text": "Двете големи битки за титли от галавечерта на UFC 227 от Staples Center в сърцето на Лос Анджелис са акцентът в програмата на  през уикенда.Централният мач ще противопостави двама големи съперници – Ти Джей Дилашоу и Коди Гарбранд за титлата в категория петел. На 4 ноември 2017 г. Дилашоу и Грабранд се изправиха за първи път един срещу друг в октагона и благодарение на смъртоносен хайкик и мощно дясно кроше Ти Джей нанесе първо поражение в кариерата на своя противник и отне му шампионския пояс.Непосредствено преди мегасблъсъка Дилашоу – Гарбранд на октагона в Лос Анджелис ще излезе най-великият шампион в историята на UFC – Деметриус Джонсън – той ще даде втори шанс за титлата на олимпийския шампион по борба Хенри Сехудо.UFC 227 от Staples Center ще може да се гледа пряко по MAX Sport 2, както и като pay-per-view на Live.A1.bg тази неделя от 5:00 часа сутринта.Спортните канали на А1 ще следят на живо и развръзката на тенис турнира от категория ATP 500 във Вашингтон. Младият германец Саша Зверев защитава титлата си в американската столица, която завоюва миналата година, а най-сериозните му съперници са Кей Нишикори, Давид Гофен и завръщащият се след контузия Анди Мъри. Полуфиналите във Вашингтон са в събота от 21:00 часа и неделя от 02:00 часа, а финалът е в неделната вечер с начален час 22:00.Сезонът в MotoGP ще се преполови с уикенда за Gran Prix на Чехия на пистата в Бърно. Защитаващият титлата си Марк Маркес има солидна преднина в генералното класиране пред пилотите на Ямаха Валентино Роси и Маверик Винялес.Испанската звезда на Хонда досега има две победи в кариерата си в Бърно и ще преследва трета, с която да продължи доминацията си през този сезон. Тренировките за Гран при на Чехия може да се проследят пряко по MAX Sport 1 в събота от 13:30 часа, а стартовете са в неделя от 12:00 часа (Moto3), 13:20 ч. (Moto2) и 15:00 ч. (MotoGP).", "date": "2018.08.03", "title": "Две битки за титли в UFC, тенис и MotoGP от Чехия през уикенда по MAX Sport"}
{"url": "https://offnews.bg/kultura/festivalniat-tcentar-na-varna-posreshta-stendap-komediantite-na-the-co-685620.html", "text": "Комедиантите на The Comedy Club Sofia ще превземат сцената на Фестивален и конгресен център по време на втория Фестивал на Комедията в морската ни столица.Иван Кирков, Васил Ножаров, Филип, Петя Кюпова, Николаос Цитиридис, Христо Радоев и Николай Банков ще разсмиват публиката с любимите си шеги за морето, любовта и още нещо.Билети за най-голямото стендъп шоу, правено във Варна, може да откриете в .Може да гледате комедиантите на клуба в Youtube и, а програмата в София може да следите във .", "date": "2018.08.03", "title": "Фестивалният център на Варна посреща стендъп комедиантите на The Comedy Club Sofia за първи път"}
{"url": "https://offnews.bg/zvezdi/zombi-boj-nameren-martav-v-doma-si-v-monreal-685628.html", "text": "Моделът Рик Дженест бе намерен мъртъв в дома му в Монреал, Канада.Рик - известен като Зомби бой заради татуираните кости по тялото и лицето му - е открит 6 дни преди 33-ия му рожден ден, съобщи Би Би Си.Една от версиите е самоубийство.Рик се появява във видеото на Лейди Гага \"Born This Way video\" от 2011 г. Певицата изрази съболезнованията си с думите, че загубата е повече от опустошителна.„Трябва да работим усилено, за да променим отношението си към психическото здраве и да премахне, стигмата върху тази тема. Ако имате подобни проблеми, позвънете на приятел или близък“, написа Гага в социалната мрежа Twitter.Зомби бой се снима за френския моден дизайнер Тиери Мюглер, появява се във Vogue Japan и участва в представянето на модната линия на рапъра Джей Зи.", "date": "2018.08.03", "title": "Зомби бой намерен мъртъв в дома си в Монреал"}
{"url": "https://offnews.bg/kultura/za-parvi-pat-u-nas-festival-na-kamernata-klasicheska-muzika-685637.html", "text": "Първи фестивал за камерна класическа музика \"Неотъпкана пътека\" ще се проведе от днес до 6 август в село Ковачевица и град Гоце Делчев.\"Фестивалът събира класически музиканти с многогодишен опит и световна кариера от България и чужбина. Следвайки традициите на известни европейски и американски фестивали, целта ни е да представим вдъхновяващи творби на камерната класическа музика сред великолепната природа, древна история и традиции на Западните Родопи\", каза за БТА Лора Чекоратова, организатор на проявата.Във фестивала участват известни български музиканти, които живеят и работят в чужбина, най-вече в САЩ.\"Очакваме много гости от Европа и САЩ, от София и други кътчета на страната. Работим по тригодишен план, така че със сигурност ще има още две издания и се надяваме в бъдеще да включим и образователни концерти и фестивалът да продължи поне една седмица\", допълни Лора Чекоратова.Сред участниците във фестивала тази година са Георги Вълчев - цигулка, Никола Таков - цигулка, Мариана Карпатова - мецо сопран, Вангел Тангъров - кларинет, Екатерина Тангърова - пиано, Лора Чекоратова - пиано, Веселин Тодоров - виола, Христо Танев - виолончело.Първите три вечери концертите ще се състоят в залата на читалище \"Светлина\" в село Ковачевица, а на 6 август е предвиден гала-концерт в Дома на културата в град Гоце Делчев.", "date": "2018.08.03", "title": "За първи път у нас: Фестивал на камерната класическа музика"}
{"url": "https://offnews.bg/politika/pargov-i-svilenski-fandakova-da-kazhe-za-tiket-sistemata-i-neizgodnit-685636.html", "text": "Когато наближи август, Столичният общински съвет взима все важни за софиянци решения и то за много пари. Едно от тях е системата за таксуване и издаване на билети за градския транспорт. Това каза на пресконференция зам.-председателят на ПГ на „БСП за България” Георги Свиленски. Той припомни, че още през януари 2016 г. Столичният общински съвет гласува инвестиционната програма на Центъра за градска мобилност /ЦГМ/, като е предвидил 7 млн. евро за изграждане на тикет-система. През октомври 2016 г. ЦГМ реши да прави нова тикет – система за 83 млн.лв., като параметрите на двете са едни и същи, но разликата в цената е за 60 млн. лв. Народният представител добави, че реалната стойност на такава система, според експерти, е 35 млн.лв., заедно с поддържане за 8 години „Откъде идва разликата до тези 83 млн.лв. и за какво ще се използват? Отговор трябва да даде кметът на София, защото с тези пари могат да се изградят десетки детски градини”, уточни Свиленски.Той обясни, че по план първият вариант е щял да бъде поддържан 2 години, а вторият 8, като за всяка година общината ще плаща по 2 милиона лева. Като се калкулират всички разходи, разликата в цената между двете системи щяла да е поне 30 млн.лв. Той изрази предположение, че фирмите с експерти, които наистина могат да изградят тикет – системата, ще се окажат подизпълнители на спечелила „фирма – касичка”, която ще се отчете финансово някъде. Като втори проблем Георги Свиленски отбеляза заменките в столицата. По думите му през последната година Столична община ги прикрива под форма на дарение. Свиленски посочи особено скандален случай на замяна на терен в кв. Слатина за други два, в кв. Лозенец и в кв. Оборище. „Оценителят е един и същ - г-жа Юлия Цекова, която оцени и „Царските конюшни” за 650 000 лв. Защо все на нея се спират? Чакам отговор от г-жа Фандъкова”, каза Георги Свиленски. Той информира, че въпросната замяна се е случила след пет опита на СОС. „Били са предложени два варианта от оценителя. Разликата между двата е 400 000 лева. СОС обаче избира по-неблагоприятния. Питам г-жа Фандъкова – защо”, добави още Свиленски. Той беше категоричен, че БСП ще сезира административна прокуратура, защото по думите му има нарушение и заобикаляне на закона. Калоян Паргов: Как Столична община защитава личните данни на софиянци, щом няколко човека могат да пътуват с една карта?Имаме грешка в системата за таксуване на пътници в метрото и пропуск в сигурността и ефективността й - има възможност чрез телефон, с една закупена карта, да пътуват няколко човека. Това е трябвало да бъде тествано. В София се работи на парче както при столичните улици и булеварди, които изискват повторно ремонтиране след рязането на лентички\".Това заяви председателят на БСП-София Калоян Паргов. Той подчерта, че директивата GDPR за защита на личните данни задължава над 50 000 субекта, сред които и Столична община, да се подготвят за защита на личните данни. \"Щом има такъв пробив в системата и позволява на повече от един човек да ползва една и съща карта, как тогава Столична община пази личните данни на софиянци и най-вече чрез Центъра за градска мобилност, който събира такива? Очевидно Столична община не е готова\", заяви Паргов.По темата за Тикет системата той обясни, че консорциум от фирми е спечелил обществената поръчка на стойност 73 млн. лв. \"Ако тази система бъде изпълнена така, както и предишната, позволяваща пробиви, очевидно ще имаме нужда и от още няколко милиона, за да правим ремонт върху ремонт\", обясни председателят на столичните социалисти и подчерта, че групата на БСП ще участва в мониторинга на изпълнението на тази система и ще информира дали се спазват изискванията, какви са проблемите и има ли пропуски. По повод пожара в Царските конюшни Паргов заяви, че той очевидно е умишлен и за това няма никакво съмнение. Той припомни, че групата общински съветници от БСП, заедно с депутатите от ПГ на “БСП за България”, са сезирали главния прокурор по повод тази скандална сделка, когато за 90 лв. на квадрат е била продадена тази земя, оценена от оценител, срещу който вече се води дело. Той подчерта, че заради казуса със Слатина левицата е поискала отстраняването на същия този оценител и повторна оценка. \"Предложихме, за да няма съмнения и спекулации, да се направи регистър на всички проблемни имоти и да се осигури максимална прозрачност в подбора и оценката им\", обясни той.Според него София има и още един голям проблем - продължаващото развитие навътре. \"Примерът на Букурещ от 90-те години е да се каже ясно накъде ще се развива София и всички подобни казуси да бъдат разполагани в посоката, в която трябва да се развива София\", заключи Калоян Паргов.", "date": "2018.08.03", "title": "Паргов и Свиленски: Фандъкова да каже за тикет-системата и неизгодните заменки"}
{"url": "https://offnews.bg/temida/izdirvat-obshtinar-ot-nesebar-zamesen-v-grupata-na-mitio-ochite-685632.html", "text": "Общински съветник от Несебър бил замесен в организираната престъпна група на Митьо Очите. Това стана ясно на пресконференция на прокуратурата. Общинарят не е открит на адреса, на който е регистриран. Обявени за издирване са ще двама души - единият е ръководителят на групата, който според прокуратурата е \"емблематична личност от 90-те години, престъпен контингент\".По непотвърдена информация общинарят е Пейко Янков, син на убития през 2007 година бизнесмен Димитър Янков и лидер на Свободен избор за либерална алтернатива” (СИЛА). При акцията на МВР и спецпрокуратурата бяха задържани 19 души от организирана престъпна група, занимавала се с рекет, изнудване и палежи. Трима от участниците в групата, сред които Митьо Очите, сочен за неин лидер, общинският съветник и още един от участниците в нея, са обявени за издирване. Очите се издирва с Европейска заповед за арест и с Международна заповед за арест. Общинарят е обявен за общодържавно издирване, а третото лице също е обявен за международно издирване. По първоначална информация общинският съветник не бил открит в дома му, но жилището било претърсено и в него са открити 60 хил. лв. Каква е била точната му роля в групата, от прокуратурата тепърва ще доказват, но се предполага, че той е участвал в \"планирането\" на рекета. Според прокуратурата „в продължителен период от време“ групата се е занимавала с изнудвания, палежи, телесни повреди и други престъпления, които към момента все още се установяват.  Държавното обвинение твърди, че групата е действала на територията на Южното Черноморие и най-вече в курорта Слънчев бряг, където чрез заплахи, палежи и физическа саморазправа „мотивирали“ собствениците на търговски дружества с успешен бизнес да си плащат такса „Спокойствие“.Установено е, че групата е извършител на няколко палежа на автомобили и кафе машини, както и за няколко случая на нанесен побой.В момента на реализирането на операцията властите били наясно, че Очите е напуснал страната. По рано не е имало възможност акцията да се проведе, стана ясно от обясненията на прокурорите. Иззети са няколко луксозни автомобила, сред които „Порше Кайен“, Ауди и БМВ Х5, в домовете на членовете на групата са открити наркотични вещества, части за автомати и бойни оръжия.Повдигнати са обвинения на всички участници в групата, като за петима от тях утре ще бъде поискано налагане на постоянна мярка за неотклонение „Задържане под стража“.Разследването на групата е отнело две години. От МВР и прокуратурата не уточняват дали то е започнало след  между бригада на Очите с гардовете на Божо Кравата.Целта на групата освен рекет е била и създаване на регионален монопол във връзка с определени стопански дейности – например търговията с вендинг автомати, предоставянето на погребални услуги, таксиметрови превози и др.", "date": "2018.08.03", "title": "Издирват общинар от Несебър, замесен в групата на Митьо Очите"}
{"url": "https://offnews.bg/sviat/dve-zhertvi-na-zhegata-v-ispania-685638.html", "text": "Двама души са починали тази седмица в Испания, предаде БТА.Горещата вълна, обхванала Западна Европа, е особено осезаема в Испания и Португалия, където се очаква да бъдат счупени дори националните рекорди за висока температура.За кончината на двамата съобщиха днес местните власти в югоизточната област Мурсия.Единият е работник на 40 г. от Нигерия. Той бил покосен във вторник на пътен строеж крад град Мурсия. Мъжът страдал от хипертония, а аутопсията показала, че причината за смъртта е топлинен удар.Втората жертва е 78-годишен пенсионер, който паднал, докато прекопавал зеленчуковата си  градина. Починал по-късно в болница.Аутопсията на възрастният мъж предстои.Очаква се днешният ден да е най-горещият в Испания за цялото лято.", "date": "2018.08.03", "title": "Две жертви на жегата в Испания"}
{"url": "https://offnews.bg/obshtestvo/obsazhdat-naredba-za-vtorata-pensia-na-2-400-000-balgari-685599.html", "text": "Проектът на нова наредба за прехвърляне на втората пенсия от частните фондове към Националния осигурителен институт ще се обсъжда днес на заседание на Надзорния съвет на НОИ. Документът е изготвен от Министерството на финансите, след като Върховният административен съд отмени старата наредба.Решението на съда е в сила от края на май и от тогава на практика няма действащи правила как да става прехвърлянето на средствата. До това решение се стигна след жалба на пенсионно-осигурителни дружества срещу наредбата за реда за избор за осигуряване, внасяне и разпределяне на задължителните осигурителни вноски, вноските за фонд \"Гарантирани вземания на работниците и служителите\" и за обмена на информация, съобщи БНР. В жалбата се казваше, че спорният нормативен акт е приет при допуснати особено съществени процесуални нарушения. Върховният съд отмени документа в досегашния му вид. Съгласно административно-процесуалния кодекс правните последици, възникнали от подзаконов нормативен акт, който е обявен за нищожен или е отменен се уреждат служебно от компетентния орган в срок, който не е по-дълъг от три месеца от влизането в сила на съдебното решение.Според данните на финансовото министерство от правилата са заинтересовани близо 2 390 000 хиляди души, който са родени след 31 декември 1959 година и който могат да упражняват правото си на свободен избор.", "date": "2018.08.03", "title": "Обсъждат наредба за втората пенсия на 2 400 000 българи"}
{"url": "https://offnews.bg/obshtestvo/promeni-v-dvizhenieto-ot-dnes-do-fevruari-zaradi-metroto-pri-park-zaim-685443.html", "text": "От днес до 3 февруари догодина се променя движението във връзка с изпълнението на метрото по бул.“Евлоги и Христо Георгиеви“, съобщи Столична община. Забранява се влизането на пътни превозви средства по западното платно на бул. „Евлоги и Христо Георгиеви” между ул. „Силистра” и бул. „Янко Сакъзов”, като движението ще се извършва двупосочно в източното пътно платно на булеварда в същия участък.Закрива се паркинга в разделителна ивица на бул. „Евлоги и Христо Георгиеви” между ул. „Силистра” и бул. „Янко Сакъзов”.Движението по ул. „Силистра” се извършва еднопосочно между бул. „Евлоги и Христо Георгиеви” и ул. „Чамкория” в посока към ул. „Чамкория”. Закриват местата за почасово платено паркиране на източното пътно платно на бул. „Евлоги и Христо Георгиеви” между бул. „Янко Сакъзов” и ул. „Силистра” и по западното пътно платно на ул. „Проф. Милко Бичев” между бул. „Ген. Данаил Николаев” и ул. „Силистра”. Променя се маршрутът на автобусни линии №№ 11, 213 и 404 само в посока ж.к. „Гео Милев”, ж.к. „Младост” и ж.к. „Дружба” - линиите ще се движат по маршрута си до кръстовище бул. „Ген. Данаил Николаев” - ул. „Проф. Милко Бичев”, по ул. „Проф. Милко Бичев”, по източното платно на бул. „Евлоги и Христо Георгиеви” и по маршрутите си.Изместена е спирка „пл. Орлов мост“ напред от съществуващото си местопложение на бул. „Евлоги и Христо Георгиеви”.", "date": "2018.08.03", "title": "Промени в движението от днес до февруари заради метрото при парк Заимов"}
{"url": "https://offnews.bg/zimni/shampion-v-biatlona-se-probode-v-prasetca-685639.html", "text": "Олимпийският шампион от ПьонгЧанг 2018 Пепе Фемлинг претътпя ужасен инцидент по време на състезанието с ролкови ски \"Lysebotn Cup в Норвегия\".26-годишният швед, който спечели злато с щафетата на страната си на зимните олимпийски игри тази годни, е с прободна рана в прасеца.Спортистът се е самонаранил, опитвайки се да избегне сблъсък с автомобил. Инцидентът се случил по време на загрявката преди старта. Предполага се, че Фемлинг е карал ролковите ски с твърде висока скорост, за да не се удари с колата е скочил в канавката край пътя.\"Фемлинг е забил едната си щека в десния си прасец. Той е откаран с хеликоптер в болница, където е претърпял успешна операция\", заяви треньорът му Йохан Хагстрьом.Все още не може да се каже колко време ще отнеме възстановяването на биатлониста, но надеждите са той да се върне към тренировките преди началото на зимния сезон.", "date": "2018.08.03", "title": "Шампион в биатлона се прободе в прасеца"}
{"url": "https://offnews.bg/temida/kzd-sabori-pravoto-na-godina-platen-otpusk-za-osinovitelite-na-detca-d-685625.html", "text": "Комисията за защита от дискриминация обяви за дискриминационно правото на отпуск и обезщетение на осиновителите, но само на деца до 5-годишна възраст. То бе въведено с промени в Кодекса на труда и Кодекса за социално осигуряване, предложени от социалния министър Бисер Петков, гласувани от настоящия кабинет \"Борисов\" и влезли в сила на 1 юли 2018 година.Чрез разпоредбите се допуска по-неблагоприятно третиране спрямо всички осиновители на деца над 5-годишна възраст, което представлява непряка дискриминация по признак \"възраст\", гласи решението. Петият специализиран постоянен състав на КЗД: Златина Дукова, Владимира Стоименова- Делийска, Петър Кичашки, се произнася по жалба на жалбоподателка.Оспорените текстове на чл. 146, ал. 1 от КТ и чл. 53а от КСО. Те гласят:Промените предвиждат още изплащане на 90% обезщетение от осигурителния доход за предходните 24 месеца.Комисията за защита от дискриминация заключава, че е налице дискриминация и обяснява защо:От Министерския съвет обясняват пред КЗД, че \"…посочените разпоредби.... са приети именно с цел да се осигури необходим адаптационен период след осиновяването, базиращ се на непосредствено и лично общуване с осиновителите, за да бъде преодолян периодът преди това и детето да свикне с новите социално битови условия, новата среда и семейството. Този период е необходим и за осиновителите, които също имат нужда от адаптация и привикване към всички особености на осиновеното дете. Именно за да могат да бъдат изградени едни пълноценни родителски отношения, е необходимо овъзмезден период на майчинство, в който майката-осиновителка да бъде спокойна, че времето и вниманието ѝ са подчинени на детето\".Оттам твърдят, че \"не е налице дискриминация, тъй като след навършването на 5 години детето следва да посещава група за предучилищна подготовка и в този смисъл осиновителите на дете над 5 години и осиновителите на дете между 2- и 5-годишна възраст не са в сравнимо сходно положение\".Ответната страна - министърът на труда и социалната политика - излага подобно становище: жалбата е неоснователна и посочва, че едно от условията, при които се ползват всички видове отпуски и обезщетения, свързани с отглеждането на децата, независимо дали те са рождени или осиновени, е децата да не посещават детско заведение.На това от КЗД отговарят:Изхождайки от постоянната съдебна практика на Съда на ЕС, че дискриминация е налице при прилагането на различни правила към сходни положения или при прилагането на едно и също правило към различни положения, заседателите заключават, че \"може да се каже, че от привидно неутралните разпоредби на КТ и КСО има осъществен акт на непряка дискриминация по отношение на определени категории родители във връзка с възрастта на тяхното дете\".\"Ако се приеме тезата, че с така приетия законодателен подход се цели решаване на проблемите с деинституционализацията на децата, настанени за отглеждане в специализирани институции на държавна издръжка, и намирането на адекватни механизми за тяхното адаптиране и социализиране и стимулиране на осиновяването на деца и особено на деца над 5-годишна възраст, то моралният ангажимент, поет от определени лица чрез вземането на решение за осиновяване на дете следва да бъде толериран от държавата\", уточняват обаче от Комисията.КЗД препоръчват социалният министър и правителството да създадат условия за изравняване на възможностите на осиновители на деца под и над 5 г. с оглед спазване висшите интереси на детето.Решението на Комисията е обжалвано, уточняват от Комисията.", "date": "2018.08.03", "title": "КЗД събори правото на година платен отпуск за осиновителите на деца до 5 г."}
{"url": "https://offnews.bg/obshtestvo/10-vtorichni-trusa-sled-zemetresenieto-do-gotce-delchev-685602.html", "text": "Десетина микроземетресения с магнитуд под 2, които не са усетени от хората, имаше тази нощ. Това заяви проф. д-р Николай Милошев, директорът на Геофизичния институт към БАН, по Нова тв. По думите му ситуацията се нормализира след земетресението вчера между Гоце Делчев, Банско и Сандански.Според данните на Европейския сеизмологичен център епицентърът на труса от 4,1 по Рихтер е бил на 18 км северозападно от Гоце Делчев, 55 км югоизточно Благоевград и на 114 км южно от София, на дълбочина 2 км. Близо час след първия трус - около 18.00 часа, бе регистриран и втори с магнитуд 3.4 по Рихтер в района на Банско. Той бе с дълбочина 15 км.", "date": "2018.08.03", "title": "10 вторични труса след земетресението до Гоце Делчев"}
{"url": "https://offnews.bg/ikonomika/po-zhalba-na-lukojl-kzk-globi-sas-175-437-lv-sestrata-na-mareshki-685634.html", "text": "Комисията за защита на конкуренцията (КЗК) глоби фирма „Трейднет Варна“ ЕООД за нелоялна конкуренция при търговията с горива. Тази компания е собственост на Нина Марешка, сестра на лидера на партия Воля и зам.-шеф на парламента Веселин Марешки.Антимонополното ведомство е установило извършено нарушение по чл. 36, ал. 4 от ЗЗК от страна на „Трейднет Варна“ ЕООД. Наложената имуществена санкция в размер на 175 437 лв. (0.1% от общия оборот за 2017 г.).До средата на миналата година „Трейднет Варна” ЕООД се водеше собственост на майката на Марешки Веска.", "date": "2018.08.03", "title": "По жалба на Лукойл КЗК глоби със 175 437 лв. сестрата на Марешки"}
{"url": "https://offnews.bg/obshtestvo/otkriha-antichna-grobnitca-pod-prozortcite-na-kmeta-fandakova-685629.html", "text": "Късно антична гробница със стенописи е открита снощи при реконструкцията на тротоара на столичната ул. \"Московска\". Това съобщи столичният кмет Йорданка Фандъкова. Възложих да се направи укрепване на терена и веднага започват проучванията и разкриването й. Главният архитект има задачата да направи проект за експонирането й на мястото, на което е открита, уточни Фандъкова. Днес приключват археологическите проучвания на терена около църквата „Света Неделя“, свързани с късно античния период.Вече четвърта година ние финансираме разкопките на площада на площ около 1 дка. Бяха намерени близо 3 хил. сребърни монети, които се съхраняват в Музея за история на София, а днес прибавяме и открити златни предмети. Предстои изработване на архитектурния проект за площада, който да интегрира разкритите археологически находки, каза още Фандъкова.Главният архитект на София е подготвил заданието на архитектурния конкурс след няколко публични обсъждания. Надяваме се да получим добри проекти, които да съчетават това пространство с пешеходните пространства на бул. \"Витоша\" и Ларгото и в същото време да са атрактивни и запазващи археологията.", "date": "2018.08.03", "title": "Откриха антична гробница под прозорците на кмета Фандъкова"}
{"url": "https://offnews.bg/ikonomika/otkrivat-modernizirania-gazoprovod-za-turtcia-685600.html", "text": "Енергийният министър Теменужка Петкова ще открие модернизирания транзитен газопровод за Турция. \"Булгартрансгаз\" ще въведе в експлоатация разширението на връзката за южната ни съседка.Изграждането на 20-километровата газопроводна отсечка от компресорна станция Лозенец до Недялско се реализира с цел повишаване на сигурността и капацитета на съществуващата транзитна газопреносна мрежа. След разширяването на газопровода ще бъдат увеличени възможностите за транзитиране на природен газ през връзката от 14млрд. куб. м на 15,7 млрд. куб метра годишно. Освен това ще може да се пренася синьо гориво и в обратна посока - от Турция към България. Дейностите са част от проекта за рехабилитация, модернизация и разширение на газопреносната система, определена като проект от общ интерес за Европейската комисия. В средата на юни т.г. премиерът Бойко Борисов, който участва в церемонията по откриването на газопровода TANAP в град Ескишехир от президентите на Турция и Азербайджан Реджеп Тайип Ердоган и Илхам Алиев, заяви: С откриването днес на ТАНАП и интерконекторите ние намерихме начин да докараме азерския газ\". Проектът е ключов за развитието на съществуващата междусистемна свързаност между България и Турция, допълни той. ", "date": "2018.08.03", "title": "Откриват модернизирания газопровод за Турция"}
{"url": "https://offnews.bg/obshtestvo/shefat-na-dai-krasimir-srebrov-pochina-na-55-g-685606.html", "text": "Изпълнителният директор на Изпълнителна агенция \"Автомобилна администрация\" Красимир Сребров е починал на 55-годишна възраст.Той е бил в продължителен отпуск по болест заради усложнения след прекаран инсулт, споделят негови близки, цитирани от Дарик. Красимир Сребров стана изпълнителен директор на ИА \"Автомобилна администрация\" през септември миналата година, като два месеца преди това е бе заместник изпълнителен директор на агенцията.От 2014 г. до 2017 г. заема различни постове в \"Автомобилна администрация\". ", "date": "2018.08.03", "title": "Шефът на ДАИ Красимир Сребров почина на 55 г."}
{"url": "https://offnews.bg/dw/eto-zashto-amerika-se-zavrashta-na-balkanite-685601.html", "text": "„Америка се завръща на Балканите\" – под това заглавие балканският специалист на вестник „Франкфуртер Алгемайне Цайтунг” (ФАЦ) Михаел Мартенс публикува голяма кореспонденция за възстановяването на радиопрограмите на „Свободна Европа\" (РСЕ) на български и румънски, но и за споровете около Истанбулската конвенция в България. В началото на статията той припомня за оттеглянето на РСЕ от двете страни, след като те бяха приети в НАТО и в ЕС и пише:Американски ренесансАвторът цитира аргументацията на РСЕ, според която целта е да се насърчават демократичните ценности и институции и заедно с независимите местни медии и гражданското общество да се разобличават фалшивите новини. По-нататък в статията между другото четем:В една такава среда е важно да има местни журналисти, чиито работодатели са медии като РСЕ или Дойче веле. Да, те също имат свои интереси, но позволяват на журналистите, които подсигуряват финансово, да си вършат работата. (…) Така случаите на корупция, на проточен съдебен процес срещу министър или пък на задкулисни сделки вече не могат просто тъй да бъдат игнорирани от медиите, които са подчинени на правителствата или на магнатите, защото вече са достигнали до обществеността в съответните страни по заобиколния път – чрез медии като РСЕ.Местните правителства и олигарси манипулират общественото мнение, но и държави като Русия, Китай или Турция прокарват своите интереси на Балканите чрез собствени медии. Така например Анадолската осведомителна агенция, която се контролира от управляващата в Турция Партия на справедливостта и развитието, има свое бюро в Сараево. Това бюро предлага изобилни журналистически материали на босненски език за мюсюлманите в Босна и Херцеговина. Сръбската служба на московското радио „Спутник“ се е насочила към босненските сърби и към публиката в самата Сърбия. Китайската осведомителна агенция „Синхуа“ е очебийно активна чрез своя офис в Атина. (…)Двете натовски държави на западния черноморски бряг също предлагат теми на журналистите. Румънската икономика върви добре (впечатляващи 6,9% ръст през 2017 – заедно с Ирландия най-висок за целия ЕС), но в политическо отношение тази страна създава грижи. Срещу вече осъждания председател на парламента и задкулисен премиер Ливиу Драгня се отправя обвинението, че подкопава независимото правосъдие, за да избегне наказанието. Лаура Кордута Кьовеши, решителната шефка на Националната дирекция за борба срещу корупцията, беше освободена и сега постът ѝ е вакантен.Важен корективВ България не са известни подобни рецидиви при борбата срещу корупцията, което вероятно се дължи на факта, че в миналото нямаше и подобен прогрес, както в Румъния. Случаите на корупция с високопоставени участници в България редовно потъват, ако изобщо стигнат до разследване. Затова пък българската съдебна система реагира по-бързо в други случаи. Преди няколко дни Конституционният съд в София отхвърли „Конвенцията на Съвета на Европа за превенция и борба с насилието над жени и домашното насилие“, която България вече беше подписала. Според съда (седем съдии, пет съдийки) тази конвенция била противоконституционна. Външната министърка Екатерина Захариева преди това защити Конвенцията, която е ратифицирана от всички останали балкански държави: „Истанбулската конвенция има за цел да покаже, че християнска Европа не приема стереотипите и приемането за нормално в други части на света жените да бъдат принуждавани да се омъжват, да бъдат осакатявани, изнасилвани\" (цитатът е даден според оригинала – бел. ред.). Сега обаче Конституционният съд стигна до критичния извод, че в Конвенцията се говорело за някакъв „социален пол\" и вече не се правела биологична разлика между мъже и жени. А който не правел такава разлика, вече не можел да защитава правата на жените.Той обръща внимание на факта, че тъкмо опозиционната БСП е повела и раздухала кампания срещу Конвенцията, а в хода на тази кампания систематично са били разпространявани лъжи за съдържанието на документа. (…) И срещу подобни кампании от декември нататък РСЕ ще може да противопостави други възгледи\", заключава в края на статията си Михаел Мартенс.", "date": "2018.08.03", "title": "Ето защо Америка се завръща на Балканите"}
{"url": "https://offnews.bg/temida/bivsh-bg-sadia-v-strasburg-pravata-na-stotitci-obviniaemi-se-narushav-685604.html", "text": "Правата на стотици арестанти, които се водят оковани на лечение, се нарушават. В българската Конституция пише, че правата на обвиняемия не могат да бъдат ограничавани повече от необходимото за правосъдието, в закона за изпълнение на наказанията пише същото. В същото време у нас се прилага инструкция за оковаване на изпратените на лечение арестанти, при която въобще липсва преценка дали тези мерки са необходими. Това заяви бившият български съдия в съда в Страсбург Здравка Калайджиева по бТВ. Повод за думите й беше видеото с обвинената в корупция кметица на „Младост” Десислава Иванчева, след което стана ясно, че поставянето на белезници на ръцете и краката зясяга стотици арестанти. Властите демонстрират пълна липса на чувствителност относно уважението към човека, какъвто и да е той. Смущава ме диспропорционалната сила, упражнена спрямо жена, която се води към болницата. За всички е ясно, че не е необходимо, може да бъде унизено човешкото достойнство, но жалкото е, че това по никакъв начин не се съобразява”, подчерта Калайджиева.„Българската държава може да приеме милиони дарения от чужди донори, за да подобри условията в затвора, и, в същото време, не изгражда капацитета на служителите си в тази посока – да се намали нечовешкото отношение”, коментира Калайджиева.Според нея затворите са се превърнали в „развъдник на насилие”, където „престъпността се регенерира”.", "date": "2018.08.03", "title": "Бивш бг съдия в Страсбург: Правата на стотици обвиняеми се нарушават с ненужни белезници"}
{"url": "https://offnews.bg/politika/zatvor-za-psihotormoz-u-doma-za-parvi-pat-inkriminirat-psihicheskoto-685608.html", "text": "Една година затвор или пробация за психотормоз у дома. Това предвижда пакетът от мерки срещу домашното насилие и насилието над жени и деца, които ГЕРБ внася в парламента. За първи път у нас ще се инкриминира и психическото насилие с промени в Наказателния кодекс и Закона за домашното насилие. Става дума не за инцидентно проявление на психическо насилие, а за системно проявление на такова поведение в която и да е от неговите форми - тормоз, накърняване на достойнството, поставяне в зависимост и всички свързани с това действия, обясни Данаил Кирилов, депутат от ГЕРБ и председател на правната комисия в парламента, по Нова тв. Промените идват след решението на Конституционния съд за Истанбулската конвенция. Те предвиждат вместо глоби, както досега, насилниците да получават ефективни присъди. ", "date": "2018.08.03", "title": "Затвор за психотормоз у дома, за първи път инкриминират психическото насилие"}
{"url": "https://offnews.bg/obshtestvo/bez-voda-v-chasti-ot-3-rajona-na-stolitcata-685540.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. 646 в „Горна баня“ налага спиране на водоподаването от 08:00 до 20:00 часа на ул. „Каменица“, ул. 646, ул. „Роза“, ул. „Димитър Шишманов“, ул. „Диамант“. Подмяна на сградно водопроводно отклонение на ул. „Топола“ в с. Мировяне налага спиране на водоподаването от 09:30 до 16:30 часа по ул. „Топола“ от ул. „Сини вир“ до ул. „Мировско шосе“, ул. „Сини вир“. Строително-монтажни работи на ул. „Синьо лято“ във вилна зона „Симеоново - Драгалевци“ налага спиране на водоподаването от 09:00 до 18:00 часа на ул. „Синьо лято“ и ул. „Йоасаф Бдински“. ", "date": "2018.08.03", "title": "Без вода в части от 3 района на столицата"}
{"url": "https://offnews.bg/obshtestvo/tcarkvata-pochita-igumena-na-dalmatskia-manastir-685449.html", "text": "Църквата почита днес преподобний Исаакий, Далмат и синът му Фавст. Те се подвизавали в манастира, основан от император Теодосий Велики (379-395) близо до Цариград. След смъртта на преподобни Исакий игумен на манастира станал монах Далмат. Той отначало бил войник на царска служба, а след това приел монашество и със сина си Фавст се поселил в манастира. Далмат така се прославил със своите подвизи на въздържание и благочестие, че самият манастир се нарича “Далматски”.В първата половина на V в. Църквата била силно развълнувана от ереста на Несторий, който учил, че Пресвета Дева не следва да се именува Богородица, понеже тя родила не Бога, а обикновен човек, с когото по-късно се съединило Божеството. Бил свикан Третият вселенски събор в Ефес. Несторий имал много приятели и привърженици, които съставили заедно с него отделен събор. Чрез лъжливо изложение на цялото дело те измамили император Теодосий Млади, който, след като подписал свалянето на Несторий, подписал и свалянето на неговите противници.Това полутържество на ереста предизвикало в Цариград силно негодувание. Уважаваният от всички игумен на Далматската обител, който цели 44 години не излизал от манастира, се отправил с монасите си при императора да го моли да преразгледа своето решение. Голямо множество народ окръжило двореца. Далмат всенародно прочел истинското изложение на Ефеския събор и истината възтържествувала.Фавст, синът на Далмат, също така се прославил с благочестие, но за неговия живот подробности не са запазени.", "date": "2018.08.03", "title": "Църквата почита игумена на Далматския манастир"}
{"url": "https://offnews.bg/kultura/preporachvame-vi-kino-za-pateshestvenitci-i-vzemi-krasivoto-v-teb-685598.html", "text": "Тази вечер от 18.45 часа в G-8 Cinema може да гледате един интересен и малко познат филм - \"Вземи красивото с теб\", като част от програмата на \"Кино за пътешественици\" 2018.Мини-фестивалът събира най-интересните филми, запечатали интересни и вдъхновяващи пътешествия.За филма:Брайс Лемън и сестра му Алиса продават цялото си имуществото и заминават на околосветско пътешествие, надявайки се за тях това да бъде едно духовно пътуване по целия свят. От Щатите, през Южна Америка, Европа и Африка, заснет в 27 държави в продължение на година, „Вземи красивото с теб” носи посланието, че най-важното нещо за всички нас, е да намерим вътрешната си красота.", "date": "2018.08.03", "title": "Препоръчваме ви: Кино за пътешественици и 'Вземи красивото в теб'"}
{"url": "https://offnews.bg/obshtestvo/vuzf-otkriva-magistarska-programa-savmestno-s-londonskata-kompania-sbr-685621.html", "text": "Висшето училище по застраховане и финанси (ВУЗФ) открива нова магистърска програма „Системи и умения за продажби, коучинг и мотивация на търговци“ съвместно с лондонската компания SBR Consulting.В нея ще преподават както преподаватели от ВУЗФ, така и експерти от английската организация.Заедно с дисциплини като онлайн продажба и маркетинг, консултативно продаване Business-to-business (B2B), директни продажби на крайни клиенти – B2C, и поведенчески финанси, студентите в новата магистърска програма във ВУЗФ ще изучават още предмети, с които да изградят незаменими умения за презентиране и убеждаване, които са ключови при изграждането на търговски взаимоотношения.Дисциплините „Преговори и развитие на ключови клиенти“, „Говорене пред публика и презентиране с увереност“, „Пазарна стратегия, методология и процес на продаване“ и „Коучинг, управление и развитие на търговски екипи“ са част от учебната програма на новата магистърска програма във ВУЗФ. Приемът за нея вече е открит. За магистратурата могат да кандидатстват бакалаври с успех не по-нисък от „добър“ на дипломата за завършено висше образование на образователно-квалификационните степени „специалист”, „професионален бакалавър”, „бакалавър” или „магистър”След като апликират кандидатурата си, кандидатите ще преминат през индивидуално интервю. Повече информация може да откриете на уебсайта на програмата.", "date": "2018.08.03", "title": "ВУЗФ открива магистърска програма съвместно с лондонската компания SBR Consulting"}
{"url": "https://offnews.bg/sviat/emersan-mnangagva-krokodila-ostava-prezident-na-zimbabve-sled-sporni-685609.html", "text": "Настоящият президент на Зимбабве Емерсън Мнангава остава на поста.Кандидатът на управляващата партия Африкански национален съюз на Зимбабве - Патриотичен фронт (ЗАНУ-ПФ) Мнангава печели 50.8% от вота. Опозиционният лидер Нелсън Чамиса има 44.3%, съобщи председателстващата централна избирателна комисия Присила Чигумба.Наричаният Крокодила заради жестокия си нрав Мнангава бе дясната ръка на отстранения драматично бивш президент Робърт Мугабе. Както при свалянето на Мугабе от власт, така и сега новият стар президент бе наложен въпреки кръвопролитни протести с 6 жертви, с помощта на армията. И сега въоръжени войници патрулират по улиците на Хараре, а напрежението се усеща във въздуха.Подобен бе подходът не само към избирателите. Полицията отстрани опозицията от избирателната комисия, след като те отхвърлиха резултатите от вота с мотива, че той не може да бъде потвърден. Говорител на опозицията дори нарече резултатите \"фалшиви\".Президентът Мнангава написа в Туитър, че е \"смирен\" и нарече резултата \"ново начало\". \"Дори и да бяхме разделени по време на изборите, ние сме обединени в нашите мечти\", допълва той., след като дълги години служи вярно на Мугабе. Рокадата бе извършена след намеса на армията.Мнангагва е наричан Крокодила заради безжалостния му характер. По време на предизборната кампания той обикаляше страната и се представяше като човек на промяната, като се отрече от ментора си Мугабе.Миналия ноември Мнангагва - тогава вицепрезидент, бе уволнен под натиска на политическите амбиции на съпругата на Мугабе - Грейс, която искаше да го наследи на поста. Страхувайки се за живота си, той избяга заедно с един от синовете си към съседен Мозамбик, носейки само куфар с пари. На границата бе спрян и едва не бе застрелян, но синът му се намеси и той напусна страната невредим.Две седмици след това Мнангагва се завърна триумфално в Хараре. През това време армията, която бе против Грейс Мугабе да стане приемник на Робърт Мугабе, постави дългогодишния президент под домашен арест и го принуди да подаде оставка. Мнангагва, който бе приятел на генералите, веднага пое властта.Мнангагва е роден на 15 септември 1942 г. в южната част на Зимбабве, която по онова време е британска територия. Той израства в Замбия. Син е на антиколониален активист. През 1966 г. се присъединява към движението за независимост, което се противопоставя срещу властта на бялото малцинство. След саботаж е арестуван и прекарва 10 години в затвора, пише БТА.С идването си на власт през 1980 г. Мугабе превръща Мнангагва, с когото са бойни другари, в един от фаворитите си. Поверява му важните министерства на отбраната и на финансите. През 1983 г. в качеството му на шеф на националната сигурност, Мнангагва ръководи бруталната репресия в две отцепнически провинции в западната и централната част на страната. В тези репресии загиват около 20 000 души. Неотдавна Мнангагва призна, че този епизод е петно в историята на страната.През 2008 г. Мнангагва е натоварен с организирането на изборите и надзирава изборните измами и насилието, позволили на Мугабе да запази властта въпреки поражение на първия тур. Заради измамите и насилието международната общност наложи санкции на страната.През 2017 г. приближени на Мнангагва казаха, че антуражът на основната му съперничка Грейс Мугабе е искал да го отрови. Миналия юни Мнангагва избягна на косъм атентат с граната, при който бяха убити двама негови охранители на предизборна среща в Булавайо в южната част на страната. Той отново обвини привърженици на Грейс Мугабе за този акт.Основният опонент на Мнангагва на изборите - Нелсън Чамиса, го обвинява, че е представител на миналото, готов на всичко, за да запази властта. Мнангагва казва, че е кротък като агънце. Но не такова впечатление оставя потушаването със сила на протестите тази седмица в Хараре, на които привърженици на опозицията критикуваха изборните измами.", "date": "2018.08.03", "title": "Емерсън Мнангагва - Крокодила остава президент на Зимбабве след спорни избори, протести и кръвопролития"}
{"url": "https://offnews.bg/obshtestvo/liatoto-se-vrashta-do-35-gradusa-v-ponedelnik-685596.html", "text": "Лятото се връща днес, слънчево време ще преобладава в цялата страна. Краткотрайни валежи ще има само на отделни места. Максималните температури ще са между 27 и 32 градуса, според прогнозата на НИМХ. Край морето ще превали само по южното крайбрежие, за кратко след обяд. Термометрите ще се качат до 29 градуса, а сред вълните от 2-3 бала ще са съвсем малко по-ниски.Слънце ще грее и в планините, малко облаци и дъжд ще има в масивите от западната половина от страната.  Ще духа умерен досилен североизточен вятър. През уикенда валежи не се очакват, а температурите ще стигнат на места до 35 градуса в понеделник. ", "date": "2018.08.03", "title": "Лятото се връща, до 35 градуса в понеделник"}
{"url": "https://offnews.bg/112/trup-na-prostrelian-mazh-otkriha-kraj-plazh-v-burgas-685613.html", "text": "Тялото на прострелян в гърдите мъж откри полицията в Бургас. Сигнал за случая е получен около 6.20 часа на 3 август. Според информацията в района на плажа на солниците е открит труп на мъж с огнестрелна рана в гърдите.Екип бил изпратен на мястото и при извършения първоначален оглед в близост до тялото е открит законно притежаван боен пистолет. Самоличността на простреляния също е установена - това е Н.И. на 29 години от Бургас.Според информация на БНР, откритият мъж е служител в \"Гранична полиция\".Трупът на бургазлията е откаран за аутопсия в отделение „Съдебна медицина” към УМБАЛ – Бургас.По случая е образувано досъдебно производство.", "date": "2018.08.03", "title": "Труп на прострелян мъж откриха край плаж в Бургас"}
{"url": "https://offnews.bg/politika/bsp-sofia-veche-krie-v-rakava-5-6-kandidati-za-stola-na-fandakova-685543.html", "text": "Екипи от експерти на БСП-София вече пишат управленска програма за кандидат-кмета на партията за местния вот догодина. Лидерът Калоян Паргов пък вече криел в ръкава 5-6 имена, сред които ще се избере кой да се включи в надпреварата за стола на Йорданка Фандъкова, научи OFFNews. Нито един от потенциалните участници в битката за кмет на столицата не е партиен член, твърдят още източниците ни. Предпочитаният профил е: мъж на възраст между 35 и 60 години, с мениджърски опит, дори да е \"управлявал в живота си поне вестникарска будка\", обясняват депутати от партията. Предпочитаната професионална сфера на реализация досега на кандидатите е банкер, архитект, финансист или спец от IT сектора. Известността не е задължително условие. ", "date": "2018.08.03", "title": "БСП-София вече крие в ръкава 5-6 кандидати за стола на Фандъкова"}
{"url": "https://offnews.bg/ikonomika/netnata-pechalba-na-bakb-s-42-rast-za-godina-685605.html", "text": "Ръст с 21% на нетния си лихвен приход отчита Българо-американска кредитна банка през изминалото шестмесечие спрямо първото шестмесечие на 2017 г. Нетната печалба за същия период е 42%.Устойчивият ръст на приходите от лихви се наблюдава в БАКБ въпреки нисколихвената среда по кредити и отрицателни лихви на междубанковия пазар и по свръх резервите в БНБ. Принос за добрите резултати има постигнатият спад на цената на финансиране, както и увеличението на депозитната база на банката, разясняват оттам.Ръстът на броя клиенти и извършваните от тях трансакции води и до увеличаване на нетните приходи от такси и комисионни с 22%.Кредитният портфейл на БАКБ продължава тенденцията си на разширяване с основен двигател диверсифицирано кредитиране на корпоративни/МСП клиенти и физически лица. Увеличението от 18% за едногодишен период значително превишава средния ръст на банковия пазар в страната - 5.85% и е основен фактор за ръста на приходите от лихви.Привлечените средства нарастват с 10% и в двата сегмента: корпоративни депозити и депозити на граждани и домакинства, отчитайки с 42% по-висока нетна печалба спрямо същото шестмесечие на 2017 г. Банката запазва ниско ниво на оперативните разходи, въпреки значителното разрастване на броя на клиентите и обслужването на техните трансакции.Положителната динамика се запазва и при капиталовата позиция на банката – с ръст от 5% спрямо същото тримесечие на 2017 г. Това е сериозна предпоставка за запазване на тенденцията за растеж на БАКБ и разширяване на кредитния и портфейл, при запазване на показателите ѝ за стабилност и устойчивост и генериране на стойност за акционерите. Пълните отчети на БАКБ АД за първото шестмесечие и доклад на ръководството са налични на www.bacb.bg, в секция „Връзка с инвеститорите“.", "date": "2018.08.03", "title": "Нетната печалба на БАКБ с 42% ръст за година"}
{"url": "https://offnews.bg/ikonomika/10-ofisa-na-nap-s-novi-bankovi-smetki-za-plashtane-na-danatci-i-osigur-685607.html", "text": "Десет териториални структури на Националната агенция за приходите (НАП) имат нови банкови сметки за плащане на данъци и осигурителни вноски от 1 август.Става въпрос за всички офиси на НАП в град София, включително дирекция „Средни данъкоплатци и осигурители“ – София, както и за офисите на НАП в Габрово, Добрич, Кърджали, Монтана, Перник, Русе, София-Област, Стара Загора и Ямбол.Причината е вливането на „СИБАНК“ ЕАД в „ОББ“ АД.От 1 август всички плащания от дружества, регистрирани на територията на тези офиси, както и от физически лица с постоянен адрес там, трябва да стават по новите сметки.Самите сметки може да откриете на сайта на приходната агенция - Също от 1 август всички клиенти на досегашната СИБАНК имат сменени IBAN номера на сметките си, съдържащи името на обединената банка – UBBS. Промяната се отнася само до клиентите на бившата СИБАНК, която се обедини с ОББ в началото на февруари. Тя е техническа и няма да се отрази на сметките им или свързаните с тях банкови продукти и услуги.Настоящите им IBAN-и ще останат валидни до края на декември 2018 г.Информация за новите номера на сметките си могат да получат в удобен за тях клон на ОББ или от специално разработения IBAN конвертор на корпоративния сайт на банката: ", "date": "2018.08.03", "title": "10 офиса на НАП с нови банкови сметки за плащане на данъци и осигуровки"}
{"url": "https://offnews.bg/obshtestvo/avtorite-na-proekta-za-dzhendar-model-v-uchilishte-nalozhiha-ni-tcenz-685661.html", "text": "Авторите на проекта „Форум за джендър балансиран образователен модел в училище: българският случай”, който е предложен за финансиране пред Националната комисия за ЮНЕСКО, отговориха на критиките срещу концепцията им.Съвестта ни и доброто ни име на учени ни задължават да отговорим. Целта на нашия проект беше да проучим компетентността и мотивацията на учителите да отстояват и възпитават принципите на равенството между половете, пишат в изявление до медиите ас. д-р Миладина Монова, доц. д-р Ана Лулева, доц. д-р Албена Накова и гл. ас. д-р Шабан Даракчи.Проектът на учените от Института на БАН за изследване на обществата и знанието е класиран на шесто място (от седем възможни) на заседание във външното ни министерство на Бюрото на Националната комисия за ЮНЕСКО.Заседанието е проведено на 2 юли 2018 г. Досегашната практика показва, че шансове да получат финансиране имат първите 3 проекта в класирането.Вчера OFFNews  От ведомството отговориха: Очевидно терминът „джендър“ е „плашилото“, което се размахва отново. Това е термин, който е легитимен в целия научен свят, когато се изследват отношенията между мъжете и жените. На българската общественост обаче терминът „джендър“ бе представен превратно и манипулативно през изминалите месеци, пишат авторите на проекта „Форум за джендър балансиран образователен модел в училище: българският случай”.Ние, долуподписаните автори на проектното предложение „Forum for gender balanced model at school: the Bulgarian case“, подадено към Participation Programme, UNESCO 2018-2019, заявяваме:През последните два дни нашето проектно предложение и ние персонално станахме обект на масирана медийна атака, след като документите на проекта бяха разпространени неправомерно. Целите на проекта бяха представени превратно, бе ни вменено намерение да разпространяваме „джендър идеология“, да налагаме „трети пол“, да „промиваме мозъците на децата“ и пр.Съвестта ни и доброто ни име на учени ни задължават да отговорим. Целта на нашия проект беше да проучим компетентността и мотивацията на учителите да отстояват и възпитават принципите на равенството между половете. Подготвихме предложението, водени от убеждението, че конкретното познаване на проблемите, такива каквито се поставят във всекидневието на учители и възпитатели, е необходимо за изграждане на правилните стратегии в духа на „Gender Equality Action Plan 2014-2021“ на ЮНЕСКО и цел 2 на програма „Образование“ на ЮНЕСКО. Това са цели, които са в синхрон и с Националната стратегия за насърчаване на равнопоставеността на жените и мъжете 2016-2020 г., Закона за равнопоставеност на жените и мъжете (обн. ДВ. Бр. 33 от 26.04.2016) и смятаме, че би трябвало да са в синхрон и с политиката и на българското Министерство на образованието и науката.Клеветническата акция в медиите провали по-нататъшното ни участие в конкурсната програма и това бе провъзгласено за „успех“ от организаторите на тази недостойна операция.Очевидно терминът „джендър“ е „плашилото“, което се размахва отново. Това е термин, който е легитимен в целия научен свят, когато се изследват отношенията между мъжете и жените. На българската общественост обаче терминът „джендър“ бе представен превратно и манипулативно през изминалите месеци. Означава ли това, че оттук насетне всеки, който дръзне да изследва джендър тематика като например проблеми на равнопоставеността на половете, дискриминацията, насилието, неравното заплащане на труда на мъжете и жените и пр., ще бъде остракиран?Според нас случилото се е много сериозен прецедент за грубо погазване на академичната свобода и цензура. Във време, когато говорим за „Наука и образование за интелигентен растеж“, ние бяхме представени като заплаха за българското училище, като „джендър агенти“, опасни за българските деца.Като представители на научната общност смятаме, че трябва да защитим неприкосновената ни свобода да избираме изследователските си полета, като спазваме научните стандарти, етичните норми и действащото законодателство, и не бива да позволяваме да ставаме жертва на конюнктурни настроения и лов на вещици.Обругаването на нашия проект стана повод отново да се атакува авторитета на учените от БАН като ненужни на българското общество. Питаме се, кой има полза от подобни внушения?София, 3 август 2018Ас. д-р Миладина Монова, доц д-р Ана Лулева, доц. д-р Албена Накова, гл. ас. д-р Шабан Даракчи\"", "date": "2018.08.03", "title": "Авторите на проекта за джендър модел в училище: Наложиха ни цензура, академичната свобода е погазена"}
{"url": "https://offnews.bg/temida/uslovni-prisadi-za-gastarbajteri-napadnali-granichen-politcaj-na-kapi-685662.html", "text": "Двама гастарбайтери - мъже на 25 и 28 години, получиха условни присъди след нападение над граничен полицай на „Капитан Андреево“.  Случаят е от 27 юли. Тогава двамата пътували от Франция към Турция, когато при граничната проверка са се ядосали и започнали да ругаят. При опит да ги усмирят те оказали яростна съпротива и ударили един от граничните полицаи. Той е с хематом на дясната ръка, съобщава Нова телевизия.Гастарбайтерите са сключили споразумение пред съда и процесът в Свиленград срещу тях е преминал по бързото производство.Единият е получил условна присъда от година и половина с тригодишен изпитателен срок, а другият - една година условно с изпитателен срок от три години, съобщава БНР.", "date": "2018.08.03", "title": "Условни присъди за гастарбайтери, нападнали граничен полицай на Капитан Андреево"}
{"url": "https://offnews.bg/sviat/poveche-ot-desetiletie-rusia-imala-kartitca-v-us-posolstvoto-v-moskv-685610.html", "text": "Руска шпионка е работила тайно в американското посолство в Москва повече от десетилетия, разкри американското контраразузнаване, разкри британския в. \"Гардиън\".Жената била наета от американските тайни служби имала достъп до вътрешната мрежа и системата от имейли, което и е осигурило достъп до секретни материали, включително дневните графици с ангажиментите на президента и вицепрезидента на САЩ.Тя е работила за тайните служби в продължение на години, преди да я заподозрат през 2016 година по време на рутинна проверка на сигурността от двама разследващи от регионалното бюро по сигурността. През януари 2017 г. те предупредили, но Сикрет сървис не провели пълно разследване. Вместо това службата тихомълком оставила жената да си отиде няколко месеца по-късно, вероятно за да избегне възможната конфузна ситуация, ако се разчуе.По същото време - в средата на 2017 г. - Русия обяви, че САЩ трябва да намалят броя на служителите си в посолството. Враждебността бе в отговор на мярката на президента Обама, който експулсира десетки руски дипломати. От посолството в Москва си отидоха няколкостотин души.\"Американският конгрес се фокусира върху руските хакери, докато е възможно цялата информация, от която те са се нуждаели, да е била получавана заради вътрешен пробив в Сикрет сървис.Нейната дейност на кражба и споделяне на информация може да хвърли повече светлина за това как руснаците са успели да хакнат президентските избори\", коментира източникът на \"Гардиън\".От Държавният департамент на Съединените щати отказаха коментар по случая като заявиха, че ще проучат внимателно изтеклата в медиите информация.", "date": "2018.08.03", "title": "Повече от десетилетие Русия имала 'къртица' в US посолството в Москва"}
{"url": "https://offnews.bg/futbol/spriaha-opasni-harvatski-huligani-predi-slavia-hajduk-685612.html", "text": "Опасни хърватски хулигани са били задържани на влизане в България и в София преди мача от Лига Европа между Славия и Хайдук в четвъртък вечерта.Двубоят беше определян като взривоопасен, но до сериозни сблъсъци така и не се стигна. Това се случило благодарение на усилията на Столичната полиция съвместно със служители на реда и от други структури на МВР.Те са предприели мерки за гарантиране на сигурността преди и по време на мача от Лига Европа между Славия и Хайдук Сплит, похвалиха се от вътрешното ведомство.На ГКПП Калотина при съвместни проверки на екипи от ГД Гранична полиция, Агенция Митници и командировани служители на Дирекция Жандармерия не бе допуснат да влезе микробус с фенове на Хайдук, в който са открити пиротехнически изделия и предмети, забранени за носене при посещение на спортни срещи.Хърватски фен е задържан на границата заради притежаване на наркотични вещества.При проверки на филтровъчните пунктове на територията на София са задържани още 18 футболни фенове на гостуващия отбор, пътували с микробуси. При проверките е установено, че носят пиротехнически изделия и забранени предмети.Непосредствено преди влизане на стадиона, с наркотици е задържан един от хърватските фенове.При оттеглянето с автомобили на привържениците на гостуващия отбор, в района от моста над Ломско шосе, по движещата се колона посока изход от столицата е хвърлен твърд предмет.Няма данни за пострадали при инцидента, но е пукнато стъкло на един от чуждестранните автомобили, съобщават от пресцентъра на МВР.", "date": "2018.08.03", "title": "Спряха опасни хърватски хулигани преди Славия - Хайдук"}
{"url": "https://offnews.bg/futbol/noviat-trenior-na-levski-debiutira-s-11-legioneri-vav-vratca-685603.html", "text": "Новият словенски треньор на Левски Славиша Стоянович може да дебютира начело на 26-кратните шампиони срещу Ботев във Враца без нито един българин в състава си.Това стана възможно след пълното оздравяване на румънския нападател Серджиу Буш, който се възстановяваше от травма и вместо него играеше Станислав Костов.Именно последният беше единствен българин в състава при измъченото равенство 2:2 срещу Черно море на \"Герена\". Така на стадиона във Враца в третия кръг в неделя Левски може да излезе със следния вероятен състав: Полачек, Цветкович, Ейолфсон, Яблонски, Белаид, Тиам, Гомес, Обертан, Мариани, Кабрал, Буш.Този вид на Левски определено не е по вкуса нито на феновете, нито на легендите на клуба. Последният, който се изказа негативно, беше Георги Иванов - Гонзо, който възнегодува срещу огромния брой чужденци на \"Герена\".Днес пък изтича ултиматумът към организаторите на мача с Милан по повод 75-годишнината от рождението на легендата Георги Аспарухов - Гунди, който пропадна в последния момент. Те трябва да дадат нееднозначен отговор на Левски ще има ли мач и кога.", "date": "2018.08.03", "title": "Новият треньор на Левски дебютира с 11 легионери във Враца"}
{"url": "https://offnews.bg/sviat/parva-ostavka-na-ministar-v-gartcia-sled-smartonosnite-pozhari-685663.html", "text": "Гръцкият министър на обществения ред Никос Тоскас подаде днес оставка след критики по негов адрес заради неадекватните действия на държавните институции при потушаването на смъртоносните горски пожари край Атина миналата седмица.В съобщение на правителството се посочва, че оставката на Тоскас е приета от премиера Алексис Ципрас. Двамата са се срещнали днес.На 23 юли пожар опустоши крайбрежното градче Мати (североизточно от Атина). Единайсет дни след пожара не е известен точният брой на загиналите, като следователите и противопожарната служба съобщават разминаващи се данни, отбелязва Асошиейтед прес.На 27 юли следователи обявиха, че са извършили аутопсия на останките на 86 души, а още един човек почина същия ден в болница.Три дни по-късно - на 30 юли, водолази на бреговата охрана откриха още едно тяло в морето, което би покачило броя на жертвите на 88.Противопожарната служба обаче, която по закон трябва да предоставя официална информация за броя на загиналите, съобщи в четвъртък през нощта, че при пожара са загинали 87 души, като сред тях има две неидентифицирани жертви и четирима души, починали в болници.Нито следователите, нито противопожарната служба дават някакво обяснение за разминаването.", "date": "2018.08.03", "title": "Първа оставка на министър в Гърция след смъртоносните пожари"}
{"url": "https://offnews.bg/analizi-i-komentari/galap-pochti-vseki-vtori-e-protiv-vdiganeto-na-bezdimnite-tcigari-685611.html", "text": "Над 1.8 милиона българи са срещнали новина, която смятат за фалшива, само за последната седмица на юли. Изводите са от новия сондаж на „Галъп интернешънъл“, проведен сред 800 души по телефона между 30 юли и 1 август. Той е част от независимата изследователска програма на агенцията и осигурява максимална представителност на данните чрез ползване на панелна методика. Абсолютното максимално отклонение е ± 3.5 при 50% дялове. 1% от извадката е равен на 55 хиляди души. 34% от запитаните твърдят, че в последната седмица са срещали фалшиви новини или новини, чието съдържание смятат за невярно. 37% от хората вярват, че чума по животните в Странджа е имало, но 48% не вярват. Останалите се колебаят. Данните разкриват сериозен по размери проблем с доверието към всяка публична информация у нас. На този фон, както може да се очаква, мнозинство от 68% смятат, че властите не си вършат работата добре в казуса със Странджа, а 26% смятат, че я вършат добре. Останалите се колебаят. Стои въпросът дали вече е възможно институциите да убеждават гражданите в необходимостта от непопулярни мерки, дори и тези мерки да са верни и нужни. Скорошното спиране на сделката с ЧЕЗ се харесва (мнозинство от 64% го одобрява), дори още повече се харесва призивът на Корнелия Нинова за повече държава в икономиката, отправен чрез „Визия за България“ (мнозинство от 73%). Най-много одобрение в последните дни събира ветото на президента Радев над законовите поправки, които се смятат за лобистки (75%). Явно е, че българите очакват далеч по-убедителна работа от страна на органите на властта и поощряват решителната намеса на държавата, но без да губят ориентир за това, кои са областите, където държавата трябва да се намеси, и кои – не. Отстояването на националния и обществен интерес се подкрепя, но не и излишните регулации и тежести, например. Протестът на майките и други социални протести в последните седмици се възприемат ясно като индикатор за реален проблем, а не като функция на политически амбиции (каквито интерпретации имаше). 69% са съгласни, че този тип протести са свидетелство по-скоро за реални проблеми. 8% намират политическите амбиции за водещи, а 18% признават, че не са достатъчно запознати. Останалите се затрудняват да отговорят.Преходът действително е засегнал дълбоко чувството за държавност у нас. Вместо да се елиминират вредните функции на държавата (ненужни регулации, например), според българите явно са елиминирани важни такива - предотвратяването на монополи; дейности, които засягат сигурността и т.н. ", "date": "2018.08.03", "title": "Галъп: Почти всеки втори е против вдигането на бездимните цигари"}
{"url": "https://offnews.bg/112/spipaha-shofior-s-2-84-promila-alkohol-v-kravta-685617.html", "text": "Шофьор с  2.84 промила алкохол в кръвта беше задържан от полицаи.Случаят е от 2 август. Около 21.30 часа автопатрул спрял за проверка лек автомобил „Пежо 106” със софийска регистрация, управляван от 65-годишния Г.Г. от с. Загорци, общ. Средец. Проверката била направена на територията на селото. Полицаите установили, че мъжът шофира пиян, като дрегерът отчел 2.84 промила.Мъжът е задържан, а по случая е образувано бързо полицейско производство.", "date": "2018.08.03", "title": "Спипаха шофьор с 2.84 промила алкохол в кръвта"}
{"url": "https://offnews.bg/112/cheshki-turist-se-udavi-v-lozenetc-navrah-ilinden-685615.html", "text": "45-годишен чешки турист се е удавил край с. Лозенец.От полицията в Бургас съобщиха, че на 2 август в 19.20 часа е възникнал инцидент на мидения плаж в землището на с. Лозенец, местността „Тарфа”.  При него в бурното море се е удавил 45 годишния чешки турист П.У., пристигнал в България на 31 юли и и отседнал в с. Лозенец.Тялото на мъжа е изпратено за аутопсия в отделение „Съдебна медицина” при УМБАЛ - Бургас.Работата по случая продължава от служители на Районно управление – Царево.", "date": "2018.08.03", "title": "Чешки турист се удави в Лозенец навръх Илинден"}
