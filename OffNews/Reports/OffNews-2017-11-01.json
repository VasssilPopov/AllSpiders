{"url": "https://offnews.bg/politika/predsedatelkata-na-komisiata-po-pomilvaniata-podade-ostavka-668519.html", "text": "Председателят на комисията по помилванията към Президентството Ива Пушкарова е подала оставка, съобщи \"Сега\". От Президентството са потвърдили информацията, но са отказали повече подробности. За момента не е ясно кой ще заеме поста на Пушкарова. Комисията е помощен орган, на чиито заседания се разглеждат молби за помилване, които след това се докладват на вицепрезидента с мотивирано предложение.По времето на вицепрезидента Маргарита Попова комисията е постановила 2591 отказа и е направила 35 предложения за помилвания. Попова е помилвала 28 души, като 25 от тях са били по предложение на комисията. Двама са помилвани с лично решение на Попова, а един по лично решение на президента Росен Плевнелиев.Помилваните от вицепрезидента Илияна Йотова от началото на мандата досега са двама, а три предложения на комисията все още чакат решение.", "date": "2017.11.01", "title": "Председателката на комисията по помилванията подаде оставка"}
{"url": "https://offnews.bg/ikonomika/biznesat-alarmira-zalichavat-imenata-na-balgarskite-izvori-podmeniat-668505.html", "text": "Съюзът на безалкохолната промишленост в България (СБПБ) излезе с декларация срещу измененията в Закона за храните и \"изкривения и манипулиран дебат\" по темата.В СБПБ членуват едни от най-старите бутилиращи компании в страната: БУЛМИНВЕКС “Горна баня” и БК “ Горна баня”, както и Централният кооперативен съюз, “Балдаран Спринг”АД и други водещи компании в сектора.В становището си те изразяват загриженост за \"призивите за заличаване на имената на българските извори и подмяната им с търговски марки на фирмите.\"\"Имената на изворите са национално богатство и като такива принадлежат на потребителите, а не на производителите, затова мястото им е на етикетите\", пишат от СБПБ в писмото си до медиите.Внесен от Министерски съвет, Законопроектът за изменение на Закона за храните мина на първо четене в парламента миналата седмица.Изрично изискване и основен принцип на европейската Директива 2009/54/ЕС е “видът на водата и имената на изворите да определят търговското описание на бутилираните натурални минерални и изворни води, а не търговските брандове”, казват от СБПБ в писмото си и продължават:Раздел “Натурални минерални и изворни води” в законопроекта за храните съответства максимално на основните постановки и духа на Директивата. Няма нито един текст или терминология в този раздел, които да противоречат на европейския регламент – обратно на внушенията. Напротив: и термините, и разпоредбите в него са взети директно от директивата и са транспонирани коректно и точно. Всеки може да се увери в това, след като се запознае и сравни съдържанието на Директива 2009/54/ЕС и на предложения Раздел “Натурални и минерални изворни води” в законопроекта на МС. Текстът на Раздел “Води” е съобразен още със становищата на министерствата на земеделието и храните, на здравеопазването, на икономиката, както и с решението на МС от 28.06.2016 г.В писмото си до медиите СБПБ оборват и доводите на Асоциацията на производителите на безалкохолни напитки в България точка по точка.1. „С новия закон търговските марки ще отпаднат заради имената на изворите“  Марките не отпадат, а се запазват. Директивата изисква наред с търговската марка на етикета да се поставя ясно и четимо и името на извора, както и видът на водата (изворна или минерална), което в момента не се прави от част от производителите. Тъкмо името на извора и видът на водата гарантират правото на потребителите на информиран избор - това е залегнало като основен принцип в Директивата. Марката е част от търговското описание – то остава на етикета, както и цялата интелектуална собственост на производителите, стига да се гарантира правилното изписване на имената на българските извори съгласно европейската Директива. Не се налагат нови инвестиции в нови марки – противно на внушенията - защото старите остават на етикетите. Но имената на изворите, като словни изрази, са национално богатство и принадлежат на потребителите, а не на производителите, затова тяхното място е на етикетите. Директивата не допуска да има само търговски марки и фирмени имена на етикетите, както настоява АПБНБ.2. “Връща се опцията на едно находище да бутилират едновременно няколко концесионера“  Не може да се върне нещо, което не си е отивало и няма как да си отиде. Нормалната и законова практика в България, откакто функционират находищата - в Горна Баня, Хисар, Велинград и др. - е те да се експлоатират от няколко производителя едновременно. Европейската директива изобщо няма изискване за „едно находище - един концесионер“, въпреки уверенията на АПБНБ в обратното. Изискването на Директивата гласи съвсем друго: “едно находище – едно търговско описание“. Това се спазва от производителите на цитираните находища и те развиват успешно собствените си търговски марки и интелектуална собственост. Твърденията, че при няколко концесионера имало опасност от замърсяване и компрометиране на находищата са нон сенс - дългогодишната практика на производителите в находищата в Горна Баня, Хисар, Велинград и т.н. го доказва.3. „Съществуват спорни термини в Директивата и в законопроекта, които ще доведат до хаос.“  Термините, използвани в Директивата и в Раздел “Води” на законопроекта - като “търговско описание”, ”извор”, “място на екплоатация” и т.н. не само не са спорни, а са безспорни. Преводът на Директивата на официалния сайт на Европейския съюз е ясен и опитите той да бъде смислово преиначен са безпочвени и тенденциозно провокативни. С произволните си интерпретации обаче АПБНБ на практика саботира въвеждането на европейския регламент у нас, будейки съмнения, че защитава определени търговски интереси.4. “Отпадат списъците за признаване на изворните води в законопроекта” Европейският регламент е категоричен и не изисква създаване на списъци на признатите изворни води. Това не се прави в никоя страна на Европейския съюз и няма основателна причина да се въвежда само у нас, тъй като се създава излишна административна тежест. Изворните води се регистрират по начин, определен от раздела на законопроекта в здравното министерство, където те биват сертифицирани, а за бутилирането им се издават разрешителни за водовземане, съобразени със Закона за водите. За нуждите на Европейската общност се правят само списъци на признатите натурални минерални води и те се публикуват ежегодно.", "date": "2017.11.01", "title": "Бизнесът алармира: Заличават имената на българските извори, подменят ги с марки"}
{"url": "https://offnews.bg/zvezdi/selena-gomes-beshe-obiavena-za-zhena-na-godinata-668494.html", "text": "Американската певица  бе обявена от списание Billboard за „Жена на годината“. Изпълнителката на Fetish ще получи наградата си на 30 ноември в Лос Анджелис.Престижното събитие награждава ежегодно най-влиятелните жени в музикалния бранш.Гомес ще се присъедини към Лейди Гага, Тейлър Суифт, Пинк, Кати Пери, Фърги, Бионсе и миналогодишната победителка Мадона.Певицата е известна със своите благотворителни дейности и платформи. Участва в асоциации като stepUP Foundation (подпомагане на младежи в професионалното им развитие) и World Kindness Day (ден, посветен на осиновяването), дари над 500 000 долара на Агенцията за изследвания на автоимунното заболяване Лупос и е активен посланик на Unicef от 2009 година насам.Пет от албумите на Гомес са влизали в топ 10 на Billboard 200, а Revival (2015) и Stars Dance (2013) се изкачиха до първото място в класацията.", "date": "2017.11.01", "title": "Селена Гомес беше обявена за 'Жена на годината'"}
{"url": "https://offnews.bg/politika/voennoto-ministerstvo-shte-spasiava-firma-v-koiato-potanali-2-mln-lv-668508.html", "text": "Министърът на отбраната Красимир Каракачанов има намерение да спаси от фалит държавната охранителна фирма \"МОБА\" ЕООД, което от години работи на загуба. Това стана ясно от изказване на министъра пред журналисти.Дружеството охранява предимно обекти на Министерството на отбраната и в последните години името му беше свързано със сериозни пропуски в охраната на  където на 3 юли 2008 г. се взривиха повече от 25 тона тротил и няколко десетки хиляди стари боеприпаси. „Политиката на Министерството на отбраната по отношение на търговско дружество „МОБА“ ЕООД е изцяло насочена към това фирмата да бъде оздравена и да продължи да съществува“, коментира той, цитиран от пресцентъра на МО.Според заместник-министъра Анатолий Величков за 2014-2016 година дружеството е натрупало задължения в размер на 1 млн. и 94 хил. лв. Министерството има намерения да спасява фирмата, като възложи допълнителна охрана на военни обекти, включително и такива, които са с отпаднала необходимост.От изказването му стана ясно, че със зам.-министъра на финансите Кирил Ананиев е договорено да бъдат намалени вноските над дружеството към НАП, където също има сериозни задължения. От отчета на дружеството, който е представен на военния министър още през месец юли, става ясно, че натрупаните задължения на \"МОБА\" са за близо 1.9 млн. лв. от които близо 550 са към други дружества и неизплатени средства за персонал. Останалите задължения са към държавната хазна.Само за второто тримесечие на 2017 г. дружеството е отчело отрицателен финансов резултат в размер на 512 868 лева. Цифрите показват, че от външни договори предприятието е имало приходи от едва 15 хил. лв. Останалите обекти са предимно на МО. Според сектора на частните охранители при тези обстоятелства лицензът на \"МОБА\" би трябвало да е отнет. Изпълнителният директор на Индустриален клъстер „Сигурност“ Татяна Иванова коментира пред OFFNews, че според Закона за частната охранителна дейност лицензът на охранителни фирми със задължения към държавата се отнема. \"Защо Главна дирекция \"Охранителна полиция\" не си е свършила работата и не е предприела мерки за отнемане на лиценза на \"МОБА\"? Може би защото е държавна? В отчета на фирмата ясно се вижда, че тя има задължения към НАП и НОИ, а това е основание за отнемане на лиценз\", обясни тя. По думите ѝ притеснителен е и фактът, че Министерството на отбраната не спазва и трудовото законодателство. От дружеството признават, че договорите за охрана с МО не са актуализирани спрямо увеличената минимална работна заплата, която от 2016 г. досега от 380 лв. е достигнала 420 лв.\"Какъв е смисълът от това държавно предприятие, което храни повече от 1000 човека и не генерира приходи?\", попита Иванова, като поясни, че с действията си МО извършва нерегламентирана държавна помощ и така изкривява сектора на частните охранителни услуги. Във вторник от БСП алармираха, че предприятието върви към фалит и за да закрепи положението се продава част от уставния му капитал под формата на оръжие. Така се изплащали заплатите към служителите. Според Атанас Зафиров от левицата на ръба на закона дружеството е продало 800 пистолета, 60 хил. патрона и бинокли, за да \"закърпи положението\".\"Фактът, че Министерство на отбраната упорито отказва да актулаизира минималната работна заплата, която е заложена като основа за формиране заплатата и възнагражденията на работещите в дружеството. Тези работещи не са никак малко. Става въпрос за близо 1200 човека, за които съществува реална опасност в най-скоро време да останат на улицата“, коментира Зафиров.Опасенията на БСП са, че това се прави умишлено, така че нишата да бъде заета от \"други фирми\".Според Татяна Иванова обаче с дейността си МО изкривява пазара, като на \"МОБА\" без обществена поръчка се възлага охрана. \"На какви цени преди се извършваше охраната по ЗОП и какви пари се дават сега? Нека сравним къде отиват парите от данъците ни. И още повече сега, когато и на двете министерства (МО и МВР бел. ред.), отново им повишиха бюджетите\", коментира тя.", "date": "2017.11.01", "title": "Военното министерство ще спасява фирма, в която потънали 2 млн. лв."}
{"url": "https://offnews.bg/politika/mvr-tarsi-oshte-180-mln-lv-za-novia-biudzhet-668503.html", "text": "180 млн. лв. допълнително иска Министерството на вътрешните работи за бюджета за следващата година. 120 млн. лв. от тях са за издръжка на персонал, а останалите са за капиталови разходи. С отпуснатите допълнителни 63 млн. лв. тази година, на практика МВР търси нови 120 млн. лв.Това стана ясно днес по време на обсъждане на  за следващата година в парламентарната комисия по вътрешна сигурност и обществен ред. През 2018 година МВР ще разполага общо 1.3 млрд. лв., като от тях са дадени допълнителни 55 млн. лв. за увеличение на заплатите на полицаите. Средствата са заложени при съществуващия към момента рекорден недостиг на униформени полицаи. Бюджетът беше приет като от БСП гласуваха против него, а от ДПС се въздържаха. Въпреки че от левицата се съгласиха с вътрешния министър, че парите за МВР са недостатъчни, те не подкрепиха бюджета. Мотивите им бяха свързани основно с това, че още не е направен разчет как ще бъдат разпределени допълнителните средства за увеличение на заплатите на полицаите, а и парите били крайно недостатъчни. От БСП останали с усещането, че по линия на борба с организираната престъпност не се правило необходимото, както за подобряване на техническата база, а също и за квалификация на разследващите полицаи. Вътрешният министър Валентин Радев контрира, че 57% от отделените пари са предвидени за борба с организираната престъпност, което било и най-голямото перо по отделните политики. По думите му програмата на правителството предвижда обучението на 6000 разследващи полицаи. Депутатът от левицата Иван Иванов смята, че със заложения резерв в бюджета може да се налеят допълнително средства в МВР.   Председателят на вътрешната комисия Цветан Цветанов обясни, че все пак от МВР се очаква да влязат допълнителни пари по линия на европейското финансиране, както и от отпуснатите целево 160 млн. евро за справяне с миграционния натиск. По сметки на вътрешния министър в МВР се очакват да влязат допълнително 200 млн. лв.", "date": "2017.11.01", "title": "МВР търси още 180 млн. лв. за новия бюджет"}
{"url": "https://offnews.bg/112/goria-garata-v-nova-zagora-vatre-nameriha-trup-nikoj-ne-saobshti-668502.html", "text": "Тази нощ е имало пожар в гарата в Нова Загора, а след потушаването му вътре е намерен овъглен труп, научи OFFNews. В 3,05 часа през нощта ръководителят движение на жп станцията в града Вълев е позвънил на телефон 112, че приемното здание гори.На мястото е била изпратена пожарна, в от 3,10 часа до 4,05 часа е било изключено напрежението на гарата.Пожарът е бил потушен малко преди 4 часа, а на мястото е бил намерен труп с неустановена самоличност.Заради пожара влак 80612 на БДЖ-Товарни превози е закъснял с 85 минути. Въпреки тежкия инцидент и че при него има загинал от Национална компания \"Железопътна инфраструктура\" за пореден път нямаше никакво съобщение, че такова нещо се е случило.Напоследък е практика на държавното дружество да се прикриват случаи, които крият опасност за клиентите на железопътната услуга.От МВР Сливен също няма съобщение за пожара.", "date": "2017.11.01", "title": "Горя гарата в Нова Загора, вътре намериха труп, никой не съобщи"}
{"url": "https://offnews.bg/obshtestvo/v-denia-bez-avtomobili-sme-dishali-shest-pati-po-chist-vazduh-668512.html", "text": "Шест пъти по-чист въздух сме дишали в Деня без автомобили, обявиха от Изпълнителна агенция на околната среда. Това показват измерванията за качеството на атмосферния въздух в София, направени с мобилна автоматична станция на ИАОС по повод Деня без автомобили. Измерванията бяха направени от 19 до 22 септември.По традиция мобилната станция на ИАОС беше разположена в централната част на столицата в района на пл. „Княз Александър І Батенберг“.Анализът на замърсителите от автомобилния транспорт показва, че в деня без автомобилен транспорт:- Концентрациите на азотен диоксид намаляват от 2 до 6 пъти (за часовите стойности)- Концентрациите на ФПЧ10 намаляват от 2 до 5 пъти (за 24 часовите стойности)- Концентрациите на ФПЧ2.5 намаляват от 2 до 6 пъти (за 24 часовите стойности)- Концентрациите на въглероден оксид намаляват от 1.7 до 3 пъти (за часовите стойности)- Концентрациите на серен диоксид намаляват от 1.5 до 3 пъти (за часовите стойности).Според експертите на ИАОС в централната част на София, в която няма предприятия, емитиращи вредни вещества, и без отопление за битови нужди на твърди и течни горива, за основен източник на замърсяването на атмосферния въздух се посочва именно автомобилният транспорт.", "date": "2017.11.01", "title": "В Деня без автомобили сме дишали шест пъти по-чист въздух"}
{"url": "https://offnews.bg/tenis/grigor-dimitrov-otnovo-ne-dade-i-set-na-rishar-gaske-668522.html", "text": "Най-добрият ни тенисист Григор Димитров се класира за третия кръг на турнира от сериите Мастърс 1000 в Париж, след като победи французина Ришар Гаске с 6:4, 6:4.В следващия кръг българинът ще се изправи срещу американският гигант Джон Иснър. Това беше трета поредна победа за Григор над Гаске, като отново не допусна дори да загуби сет.Първи сетДвамата тенисисти си размениха по един гейм на 15 в началото на мача, а Димитров поведе с 2:1, след като взе второто си подаване на нула. Двамата продължаваха да печелят лесно геймовете, в които разполагаха с началния удар. В десетия гейм обаче поставеният под №6 българин нанесе своя удар. Димитров водеше с 5:4, а сервиращият Гаске допусна двойна грешка за 30:30. Следващата точка бе спечелена от Григор и това означаваше първа възможност за пробив в двубоя за някой от двамата тенисисти. Точката за пробив бе с цената на сетбол и след пресилен форхенд в аут на французина първата част приключи с успех за първата ни ракета.Втори сетВъв втория сет нещата се развиваха както и в първия - двамата с лекота печелеха геймовете, в които сервираха. Така продължи до шестия гейм, в който Димитров бе много близо до пробив, но не успя да го реализира. Геймът продължи цели 11 минути, като българинът имаше 4 брейкпойнта, но Гаске успя да се измъкне и изравни за 3:3.Григор набързо направи резултата 4:3, а след това Гаске трябваше да се измъква от 0:30 в осмия гейм, но французинът не трепна и с 4 поредни точки изравни - 4:4. В следващия гейм Димитров за първи път от началото на двубоя имаше известни проблеми на свой сервис, но все пак направи обрат от 15:30 за аванс от 5:4. В решителния гейм Гаске първо спаси два мачбола, но след това прати топката в аут и Григор вдигна победоносно ръце.", "date": "2017.11.01", "title": "Григор Димитров отново не даде и сет на Ришар Гаске"}
{"url": "https://offnews.bg/sviat/tramp-poiska-kraj-na-lotariata-zelena-karta-sled-napadenieto-v-niu-j-668517.html", "text": "Американският президент Доналд Тръмп разкритикува лотарията \"Зелена карта\" и поиска прекратяването ѝ. Изявлението му дойде, след като узбекистанец, пристигнал в САЩ преди няколко години, уби осем души при нападение в Ню Йорк. В пост в Туитър Тръмп заяви, че \"терористът е дошъл в САЩ посредством така наречената \"Програма за разнообразяване на имигрантския поток\", по-известна като лотария \"Зелена карта\", дело на демократа Чък Шумър, и поиска визова програма, която \"да се основава на качествата на хората\". \"Стига вече лотарии на демократите. Трябва да станем много по твърди (и умни)\", написа още Тръмп. Разследващите нападението в Ню Йорк обявиха, че нападателят е имигрант от Узбекистан, дошъл в САЩ законно през 2010 г. Те обаче не уточниха дали е пристигнал в страната по програмата за зелена карта, съобщи Асошиейтед прес, цитирана от БТА. Губернаторът на щата Ню Йорк Андрю Куомо каза, че извършителят на атентата в Ню Йорк, е бил свързан с организацията Ислямска държава и се е радикализирал в САЩ.Нападателят, идентифициран като 29-годишния Сайфуло Саипов, е извратен страхливец, свързан с ИД и радикализирал се в САЩ, каза пред Си Ен Ен Куомо.", "date": "2017.11.01", "title": "Тръмп поиска край на лотарията 'Зелена карта' след нападението в Ню Йорк"}
{"url": "https://offnews.bg/obshtestvo/razshiriava-se-obuchenieto-po-balgarski-ezik-v-ukrajna-668507.html", "text": "Разширяване на изучаването на български език в училищата в Украйна договориха българският министър на образованието Красимир Вълчев и украинският му колега Лилия Гриневич. Намерението ще добие конкретни измерения в споразумение, което ще бъде подписано от двете страни до края на януари 2018 г., съобщи пресцентърът на Министерството на образованието и науката.Българската общност и българското правителство следят с внимание изпълнението на приетия закон „За образованието“ от парламента на Украйна, който регламентира преподаването на майчиния език на малцинствените групи в страната, подчертават от МОН и допълват, че днес министър Вълчев е получил уверенията от МОН на Украйна, че приетият закон не ограничава, а създава условия за разширяване на изучаването на майчин език от българската общност, която наброява над 200 000 души.По-късно двамата министри откриха компютърен кабинет за интерактивно езиково обучение в 31-во Одеско училище, в което от тази година се изучава български език като майчин.\"Разглеждаме създаването на ново украинско-българско училище в Одеса като отговор на повишения интерес към изучаване на български език\", посочи министър Вълчев. Той отбеляза, че от България са командировани нови двама български преподаватели в 31-во Одеско училище. Изпълнен е и проект за оборудване на осми поред кабинет за дигитално езиково обучение. По думите му, расте интересът сред украинските студенти за обучение в български висши училище, както и интересът към изучаването на български език като цяло.В Украйна обучение на български език се осъществява в 42 държавни средни училища. Организирани са 57 неделни училища към българските обществени организации, в които допълнително се изучават българска история, фолклор, география и други свързани с България предмети.Министър Вълчев отбеляза, че България оценява политиката на доброжелателност на украинските власти към българското малцинство и я разглежда като важен елемент от двустранните ни отношения. Той отправи официална покана към министър Гриневич за посещение в Република България и подписване на междуправителствения документ.", "date": "2017.11.01", "title": "Разширява се обучението по български език в Украйна"}
{"url": "https://offnews.bg/futbol/efektat-nejmar-napravi-pszh-strashilishte-v-evropa-668515.html", "text": "Светът се чудеше на катарските собственици на френския гранд Пари Сен Жермен, които през лятото взривиха трансферния пазар с привличането на бразилския футболист на Барселона Неймар.Сумата от 222 милиона евро беше нечувана до този момент, но след преодоляването на тази психологическа граница изведнъж цените на всички футболисти рязко се покачиха. Парижани мечтаят да спечелят Шампионската лига и свързват този блян именно с В хода си досега в Шампионската лига инвестицията изглежда оправдана. ПСЖ спечели първите си четири мача, отбеляза 17 гола и не допусна нито един.Логично триумфалното представяне беше оценено и от букмейкърите, които определиха Пари Сен Жермен за фаворит за спечелване на трофея. Ако им се доверите, то сега е моментът да заложите при коефициент 4,7.Фаворитът преди старта на надпреварата и миналогодишен победител Реал Мадрид е втори с 5,3 срещу 4,5 в началото. Трети е Манчестър Сити с 6,5, който показва впечатляващ футбол през този сезон.Най-доброто класиране на ПСЖ в Шампионската лига през новия век е четвъртфинал, но през този сезон то може да бъде поне надминато.", "date": "2017.11.01", "title": "Ефектът \"Неймар\" направи ПСЖ страшилище в Европа"}
{"url": "https://offnews.bg/sviat/16-dushi-zaginaha-pri-eksplozia-v-tetc-v-india-668516.html", "text": "Най-малко 16 души загинаха, а около сто бяха ранени при експлозия в топлоелектрическа централа в Северна Индия, предаде Франс прес, цитирана от БТА.Експлозията станала в ТЕЦ на индийската компания NTPC в град Райбарели, щата Утар Прадеш.Според предварителното разследване в пещта под взривилия се парен котел се била натрупала гореща пепел, което довело до експлозията, обясни директорът на полицията в щатската столица Лакнау, Ананд Кумар. Властите в Утар Прадеш предложиха семействата на загиналите служители в ТЕЦ-а да бъдат обезщетени с по 200 000 рупии (3100 долара).", "date": "2017.11.01", "title": "16 души загинаха при експлозия в ТЕЦ в Индия"}
{"url": "https://offnews.bg/sviat/tcru-publikuva-470-hil-dokumenti-za-osama-bin-laden-vkliuchitelno-dn-668521.html", "text": "ЦРУ разсекрети 470 000 документи за лидера на \"Ал Кайда\" Осама бин Ладен, убит през 2011 г., в това число и личния му дневник. Документите са публикувани на сайта на ЦРУ. Те са писани на ръка, на арабски език. Документите са получени по време на операцията за ликвидиране на Бин Ладен. Тогава ЦРУ е получило и дневника на Бин Ладен, в който е писал до малко преди смъртта си.ЦРУ е публикувало над 18 000 файла с документи, 79 000 аудио записа, които включват и репетиции на публични речи, изображения, събирани от \"Ал Кайда\" за различни цели. Публикувани са още 10 000 видеа, сред които репетиции с изявления на Осама бин Ладен, джихадистка пропаганда, както и снимки на сина на лидера на \"Ал Кайда\" Хамза бин Ладен. Бин Ладен беше ликвидиран на 1 май 2011 г. при щурм на американски военни в Абботабад, Пакистан. ", "date": "2017.11.01", "title": "ЦРУ публикува 470 хил. документи за Осама бин Ладен, включително дневника му"}
{"url": "https://offnews.bg/politika/goranov-zalozhili-sme-120-mln-lv-poveche-za-nauka-dogodina-no-uche-668518.html", "text": "В бюджета за следващата година са заложени със 120 млн. лева повече за наука в сравнение с тази година, но тези пари няма да се раздават поравно, а учените ще трябва да ги заработят. Това стана ясно от думите на финансовия министър Владислав Горанов, който даде пресконференция по повод парите за наука за догодина след протеста на учените от БАН, които поискаха по-високи заплати и повече пари за наука в бюджета за 2018 г. От тези 120 млн. лв. около 5 млн. лв. е увеличението на трансфера за бюджета на БАН, като това дава възможност за около 5% нарастване на възнагражденията там, ако се възприеме подходът „на калпак“. Останалите средства са разпределени както следва – за Националния иновационен фонд са около 6 млн. лв., Фонд „Научни изследвания“ е 16,5 млн. лв., за стипендиите на докторантите и средствата за научно-изследователска дейност са отделени 60,8 млн. лв., за членски внос и участие в нетърговски организации има 10 млн. лв., 7 млн. лв. са за плащане на абонамента за поддържане на база данни с научни публикации, 20 млн. лв. са за дейности по Националната пътна карта за детайлизиране на Стратегията за научни изследвания, 44,7 млн. лв. са за самата Стратегията за научни изследвания. 405,8 млн. лв. са общо разходите в консолидираната фискална програма за 2018 г. за наука по класификацията по линия на Евростат за публичните разходи, изреди Горанов.Тези 120 млн. лв. повече разходи в бюджета за 2018 г. не включват допълнителните разходи в размер на над 350 млн. лв., които са по оперативната програма за наука и ще бъдат инвестирани за научна инфраструктура, уточни той. Парите обаче няма да се разпределят \"на калпак\". Именно в това била и разликата с очакванията на учените, тъй като повечето пари за наука не са разпределени по институции и те ще трябва да се конкурират за тях. \"Неразбирането между подхода на правителството и очаквания на учените се свежда до виждането, че разходите за наука трябва да бъдат разпределени между отделните научни звена, които не са малко в страната, на база на конкурс, на база на отделни проекти, като максимално се отчита връзката между отделните научни изследвания и потребностите на икономиката и на държавата като цяло. Докато разбирането на научната общност е този ресурс да се разпредели предварително по отделните бюджети\", каза финансовият министър.Ако парите се разпределят \"на калпак\", ще се намали конкурентното начало между различните институции и ще се накърни връзката между качеството на научния продукт и потребностите на държавата, обясни той. По думите му това ще даде възможност на добрите институти да постигнат по-добри резултати. Според него е неприемливо да се говори за заплати в научните звена, тъй като базовият стандарт за функциониране е осигурен, оттам нататък тези учени, които покриват определени научни достижения, ще имат достъп до един значителен ресурс за наука. \"учените от БАН произвеждат около 50% от научния продукт и ако допуснем, че те успеят да завоюват половината от ръста на предвидените допълнителни разходи за наука, то бюджетът им може да се увеличи с десетки милиони лева\", подчерта министърът. ", "date": "2017.11.01", "title": "Горанов: Заложили сме 120 млн. лв. повече за наука догодина, но учените ще трябва да ги заработят"}
{"url": "https://offnews.bg/112/zadarzhaha-5880-tabletki-turska-viagra-kraj-dunav-most-2-668481.html", "text": "Мобилен митнически екип от Митница Лом задържа 980 блистера таблетки - стимуланти за полова мощ при проверка в района на Дунав мост-2 Видин - Калафат, съобщиха от Агенция Митници.Хапчетата са открити в товарен камион с турска регистрация, пътуващ от Турция към Западна Европа.Хапчетата били укрити на пачки от блистери, натъпкани в двете странични кухини на кабината на камиона. Общото им количество е 980 блистера или 5880 таблетки Sildenafil Vegal - Extra Cobra.Препаратът се използва за стимулиране на половата мощ и се продава свободно в Турция, а общата стойност на пратката по цени на дребно там е около 5000 евро.", "date": "2017.11.01", "title": "Задържаха 5880 таблетки турска виагра край Дунав мост-2"}
{"url": "https://offnews.bg/ikonomika/napraviha-parva-kopka-za-vtori-energoblok-na-aetc-busher-v-iran-668482.html", "text": "В иранската провинция Бушер се проведе тържествената церемония за началото на дейностите по изкопа за основните сгради на Втори енергоблок на АЕЦ „Бушер“ (проект АЕЦ „Бушер“ 2). Церемонията откриха генералният директор на „Росатом“ Алексей Лихачов и вицепрезидентът на Иран и президент на Организацията по атомна енергия на страната Али Акбар Салехи.Според договора за втори ред на АЕЦ, подписан през ноември 2014 г., на площадката близо до действащия Първи енергоблок ще бъдат изградени два енергоблока с руски дизайн с обща мощност от 2100 мегавата.Руските енергоблокове ВВЕР-1000 са референтен проект от поколение „3 плюс“, който отговаря на най-строгите постфукушимски изисквания за безопасност. През септември 2016 г. бе положен „първият камък“ за строителството, след което се извършваха подготвителни дейности на площадката. Със започването на дейностите по изкопа проектът за АЕЦ „Бушер“ 2 навлиза в етап на практическа реализация.Преди началото на церемонията Лихачов и Салехи посетиха Първи енергоблок, който е символ на сътрудничеството между Русия и Иран в сферата на мирния атом. Енергоблокът фактически бе достроен от руските специалисти след предишния изпълнител. За довършването на енергоблока бяха използвани оригинални инженерни решения за руския реактор ВВЕР, а иранските специалисти бяха обучени в експлоатацията му. Това бе първият енергоблок в Близкия изток, който е уникален за световната атомна енергетика. От момента на пускането му през 2011 г. Първи енергоблок на практика показа своята експлоатационна надеждност.Приветствайки участниците в церемонията, президентът на „Росатом“ отбеляза, че придобитият вече опит от сътрудничеството ще помогне на специалистите на двете страни ефективно да решат всички задачи в рамките на проекта за АЕЦ „Бушер“ 2.Проектът за Втори и Трети енергоблок на АЕЦ „Бушер“ се осъществява със средства на иранската страна. Генерален изпълнител на проекта е АСЕ („Атомстройекспорт“, част от „Росатом“). Дейностите по изкопа за Трети енергоблок са планирани за 2018 г., а изливането на „първия бетон“ за Втори енергоблок – за 2019 г.", "date": "2017.11.01", "title": "Направиха първа копка за Втори енергоблок на АЕЦ Бушер в Иран"}
{"url": "https://offnews.bg/tenis/nadal-zavarshva-godinata-kato-nomer-1-668520.html", "text": "Световният номер 1 Рафаел Надал се класира за 3-ия кръг на турнира от сериите Мастърс в Париж, след като се наложи със 7:5, 6:4 над корееца Хьон Чун.Победата на носителя на 16 титли от Големия шлем бе с особено значение, след като гарантира на испанеца, че ще завърши годината на първо място в ранглистата при мъжете.Така на 31-годишна възраст Надал става най-възрастният тенисист, който завършва под номер 1 в историята на АТП. Матадора финишира на върха за четвърти път, след като го постигна и през 2008, 2010 и 2013 г. Иначе Надал изпита леки затруднения в първата част на срещата, след като на два пъти проби подаването на младия кореец, но впоследствие допускаше Чун да се върне в борбата за сета.Решаващият момент в частта дойде в 12-ия гейм, в който Матадора реализира нов брейк. Впоследствие Надал не допусна нови изненади и заслужено спечели сета след близо час игра. Във втората част двамата печелеха сравнително лесно своите подавания, но левичарят от Майорка направи пробив в деветия гейм, който в крайна сметка му бе достатъчен за спечелването на мача.За място на четвъртфиналите Рафа ще се изправи срещу аржентинеца Пабло Куевас, който по-рано днес се наложи с 2-1 сета над Алберт Рамос-Виньолас (Испания). Напред в надпреварата продължава и представителят на домакините Лука Пуи.Шампионът от турнира във Виена преди седмица постигна чиста победа над испанеца Фелисиано Лопес . На осминафиналите се класира и Фернандо Вердаско (Испания), който се наложи в оспорван двубой над южноафриканеца Кевин Андерсън с 5:7, 6:4, 7:5.Напред продължава и Джон Иснър (САЩ), който победи с 2-1 сета Диего Шварцман (Аржентина). Иснър ще бъде съперник на победителя от срещата между първата ни ракета Григор Димитров и Ришар Гаске (Франция).", "date": "2017.11.01", "title": "Надал завършва годината като номер 1"}
{"url": "https://offnews.bg/obshtestvo/ucheni-ot-ban-izliazoha-na-protest-668486.html", "text": "Учени от Българската академия на науката (БАН) излязоха на протест в Деня на будителите. Протестът се провежда под мотото \"Да продължим делото на Народните будители – Да съхраним науката в България\", . Към протеста се включиха и от Селскостопанската академия.Недоволството на учените е провокирано от отпусканите средства за наука за 2018 година. Статистиката показва, че средствата за следващата година са по-малко от отпуснатите през настоящата.През последните 10 години има системно недофинансиране, което е накарало много млади хора да не се занимават с наука. А голяма част от научните работници получават минимална работна заплата, смятат протестиращите. Те настояват за увеличение на доходите.Шествието на учените започна в 10.30 часа с поднасяне на венци пред паметника на Васил Левски и Св. Св. Кирил и Методий. Те връчиха и декларации на Министерството на финансите, Министерски съвет и Народно събрание.Шествието ще приключи пред паметника на \"Св. св. Кирил и Методий\".", "date": "2017.11.01", "title": "Учени от БАН излязоха на протест"}
{"url": "https://offnews.bg/lajfstajl/desislava-radeva-ukrasi-koritcata-na-zhensko-spisanie-668478.html", "text": "Жената на президента Румен Радев се появи на корицата на женското .Ноемврийският брой на списанието излиза със заглавие на корицата \"Десислава Радева - такава, каквато е\". Самата статия с първата дама носи заглавието \"За кожата на една президентша\" и е придружена от фотосесия.Съпругата на президента разказва истории от своя живот и разкрива себе си така, както никога досега. Искрено и лично. Без преструвки и патетика.Вижте специалната фотосесия и прочетете екслузивното интервю с една смела и силна жена, наречено \"За кожата на една президентша\". Направено на четири очи, в отсъствието на пиари, с главната редакторка на ЕVA, се казва в анонса на броя за ноември. Това е втората медийна изява на Радева. Първото ѝ официално представяне в медиите беше в , в което тя обяви създаването на гражданско сдружение \"Живата вода на България\".", "date": "2017.11.01", "title": "Десислава Радева украси корицата на женско списание"}
{"url": "https://offnews.bg/sviat/teror-na-helouin-v-manhatan-kakvo-znaem-do-momenta-668477.html", "text": "Петима приятели, дошли от Аржентина в Ню Йорк, за да отпразнуват годишнина от дипломирането си, са сред убити вчера в най-кървавия терористичен акт в американски град от 11 септември 2001 година насам.Във вторник Ернан Диего Мендоса, Диего Енрико Анхелини, Алехандро Дамян Панюко, Ариел Ерлий и Ернан Феручи бяха прегазени от узбекистанеца Сайфуло Саипов, който вряза пикап във велоалея в Манхатън.Петимата празнували 30-ата годишнина от завършването на политехническия колеж в централния град Росарио. В Ню Йорк дошли 10 приятели, мъже на възраст 48 и 49 г. Петима никога няма да видят семействата си отново, шести - Мартин Лудовико Маро - лежи ранен в болница.Пътуването било подарък от един от убитите - собственик на стоманодобивна компания, който платил пътуването и на останалите, съобщава испанският в. \"La Nación\".След аржентинците бяха идентифицирани, в Росарио беше обявен тридневен траур, а президентът на Аржентина Маурисио Макри изказа \"дълбоките си съболезнования\" към близките на жертвите.Нападението8 души бяха убити, 11 са ранени във вторник, малко след 15 ч. местно време, когато шофьор врязва белия си пикап във велоалея в Долен Манхатън и продължава да гази хора, докато не блъска училищен автобус. Тогава слиза и с викове \"Аллах акбар\" вади пистолет - играчка. След секунди е пострелян от полицай и хванат.ЖертвитеОсвен петимата аржентински приятели, са убити един белгиец и още двама души, чиято самоличност все още не е установена.Властите определиха нападението като терористично и на база намерена в пикапа бележка, написана на ръка на арабски, която показва, че извършителят има връзка с \"Ислямска държава\".УбиецътУбиецът е Сайфуло Саипов, на 29 години, от Узбекистан. Имигрант, дошъл в Америка през 2010 година и получил разрешение за постоянно пребиваване в САЩ.Жена от Синсинати, Охайо, разказа пред \"Гардиън\", че Саипов отседнал в дома ѝ за няколко месеца преди около 6 години, след като пристигнал от Узбекистан в САЩ. Дилфуза Исакова споделя, че изглеждал приятен човек, който не говорел много. Той просто ходеше на работа и се връщаше, работеше в склад, казва жената.По това време и двамата кандидатствали за зелена карта.Регистрите на Охайо показват, че мъжът е основал своя фирма на нейния адрес през май 2011 г.След като се изнесъл от дома ѝ, тя и семейството ѝ загубили връзка с него.Всичко друго, което жената знае, е, че узбекистанецът първо се преместил във Флорида, а после - в района на Ню Йорк, че имал съпруга и две малки дъщери. Не знае дали е бил религиозен.\"Той не е от моята страна. Баща му познава съпруга ми и го изпрати при нас, защото не познаваше никой друг\", споделя Исакова.След съобщаването на националността на убиеца президентът на Узбекистан Шавкат Мирзийоев разпространи изявление, в което се казва, че страната \"е готова да използва всичките си сили и ресурси, за да помогне в разследването на този терористичен акт\" и изказа съболезнованията си на американският президент Доналд Тръмп, който пък разпореди на Департамента по вътрешна сигурност да засили проверките.РеакцияЧасове след терористичното нападение десетки хиляди нюйоркчани се събраха в Манхатън за парад за Хелоуин и дори маскираните като пилета казваха пред репортерите, че не се страхуват, отбелязва \"Гардиън\".Полицията ще се погрижи, коментира 28-годишният Марк Круз, облякъл пилешки костюм, и заяви, че се чувства в безопасност.Брандън Маккол, на 29 години, реагира с \"О, не, в никакъв случай\" на въпроса дали се е чудил дали да дойде на парада заради терористичния акт.\"Толкова много хора ми казваха да не идвам. Отговарях им: \"Трябва да живеете живота си\", казва пък Александра Колон (37 г.), която дойде на парада, преобразена като Кейт Уинслет от ролята ѝ в \"Титаник\".Преди 16 години тя гледала рухването на кулите от дома си. Тази вечер дори не се замислила дали да не си остане вкъщи, вместо да отиде на парада.\"Няма да позволя на терористи да спират живота ми... те няма да победят\", казва 20-годишният Алекс Тутино.", "date": "2017.11.01", "title": "Терор на Хелоуин в Манхатън: какво знаем до момента"}
{"url": "https://offnews.bg/kultura/sevi-s-kontcert-iznenada-za-helouin-v-sofia-668489.html", "text": "Българската рок група SEVI изненада посетителите на столичния бар Rock It на връх Хелоуин. Под звуците на грегориански напеви бандата се появи в монашески одежди, а вокалистката Светлана Близнакова бе в ролята на монахиня.Концертът бе съпроводен от зомбита, спринцовки с „кървавия“ коктейл Блъди Мери и тежък рок.SEVI изпълниха кавъри на известни рок парчета, както и авторски песни, сред които беше и най-новият им сингъл , който излезе на 29-ти юни тази година. Групата работи по нов проект и каза, че съвсем скоро публиката й може да очаква нова песен и албум.Тези, които не успяха да се порадват на SEVI, ще имат възможност да го направят на 11 ноември, когато бандата ще има ново участие в София.", "date": "2017.11.01", "title": "SEVI  с концерт-изненада за Хелоуин в София"}
{"url": "https://offnews.bg/politika/pusnaha-poshtenska-marka-za-predsedatelstvoto-668480.html", "text": "Специална пощенска марка „Първо Българско председателство на Съвета на ЕС“ валидираха министърът за Българското председателство на Съвета на ЕС 2018 Лиляна Павлова и на транспорта, информационните технологии и съобщенията Ивайло Московски. Тиражът на пощенската марка е 62 000 броя и тя ще е част от официалните подаръци, които България ще даде на гостите на председателството. „Марката има своята колекционерска стойност, която с годините ще се повишава и през 2031 г., когато България ще поеме своето второ председателство, ще издадем и втора“, заяви министър Павлова. Тя добави, че в ерата на дигиталната комуникация и IT-технологиите, в издаването на марка има нещо романтично, защото всеки би се зарадвал да получи картичка с пощенска марка, не само дигитална.„Затова официалната кореспонденция, която ще водим по време на Българското председателство и на хартия, също ще бъде изпращана със специалната пощенска марка“, каза още министър Павлова. Тя благодари на художника Тодор Ангелиев, създател на логото и визуализацията на марката за Българското председателство. „Имаме честта днес да валидираме пощенска марка, която ще бъде визитната картичка на Българското председателство, заяви по време на церемонията министър Московски. Той посочи, че пощенската марка е една малка енциклопедия, съдържаща в себе си събитията и фактите от важните за България дати. „Освен пощенската марка за председателството, успяхме да запазим и домейни на кирилица, за да имаме възможност да разпространим азбуката, която ползваме, по целия свят и Европа“, допълни министър Московски.", "date": "2017.11.01", "title": "Пуснаха пощенска марка за Председателството"}
{"url": "https://offnews.bg/politika/shefkata-na-zdravnata-komisia-niama-da-stava-ministar-668479.html", "text": "Председателят на здравната комисия в парламента Даниела Дариткова отрече слуховете, че ще заеме поста на здравен министър. \"За съжаление ситуацията се повтаря. Факт е, че вече 5 години съм в политиката и в сферата на здравеопазването. Логично е, че при всяка смяна на здравен министър и аз да бъда търсена и ориентирана към поста\", коментира Дариткова в кулоарите на парламента.Тя отхвърли възможността да застане начело на здравното министерство, като заяви, че поверената ѝ комисия и законотворчеството в сферата на здравеопазването също се нуждаят от стабилност. По нейни думи тя ще бъде по-полезна за ГЕРБ и управлението в именно в Народното събрание.Дариткова уточни, че в здравната система има мантри, които се поставят системно с цел политическа употреба.Темата за търговските дружества и лечебните заведения е една такава. \"Но смятам, че в политиката на здравеопазването трябва да се търси надпартиен консенсус и тук политизирането е изключително вредно\", заяви още тя.", "date": "2017.11.01", "title": "Шефката на здравната комисия няма да става министър"}
{"url": "https://offnews.bg/politika/tcitat-ot-botev-razgnevi-patriotite-v-parlamenta-vazroditelniat-protc-668491.html", "text": "Бурни дебати с размяна на обиди се разиграха днес в парламента. Повод за страстите стана законопроект на ДПС относно имената на българските турци от т. нар. Възродителен процес, като срещу инициативата на Движението най-яростна съпротива оказаха от \"Обединени патриоти\". Идеята на проектопромените в Закона за гражданската регистрация, внесен от ДПС, е имената, дадени от комунистическия режим по време на \"Възродителния\" процес на българските турци, да бъдат заличени от ЕСГРАОН. Моментален отговор от трибуната на парламента поиска Станислав Станилов от ОП, който беше силно емоционален. Тези му дyми бяха посрещнати с викове от ДПС, а той от трибуната на НС им отговори:Павел Шопов от \"Атака\" беше по директен и директно нарече Велислава Кръстева \"еничарка\". Разгорещяването на дебата качи на трибуната на НС и председателя на ДПС Мустафа Карадайъ, който, за да защити законопроекта си, даде личен пример. Юлиан Ангелов от Патриотите репликира председателя на ДПС и го попита дали партията му би подкрепила законопроект, който връща имената на българите потурчени по време на турското робство. Въпросът му не срещна официален отговор от трибуната на НС. Въпреки устрема на ДПС, законопроектът на Движението не беше приет. 150 депутати гласуваха, от тях \"За\" бяха единствено от ДПС, \"против\" гласуваха 61, а \"въздържал се\" 66. ", "date": "2017.11.01", "title": "Цитат от Ботев разгневи Патриотите в парламента, Възродителният процес пак на дневен ред"}
{"url": "https://offnews.bg/politika/tcvetanov-pusna-sluh-v-parlamenta-bivsh-vitcepremier-tarsil-kompromat-668493.html", "text": "\"Вчера някой ми каза кулоарно, че един бивш вицепремиер от служебния кабинет е ходил в дадени здравни заведения, за да търси нещо, с което да подпомогне искането на вот на недоверие в сферата на здравеопазването\" - този слух пусна днес председателят на ПГ на ГЕРБ Цветан Цветанов в парламента. Той обаче не пожела да коментира имена, тъй като това било само слух. На въпрос би ли го назовал по име Цветан Цветанов коментира:Цветанов коментира и оставката на здравния министър:\"Говорим за одитен доклад, който е възложен по времето на служебния кабинет. Тогава много силна беше волята на служебното правителство да овладее държавата и да се търсят повече компромати, но не и да се правят политики\", добави още председателят на парламентарната група на ГЕРБ.Цветан Цветанов увери, че ГЕРБ не са уязвими от разисквания от БСП и ДПС вот на недоверие.", "date": "2017.11.01", "title": "Цветанов пусна слух в парламента: Бивш вицепремиер търсил компромати срещу ГЕРБ по болници"}
{"url": "https://offnews.bg/tenis/gaske-se-zakani-na-grigor-668457.html", "text": "Французинът Ришар Гаске сподели, че се чувства в добра форма преди сблъсъка с Григор Димитров във втория кръг на турнира от сериите “Мастърс 1000” в Париж. Двамата ще се изправят един срещу друг тази вечер, като мачът им ще започне не преди 20,30 часа.Гаске стигна до тази фаза, след като елиминира с 6:3, 4:6, 6:4 своя сънародник Беноа Пер.“На тази настилка, която е сред най-бързите, всяка грешка може да струва скъпо. В един момент се уплаших да не загубя. Ако победя Григор Димитров в следващия кръг, мога да стигна много далече в турнира. В последните два месеца съм във форма и истински боец на корта”, заяви французинът.Григор, който е поставен под №6 в основната схема и започва директно от втория кръг, има 2 победи и 5 загуби в мачовете си срещу французина, но спечели последните два сблъсъка.Гаске е бивш номер 7 в света, в момента е 30-и, а осем пъти през последните 12 години е завършвал сезона в топ 20 на световната ранглиста.", "date": "2017.11.01", "title": "Гаске се закани на Григор"}
{"url": "https://offnews.bg/liubov-i-seks/printc-hari-i-polovinkata-mu-se-okazaha-dalechni-bratovchedi-668485.html", "text": " – американската актриса Меган Маркъл са далечни братовчеди, съобщи Daily Mail, след направено генеалогично проучване (изследване на родословното дърво).Прародител на Майкъл е живелият през XV век висш служител на графството Даръм Ралф Боуз.Внучката на Боуз била омъжена и получила фамилията Хаси. Внукът ѝ Кристофър Хаси е заминал за Америка и основал Нантъкет. Приятелката на принца е негова пряка наследница по бащина линия.Внукът на Боуз остава в Англия и става член на парламента. Дъщеря му се омъжва през 1767 година за графа на Стратмор и Кингхорн. Пет поколения по-късно Елизабет Боуз-Лайън става жена на крал Джордж VI. Нейната най-голяма дъщеря и досега е държавен глава на Обединеното кралство, а принц Хари е неин внук.Ако изследването е вярно, то това не е първият път, в който наяве излиза подобна информация.По-рано тази година сайтът Expedia разработи онлайн платформа, в която показа, че кралица Елизабет и принц Филип също са братовчеди. Те споделят една и съща кръвна линия и са пряко свързани с кралица Виктория.Принц Хари и Маркъл са двойка от една година, а през последните няколко месец се носят слухове, че двамата са сгодени.", "date": "2017.11.01", "title": "Принц Хари и половинката му се оказаха далечни братовчеди"}
{"url": "https://offnews.bg/obshtestvo/ne-niama-da-ima-zala-na-imeto-na-dotc-kristian-takov-prepodavateli-668488.html", "text": "\"Скъпи приятели, отсреща имаме хора, които наричат честността \"наивност\", ...които не разбират, че нещо може да се прави не за пари, а за идеал.\" Думите са отправени към протестиращи студенти от - един от стожерите на дългите, внушителни протести от 2013 г., отприщени от Пламен Орешарски, който номинира Делян Пеевски за председател на ДАНС, след което отказа да подаде оставка.Името на  по право, който застана открито срещу модела КОЙ, който в разгара на бунта събираше студентите и ги съветваше: не клеймете, не правете списъци с врагове, бъдете будители, но не будете никого силом, не размахвайте юмрук, а протегнете ръка, иначе ще заприличате на тях и те ще победят завинаги, може би ще бъде оставено да потъне в забвение от собствения му университет - Софийския., най-вероятно ще бъде отхвърлено. Преподавателите от факултета му - Юридическия, са против. Новината дойде в навечерието на Деня на народните будители от журналистката и инициатор на подписката .", "date": "2017.11.01", "title": "Не, няма да има зала на името на доц. Кристиан Таков. Преподаватели в СУ не го искат"}
{"url": "https://offnews.bg/politika/predstaviat-programata-kulturen-chek-v-parlamenta-668456.html", "text": "Народните представители от БСП от комисията по култура ще представят програмата “Културен чек” в зала Запад на парламента днес.На събитието ще присъстват популярни творци от сферата на културата. Програмата е част от алтернативните бюджетни политики на левицата и има за цел да стимулира потреблението на продукти на български творци и културни институти от младите хора при навършване на 18-годишна възраст.Идеята за такъв подход за формиране на естетически вкус и на начин на потребление на култура от страна на младите хора не е нова. Тя е реализирана под различни форми и чрез различни средства в редица европейски страни, а в някои от тях е и законодателно уредена.Въвеждането на културния чек означава на всички български граждани, които през текущата календарна година навършват 18 години, да се предоставят финансови и организационни възможности за свободен достъп до култура, да се стимулира тяхното активно потребление на култура и да се насърчава развитието на самата култура.", "date": "2017.11.01", "title": "Представят програмата Културен чек в парламента"}
{"url": "https://offnews.bg/temida/prokuraturata-prekrati-razsledvaneto-sreshtu-kmeta-na-asenovgrad-668514.html", "text": "Прокуратурата прекрати разследването срещу кмета на Асеновград Емил Караиванов. Караиванов бе обвинен за присвояване на пари в особено големи размери. Едното обвинение срещу него беше за договора за почистване на шахтите по улиците. Другото обвинение срещу него беше за престъпление по опазването на културното наследство. Според обвинението той е допуснал да се строи сграда в имот, защитен по Закона за културното наследство, в Метошка махала, без това да е съгласувано с Министерството на културата.По същото дело беше повдигнато обвинение и на главния архитект на града Константин Атанасов, който е издал разрешение за строеж. Обвиненията срещу Караиванов обаче са свалени с мотива, че няма достатъчно доказателства за извършени престъпления, съобщи Нова телевизия. След решението на прокуратурата Емил Караиванов се закани да заведе дело срещу опетнилите името му.", "date": "2017.11.01", "title": "Прокуратурата прекрати разследването срещу кмета на Асеновград"}
{"url": "https://offnews.bg/sviat/puchdemon-se-obiavi-za-prezident-v-izgnanie-668504.html", "text": "Бившият лидер на Каталуния Карлес Пучдемон се обяви за президент в изгнание. Той пусна днес свой уебсайт, в който се представи именно така. Пучдемон обяви създаването на сайта в Туитър и насочи последователите си към него - president.exili.eu. В публикациите на сайта той навсякъде е представен като \"президентът Пучдемон\", въпреки че официално беше уволнен от испанското правителство преди дни.Каталунският парламент обяви независимост на областта от Испания миналия петък, а минути по-късно испанският Сенат задейства член 155 от конституцията, с което отне автономията на Каталуния. Заедно с това премиерът Мариано Рахой обяви, че Карлес Пучдемон и цялото му правителство са уволнени. Уволнен беше и шефът на регионалната полиция.В същото време испанската прокуратура го обвини в организиране на бунт, антидържавна дейност и злоупотреба с държавни пари, за което може да получи до 30 години затвор. В понеделник Пучдемон напусна Барселона и замина за Брюксел, заедно с няколко членове на кабинета си, като се очакваше да поиска убежище. Вчера обаче той обяви, че няма да го направи, но ще остане в Брюксел, тъй като като европейски гражданин има право на това. Пучдемон посочи, че няма да бяга от правосъдието, но ще се върне в Испания, само ако получи гаранции за справедлив процес. ", "date": "2017.11.01", "title": "Пучдемон се обяви за президент в изгнание"}
{"url": "https://offnews.bg/ikonomika/kitaj-e-zabranil-vnosa-na-hrani-s-balgarska-roza-668467.html", "text": "Малки и средни предприятия се оплакват, че Китай не допуска внос на български хранителни продукти със съдържание на роза Дамасцена.За проблема се е разбрало по време на последното участие на фирми на международния панаир за малки и средни предприятия CISMEF в гр. Гуанджоу, където България имаше национален щанд, организиран от Изпълнителната агенция за насърчаване на малките и средните предприятия (ИАНМСП).Проблемът с роза Дамасцена е поставен от Костадин Джатев, ръководител на СТИВ Шанхай пред министъра на индустрията и информационните технологии на Китай Миао Уей по време на панаира.Става въпрос за продукти като вода, сладка, конфитюри, бонбони, локум и др.Департаментът по стандарти за безопасност на храните, изследване и оценка на Националната здравна програма към Националната комисия за здраве и семейно планиране на Китай са приели и публикували допълнителен списък с разрешените съставки за хранителни продукти в Китай.Документът представлява т. нар. положителен списък на традиционно нехранителни субстанции, които могат да бъдат влагани в хранителни продукти. Това означава, че всичко което не фигурира в него не може да бъде добавяно в храни и разпространявано на китайския пазар. В този списък единствения вид роза, който е изрично упоменат е вида Рогоза. Това автоматично означава, че българските хранителни продукти със съдържание на роза Дамасцена нямат право да бъдат продавани в Китай.Към момента български хранителни продукти могат да бъдат продавани без да се упоменава изрично използвания сорт роза.Проблемът не засяга козметичната и парфюмерийна индустрия.", "date": "2017.11.01", "title": "Китай е забранил вноса на храни с българска роза"}
{"url": "https://offnews.bg/politika/volen-siderov-ostavkata-na-zdravnia-ministar-e-moralen-akt-668462.html", "text": "Оставката на бившия здравен министър Николай Петров е морален акт, който не е присъщ на някои други министри и депутати. Това каза Волен Сидеров в кулоарите на парламента по повод трусовете във властта. Според Сидеров в управлението на Борисов няма компромиси.Въпросът кой ще е новият здравен министър е в компетенциите на премиера. Няма значение дали ще е експерт или политическо лице. Нека, като има кандидати тогава да говорим с ГЕРБ, уточни лидерът на \"Атака\".Сидеров коментира още, че здравната система е грешно изградена, защото болниците са трансформирани в търговски дружества. Според него системата трябва да е от смесен тип с дейното участие и контрол на държавата. Не може да има фирми посредници, които да купуват лекарства , а вместо това държавата трябва да направи заявка за необходимите медикаменти и да се грижи те да бъдат купени по най-изгодните начини.  В системата е проблемът, какъвто и министър да сложиш - все ще си тръгне, заяви още той.Волен Сидеров определи темата за вота на недоверие като абсурдна. С нея те залагат на първичните сетива, на дразненето. Мнозинството е стабилно, вотът няма да мине, категоричен беше той", "date": "2017.11.01", "title": "Волен Сидеров: Оставката на здравния министър е морален акт"}
{"url": "https://offnews.bg/futbol/kultov-krusharski-za-novia-trenior-na-loko-pd-nito-go-znam-nito-go-p-668468.html", "text": "Собственикът на Локомотив (Пловдив) Христо Крушарски коментира в типичния си стил назначаването на Бруно Акрапович за треньор на тима. Той сменя на поста легендата на Левски Войн Войнов.\"Нито го знам, нито го познавам\", отсече Крушарски пред \"Труд\".\"Искам да изляза от полезрението. Няма да съм в България, заминавам. Аз не взимам решенията, само нареждам\".Акрапович вчера официално бе назначен за нов треньор на \"смърфовете\". Нито един от директорите на \"черно-белите\" не сметна за необходимо да присъства на представянето на босненския специалист, като до него бе единствено пресаташето на смърфовете.Странното в случая е, че повечето директори бяха по същото време на стадион “Локомотив” и нямаха кой знае каква спешна работа за вършене, но нито един от тях не се появи на пресконференцията.", "date": "2017.11.01", "title": "Култов Крушарски за новия треньор на Локо Пд: Нито го знам, нито го познавам!"}
{"url": "https://offnews.bg/politika/buditeli-i-helouin-za-nachalo-na-plenarnata-sedmitca-668464.html", "text": "Пленарната седмица започна с прочитането на декларации по случая на Деня на будителите от всички парламентарни групи. Спорният вчерашен католически празник Хелоуин също бе споменат от парламентарната трибуна.Първи декларация прочетоха от ГЕРБ. Милена Дамянова, председателят на Комисията по образование, каза: „Днес славим делата на своите просветители, книжовници и революционери и палим факли за знанието, образоваността и националната ни идентичност. Веднъж в годината напомняме на себе си като народ, че просветлението е в основата на това да ни има през вековете. Пламът на факлите ни кара да не забравяме, но делникът ни задължава да работим за това да има какво да помним и да учим поколенията какво е род, Родина, нация, българщина, да се грижим знанието да ни пази като нацията, както са правели будителите от Възраждането до ден днешен.ГЕРБ не пропуснаха да се похвалят, че в бюджета за 2018-та управляващите са \"доказали, че за тях образованието и науката са важни\".По-остър в думите си беше Иво Христов от БСП: \"Най-страшната тенденция е българският народ от \"прусаците на Балканите\" да стане от простаците\", каза професорът и продължи:Волен Сидеров от \"Атака\" и ПГ \"Обединени патриоти\" призова от парламентарната трибуна за учебници за \"истинска история, която възпитава децата с величието на българските будители\". Сидеров не пропусна да порицае отбелязването на Хелоуин и обвини медиите за това, че децата знаят за празника.", "date": "2017.11.01", "title": "Будители и Хелоуин за начало на пленарната седмица"}
{"url": "https://offnews.bg/politika/dps-i-bsp-se-razbraha-da-se-razberat-za-vota-na-nedoverie-668469.html", "text": "\"С колегите от БСП днес говорихме, че трябва да седнем да говорим\" - с тези думи председателят на ДПС Мустафа Карадайъ коментира вота на недоверие към кабинета, който БСП ще внесе в парламента.Карадайъ не даде повече подробности и допълни, че тепърва ДПС и БСП ще обсъдят и координират темата и въпроса, свързани с вота.За председателя на ДПС темата \"корупция\" е една от водещите и е възможно вотът на недоверие да бъде именно по тази тема.Карадайъ коментира и оставката на здравния министър Николай Петров:„Преди вота на недоверие има по-важни неща, които трябва да се случват, а и се случват. Виждаме, че има оставка на един министър – министърът на здравеопазването. От вас разбрахме ,че повод за тази оставка е един одитен доклад и извършена проверка на прокуратурата, която не е установила нищо. От ГЕРБ твърдят, че тази оставка за тях е един морален акт. Морален акт при наличие на одитен доклад, извършена проверка от прокуратурата, която не е установила нищо. Тогава идва друг въпрос. От вас от медиите получихме доста информация за оградата и каналджийството, видяхме агресия срещу възрастни хора на границата, виждаме влезли в сила съдебни решения, не одитен доклад, не е извършена проверка, която не е установила нищо, а влезли в сила съдебни решения. Пак от вас от медиите виждаме ,че не се изпълнява. От вас от медиите виждаме съвсем скоро последните дни осъдително решение на Бургаския съд за езика на омразата. Резултатът какъв е? Вицепремиерски пост. Намирисва ли ви на двойни стандарти?\"", "date": "2017.11.01", "title": "ДПС и БСП се разбраха да се разберат за вота на недоверие"}
{"url": "https://offnews.bg/sviat/dve-godini-sled-atentatite-frantcia-otmeni-izvanrednoto-polozhenie-668487.html", "text": "След две години във Франция е отменено извънредното положение, съобщава БНТ.От днес започва да действа закон за вътрешната сигурност, който предвижда въвеждането на постоянни мерки за борба с тероризма.Извънредното положение беше въведено след  от ноември 2015 г. в Париж. Тогава загинаха 130 души.\"Набелязахме ефективни мерки и и същевременно сложихме край на режима на извънредното положение\", каза френският президент Еманюел Макрон, който подписа новия закон. Сред мерките, които предвижда новият закон, е забраната за демонстрации, затваряне на храмове с предполагаема ислямистка пропаганда, електронно подслушване и следене, без да се изисква съдебна заповед.", "date": "2017.11.01", "title": "Две години след атентатите Франция отмени извънредното положение"}
{"url": "https://offnews.bg/futbol/kremenliev-ne-mi-se-vrazva-otbor-s-40-fena-da-iska-armiata-668470.html", "text": "Бившият бранител на ЦСКА и Левски Емил Кременлиев смята, че проектът \"ЦСКА 1948\" е мъртвороден.Настоящият спортен директор на Арда гостува в онлайн предаване и коментира горещите теми около българския футбол, като се спря специално на битката на ЦСКА за базите, към които ръце протягат и от споменатия клуб, който се подвизава в Трета лига.\"Гледах дербито между Левски и ЦСКА и ми хареса много. Кои други отбори могат да съберат 30 000 на стадиона? Не знам това ЦСКА ли е или е ЦСКА-София, но феновете го признаха. Смятам, че ЦСКА 1948 е направен на инат.Не знам какви са интересите там, чувам разни неща отстрани, но нямам представа в детайли. Това няма да просъществува дълго. За какво са им \"Армията\" и Панчарево с тези техни 40 фена. Не ми се връзва\", каза Кременлиев.В същото време гняв обзе червените фенове след новината, че \"На Спартак милион, на Лудогорец трибуна, на Черно море терен. А за любовта на половин България - нищо\", пишат емоционални фенове в социалните мрежи.", "date": "2017.11.01", "title": "Кременлиев: Не ми се връзва отбор с 40 фена да иска \"Армията\"!"}
{"url": "https://offnews.bg/sviat/niama-informatcia-za-postradali-balgari-pri-napadenieto-v-manhatan-668438.html", "text": "Към 23.30 ч българско време няма постъпила официална информация в българското посолство във Вашингтон и Генералното консулство в Ню Йорк за загинали или пострадали български граждани в следствие на инцидента в Ню Йорк, предаде пресцентъра на Министерство на външните работи.По-рано днес пикап се вряза във пешеходци и велосипедисти на велоалея в Манхатън.Съобщава се за най-малко 8 убити и 15 ранени в следствие на атаката.Към този момент няма български граждани, които да са търсили съдействие от българските дипломатически мисии. Посолството във Вашингтон и Генералното консулство в Ню Йорк следят развититео на ситуацията и са в постоянен контакт с местните власти.Български граждани, които желаят да получат актуална информация обстановката или да подадат сигнал за техни близки, могат да го направят на дежурните телефони на посолството във Вашингтон: +1 202-387-5770 и Генералното консулство в Ню Йорк: +1 202 387 0174", "date": "2017.11.01", "title": "Няма информация за пострадали българи при нападението в Манхатън"}
{"url": "https://offnews.bg/obshtestvo/spirat-vodata-v-podnozhieto-na-vitosha-i-na-oshte-4-mesta-v-sofia-668380.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Монтаж на спирателни кранове на Рилски и Мало Бучински водопроводи налага спиране на водоподаването на Железница - от 11:00 ч. до 23:00 часа; Бистрица - от 10:00 ч. до 22:00 часа; Панчарево /висока зона/ и Кокаляне /висока зона/ - от 11:30 ч. до 23:30 часа; както и: - в.з. „Косанин дол“ - от 11:30 ч. до 23:30 часа;- в.з. „Ловджийска чешма“ – от 12:00 ч. до 24:00 часа;- в.з. „Бункера“ – горна част – от 11:30 ч. до 23:30 часа;- в.з. „Градище“ – от 12:00 ч. до 24:00 часа;- кв. „Симеоново“, в.з. „Симеоново – Драгалевци“, кв. „Драгалевци“- от 11:00 ч. до 23:00 часа; - в.з. „Малинова долина“ – от 11:30 ч. до 23:30 часа;- кв. „Киноцентъра“ - от 12:00 ч. до 24:00 часа;- кв. „Бояна“ - от 13:00 ч. на 01.11.2017г. до 01:00 часа на 02.11.2017г.; - в.з „Беловодски път“ - от 12:30 ч. на 01.11.2017г. до 00:30 часа на 02.11.2017г.; - в.з. „Килиите“ - от 13:00 ч. на 01.11.2017г. до 01:00 часа на 02.11.2017г.; - в.з. „Мала кория“ - от 13:00 ч. на 01.11.2017г. до 01:00 часа на 02.11.2017г. - кв. „Княжево“ - района заключен между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”,ул.“Явор”- от 13:00 ч. на 01.11.2017г. до 01:00 часа на 02.11.2017г.; - кв. „Княжево“ - района заключен между бул. “Цар Борис” III, ул. “Войводина могила”, ул.„Стойчо Бачийски“, ЖП линията „София - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711“- от 13:00 ч. на 01.11.2017г. до 01:00 часа на 02.11.2017г.; - кв. „Горна баня“ и в.з. „Горна баня“ – от 13:30 ч. на 01.11.2017г. до 01:30 часа на 02.11.2017г. Подмяна на сградно водопроводно отклонение пред бл. 28 в жк. „Дървеница“ налага спиране на водоподаването от 9:00 до 21:00 часа на бл. 28, бл. 34, бл. 33 вх. А и вх. Б.Заради подмяна на сградно водопроводно отклонение на ул. 515 в кв. „Христо Ботев“ се налага спиране на водоподаването от 9:30 до 17:00 часа на ул. 515 от ул. 511 до ул. 518.Без вода заради подмяна на сградно водопроводно отклонение на ул. 722 в кв. „Модерно предградие“ ще бъдат от 10:00 до 16:00 часа в района между: жп линията за Калотина, ул. „Панчо Владигеров“, ул. „Тончо Жечев“, ул. „Георги Караславов“. Във връзка с подмяна на сградно водопроводно отклонение на ул. 386 в кв. „Разсадника-Коньовица“ се налага спиране на водоподаването от 10:00 до 16:00 часа на ул. „Трънски майстор“ , бул. „Вардар“ , бул. „Възкресение“, ул. „Тома Никлев“.", "date": "2017.11.01", "title": "Спират водата в подножието на Витоша и на още 4 места в София"}
{"url": "https://offnews.bg/obshtestvo/sestrata-na-premiera-blagodarna-sam-na-prof-petrov-kato-patcient-668461.html", "text": "Сестрата на премиера Бойко Борисов д-р Красимира Иванова защити вече бившия здравен министър проф. Николай Петров, който подаде оставка след разкритието, че е дал обществена поръчка на партньора на дъщеря си. Професор Петров го познавам като пациент. Имах много тежка диагноза и лекарите реагираха много бързо. Искам да благодаря на целия екип, който ме оперира. Трябва да се научим да пазим добрите професионалисти и хора – тези, които приемат състоянието на пациента като своя емоция, а проф. Петров е точно такъв, посочи Иванова.Тя сподели, че не може да коментира решенията на брат си в професионален аспект, тъй като излизат от нейната компетенция.Сестра на премиера обясни, че най-тежкият момент за нея, по линия на позицията на брат ѝ, е бил, когато закрили болницата, за която работела преди 15 години.", "date": "2017.11.01", "title": "Сестрата на премиера: Благодарна съм на проф. Петров като пациент"}
{"url": "https://offnews.bg/obshtestvo/slantce-i-malko-po-toplo-vreme-dnes-prez-noemvri-i-sniag-i-20-gradus-668441.html", "text": "Слънцето ще пробие облаците днес, времето ще се затопли.  Максималните температури ще са между 9 и 14 градуса. Слаб северозападен вятър ще духа край морето, по най-високите върхове термометрите няма да се качат над нулата, според прогнозата на НИМХ. Циганско лято ще има и към края на месеца. ", "date": "2017.11.01", "title": "Слънце и малко по-топло време днес, през ноември и сняг, и 20 градуса"}
{"url": "https://offnews.bg/medii/po-moldovsko-radio-tragna-programata-balgarski-chas-na-bnr-668458.html", "text": "В Деня на народните будители в ефира на молдовското радио „Албена“ в гр. Тараклия, център на българската общност в Молдова, започва излъчване едночасово предаване на БНР - „Български час“. Предаването е с културна, историческа, познавателна и музикално–образователна тематика. За сайта на медията ще бъдат предоставени още драматургични произведения, детски, младежки предавания и радиоенциклопедии. В района на гр. Тараклия живеят около 200 000 души, по-голямата част от тях потомци на преселили се от преди близо два века българи, или т.нар. бесарабски българи.В Тараклия се намира единствения извън страната ни Български университет, а български език се изучава във всички училища в района. Разположението на предавателните мощности осигурява възможности за приемане на програмата на БНР и в Украйна, където има още по-голяма маса компактно българско население.БНР вече подава програми и за българите в Западните покрайнини.Според подписано споразумение с Радиотелевизионен център „Цариброд“ още хиляди наши сънародници отвъд границата имат възможност да слушат „Седмицата на бързи обороти“ на програма „Хоризонт“, както и хумористични, детски и музикални формати, осигурени от програма „Христо Ботев“.В момента се конкретизира споразумение за предоставяне на информация и за предавания на „Радио-телевизия Войводина“ (РТВ) в Нови Сад. За българите в района БНР ще подготвят програмни формати, които да подпомогнат работата на журналистите в медията.БНР поднови и участието си в предаванията за една от големите български общности отвъд океана – в Торонто, Канада, чрез предоставянето на музика и актуални предавания за радиостнациите, имащи предавания на български език.", "date": "2017.11.01", "title": "По молдовско радио тръгна програмата Български час на БНР"}
{"url": "https://offnews.bg/sviat/petima-arzhentintci-sa-sred-zaginalite-v-manhatan-668443.html", "text": "Петима аржентинци и белгийка са сред осемте убити при вчерашното нападение с автомобил в Ню Йорк, съобщи Франс прес, като се позовава на външните министерства на двете страни.В комюнике на аржентинското министерство на външните работи се посочва, че жертвите са от град Росарио и били част от група приятели, които празнували 30 години от завършването на образованието си в политехническото училище в града. Още един аржентинец е сред 11-те ранени при нападението и се намира в болница, но животът му не е в опасност, уточни министерството.Белгийският министър на външните работи Дидие Рейндерс обяви, че белгийска гражданка е сред убитите в Ню Йорк. Той уточни пред агенция Белга, че става дума за жена от град Рулер в провинция Западна Фландрия, която била на екскурзия в Ню Йорк заедно със сестра си и майка си. Други трима белгийци били ранени при нападението - майка, баща и дете от едно семейство, добави министърът.", "date": "2017.11.01", "title": "Петима аржентинци са сред загиналите в Манхатън"}
{"url": "https://offnews.bg/kultura/video-bitkata-pri-slivnitca-prez-1885-g-grandiozna-pobeda-i-bojn-668509.html", "text": "Мнозина знаят, че битката при Сливница през далечната 1885 г. е една от най-грандиозните победи на българската армия, но освен това е и бойното кръщение на армията ни. По онова време страната ни е била свободна от едва 7 години и войската ни успява да постигне блестяща победа над страна като Сърбия, която има половинвековна военна история. С тази победа българите успяват да защитят по категоричен начин Съединението и показват на Европа, че на политическата карта се е върнала една държава, готова на всичко да постигне националното си обединение. Въодушевлението и готовността на младата българска армия да защити границите на родината успяват да компенсират факта, че в нея липсват генерали и доказват, че в някои случаи моралът, честта, смелостта и чувството за справедливост са далеч по-важни от чисто техническите аспекти на войната. Точно затова тази битка оживява в първия филм от поредицата „Българско военно чудо“.Всичко започва на 6 септември 1885 г. със Съединението на Княжество България с Източна Румелия. Някои по-малки балкански държави като Сърбия и Гърция обаче приемат съединена и по-голяма България като заплаха. Така още на 9 септември започва сръбската мобилизация. Белград преценява, че е по-безопасно да търси териториални компенсации от българското княжество, отколкото от Османската империя. Близо месец по-късно българското държавно и военно ръководство започва да осъзнава, че военната опасност е възможна не само от юг, а и от съседите на запад. Успяват да предвидят, че сърбите ще се насочат към българската столица при евентуална. Затова и височините на запад от Сливница са избрани за решителното сражение. Това е последната удобна позиция за отбрана на София. Укрепяването на позицията започва на 10 октомври. Осъзнавайки, че Великите сили не могат да принудят България да се откаже от Съединението, на 2 ноември крал Милан обявява война на България, основавайки се на измислен пограничен инцидент. С това внася най-драматичния момент в историята на Съединението. Цялата хронология на събитията и всички любопитни факти може да видите във видеото „Битката при Сливница“.Късометражният филм е част от документалната поредица на сдружение „Българска история“ и ЗАД „Армеец“. Тя се състои от 10 видеа, които разказват за ключови битки за развитието на страната ни. Всяка седмица „Българска история“ публикува по два филма в социалните си канали – във вторник и в петък.В края на ноември пък авторите на поредицата започнаха обиколка из училищата в страната с документалните филми, където провеждат открити уроци. Целта на обиколката, а и на целия образователен проект, е да се даде възможност учителите да използват филмите от поредицата „Българско военно чудо“ по време на часовете си по история или за други образователни цели.", "date": "2017.11.01", "title": "Видео: Битката при Сливница през 1885 г. – грандиозна победа и бойно кръщение на армията ни"}
{"url": "https://offnews.bg/sviat/terorat-v-manhatan-napadateliat-dejstval-ot-imeto-na-isliamska-darzha-668442.html", "text": "Извършителят на нападението с автомобил в Ню Йорк, при което бяха убити осем души, оставил бележка, в която твърдял, че действал от името на терористичната групировка \"Ислямска държава\", съобщи Си Ен Ен, цитирана от ТАСС. Бележката била намерена по-късно близо до пикапа на престъпника.По-рано телевизията съобщи, че нападателят е 29-годишния Сайфуло Саипов от Узбекистан, който пристигнал в САЩ през 2010 г. и получил разрешение за пребиваване.Няколко часа след атентата президентът Доналд Тръмп заяви, че САЩ не трябва да позволяват на \"Ислямска държава\" да се завърне или да влезе в страната, предаде Франс прес.\"Ние не трябва да позволим на ИД да се върне или да попадне на територията на САЩ, след като я разгромим в Близкия изток и другаде. Достатъчно!\", написа Тръмп в Туитър.", "date": "2017.11.01", "title": "Терорът в Манхатън: Нападателят действал от името на Ислямска държава"}
{"url": "https://offnews.bg/nashite-avtori/izcherpvaneto-na-levia-politicheski-proekt-za-evropa-e-ochevidno-668418.html", "text": "Един от акцентите в работата на поредното заседание на 49-ия Конгрес на БСП бе свързан с приоритетите на българското Председателство на Съвета на Европейския съюз. В контекста на останалите теми и доминиращия тон, наложен в хода на дискусиите, този въпрос придоби неочаквани измерения. По-същественото е че именно на терена на този дебат отделните политически партии могат да бъдат разпознати много по-добре, отколкото чрез предизборните им програми или партийни лозунги.Правителството участва активно в изработването на общата програма на триото Естония – България – Австрия и от юни 2017 година общите теми и приоритети са публично достояние. В тази рамка правителството лансира няколко основни теми, по които е в ход публична дискусия, която постепенно започва да преодолява ниското равнище на информираност по отношение на реалните възможности и отговорности на страната, която на ротационен принцип председателства Съвета.В оставащия поне един месец тези национални приоритети ще получат своя отзвук и подкрепа. Независимо от критиките, ГЕРБ и управляващото мнозинство следват европейски дневен ред, който среща все по-отчетлива подкрепа. Отвъд метафорите за различните скорости, правителството заяви ясна позиция по отношение на отговорностите пред страната ни. По този начин мнозинството се позиционира сред другите политически субекти в Европа, които настояват за повече и по-ефикасна интеграция, разпознавайки в това националния си интерес.БСП се оказа неподготвена за дебата по Бялата книга за бъдещето на Европа, която Европейската комисия лансира на 1 март 2017 година. Първата интерпретация, която се опитаха да наложат българските социалисти, бе свързана с представата за „Европа на две скорости“, за това че България ще бъде оставена в „задния двор на Европа“ и че българските граждани не са втора категория хора. Европейският съюз винаги е функционирал с различен ритъм, в зависимост от готовността на страните членки да постигат по-лесно съгласие помежду си. Не „Брюксел“, а отделните страни и техните правителства са избирали темпото си на реформи. Но, въпреки това, говоренето за различните скорости и за „втората категория граждани“ успя да се впише безпроблемно в устойчивата нагласа за това, че „България е малка страна“, зависима от митичните Велики сили, че другите ни пречат и че ние сме жертва на обстоятелствата.След първата част от предизборната реторика на БСП, на конгреса на партията прозвучаха още по-ясно същите послания, но този път придружени с твърдението, че партията не е анти-европейска, а че това било израз на борбата за „Солидарна Европа“. Както ръководството на БСП, така и на ПЕС, се оказа единодушно в необходимостта по време на българското председателство да бъде лансиран политическия дневен ред на левите и социалдемократически партии в Европейския съюз. Същият този дневен ред доведе до тежки изборни загуби повечето социалистически и социалдемократически партии в Европа през последната година и половина.Изчерпването на левия политически проект за Европа е очевидно, но за съжаление на освободения терен на левите партии навлязоха национал-поулистки формации, които използваха част от арсенала на социалния популизъм, допълвайки го със собствената си неприязън към европейския проект.ДПС настоява на своята либерална принадлежност, без в същото време да се ангажира активно с дебата за приоритетите на българското председателство или за бъдещето на процеса на европейска интеграция. Движението се задоволява да съсредоточи усилията си във вътрешнополитически план, настоявайки или за оставката на Валери Симеонов от поста вицепремиер, или за оставка на цялото правителство. В тази позиция остава все така трудно да се разбере как ДПС си представя бъдещето на Европа и мястото на България в него. На пръв поглед изглежда, че движението е съсредоточено върху националния политически контекст и поради това не изразява своя позиция по отношение на големите въпроси на европейската интеграция.Традиционните десни политически формации, както и новите политически проекти, позиционирани в тази част на политическия спектър, изглеждат фокусирани по сходен начин върху управлението на ГЕРБ и почти напълно безразлични към европейския дебат. Отсъствието на позиция отрежда на десните формации незавидното място на изявен конкурент на БСП по отношение на критиките срещу корупцията и модела на управление на ГЕРБ.Никой вече дори и не си задава въпроса защо политическите формации, които би трябвало да продължават традицията на българската антикомунистическа опозиция; защо тези партии, които би трябвало да продължат решителната евро-атлантическа линия на развитие, което получи първата си цялостна перспектива в мандата на правителството на ОДС от 1997 до 2011 година; защо именно тези партии не успяват да разпознаят общата основа на дебата за бъдещето на България и развитието на Европейския съюз? Защо именно тези партии не поставят въпроса за степента на съгласуваност между политиката на интеграция в ЕС и в НАТО? А докато организират битката си срещу корупцията, все по-трудно ще бъдат различавани и самите те.Много често последната линия на аргументация на българските политици по отношение на Европейския съюз се свежда до средствата от европейските фондове. В началото тази тема бе интерпретирана в контекста на твърдението, че ние сме бедна страна, но сме в Европа, следователно трябва да ни допуснат в „клуба на богатите“ и там ще ни дадат онова, от което имаме нужда. Постепенно, под натиска на левия популизъм, тази тема се трансформира до безкраен спор за дълбочината на социалните неравенства и липсата на солидарност.Сред всички тези маневри за заемане на позиция, в публичното пространство все така трудно си пробива път разбирането, че българският национален интерес е единствено и само в задълбочаване на процеса на европейска интеграция. Това не е въпрос на политическа еквилибристика или на рефлекси от времето на Големия съветски брат. Фактите потвърждават по категоричен начин тази теза през изминалите десет години, а онова което ни предстои още повече ще изисква преодоляване на фалшивото разделение и противопоставяне между „патриот“ и „европеец“.През цялата епоха на българското Възраждане поставянето на подобна бариера би изглеждало като акт на предателство. Българският национален интерес може да бъде отстояван и страната ни да постига успешно целите си единствено и само в сътрудничество, основано на принципите и ценностите на Европа. Колкото по-ясно сме в състояние да артикулираме собствения си интерес, в толкова по-голяма степен можем да го реализираме, особено сега, в условията на активния дебат за бъдещето на Европейски съюз. Но вместо това, отново част от политическите партии предпочетоха да се позиционират встрани от този дебат, да продължат да спекулират с ниското ниво на информираност и страховете на големи групи от хора, вместо да се опитат да изразят собствената си позиция.Председателството на Съвета на ЕС ни предоставя много добра възможност, в условията на непознато досега внимание към темите за бъдещето на Европейския съюз, да изразим собствената си позиция и да аргументираме тази позиция като част от перспективите пред европейската интеграция. Ако не успеем да го направим, това ще означава само че самите ние не знаем какво искаме да постигнем.Мястото в Европейския съюз не е въпрос на география. Все повече това място ще зависи от заемането на активна позиция и готовността за аргументирано отстояване на собствена гледна точка. Но подобно поведение изисква да знаем какво искаме да постигнем, да можем да го аргументираме и да отстояваме нашата, а не позицията на страна, която вижда в дестабилизирането на Европа единствен шанс за собственото си оцеляване.", "date": "2017.11.01", "title": "Изчерпването на левия политически проект за Европа е очевидно"}
{"url": "https://offnews.bg/obshtestvo/zapochva-aktcia-zima-2017-parvo-proveriavat-karutci-i-koloezdachi-668444.html", "text": "От днес служителите на „Пътна полиция“ в страната ще проведат традиционната акция „Зима“. Акцията се организира всяка година и цели фокусиране на вниманието на всички участници в движението по пътищата върху подготовката за зимния сезон, за гарантиране на безопасността.По традиция първите 10 дни са отредени за разясняване и конкретни превантивни съвети за безопасност. В този период с приоритет ще бъдат проверките на велосипедистите и превозните средства с животинска тяга.Втората част на кампанията ще от 11 до 20 ноември и тя ще насочена основно към пешеходците.През третия етап от 21 до 30 ноември ще се проведе кампанията „Безопасно шофиране през зимата“, насочена към водачите на МПС, техническата изправност на автомобилите и поведението на водачите спрямо пешеходците.По време на акция „Зима – 2016” екипите на Пътна полиция са реализирали 586 специализирани полицейски операции. Общият брой на проверените пътни превозни средства е 41 038. Най-голям е броят на проверените леки коли – 32 010, инспектираните товарни автомобили са били 6 664, проверени са и 701 каруци, 461 велосипеда, 317 мотоциклета и 221 мотопеда. Общият брой на констатираните неизправности на превозните средства е бил 3 199. Най-много са били установените нередности по осветителните системи и сигнализацията – 1 571.При други 292 случая пътните полицаи са попаднали на управление на ППС с разкъсани или износени гуми и 75 случая на неизправност при устройствата за измиване на предното стъкло. При велосипедистите също е имало сериозен процент неизправности - от проверените 461 велосипеда, неизправни са се оказали 99.", "date": "2017.11.01", "title": "Започва акция Зима 2017, първо проверяват каруци и колоездачи"}
{"url": "https://offnews.bg/interviu/dotc-zlatogor-minchev-mozhem-da-si-pozvolim-visokotehnologichni-sili-668454.html", "text": "Доц. Минчев, какви нови заплахи могат да се очакват в киберпространството?За момента продължава разпространението на ренсъмуеър. В България все още не е станал достатъчно „популярен“, но при нашите съседи: Сърбия, Македония и Турция например, вече има нова версия на NotPetya – Bad Rabbit. Той се разпространява и през социалните мрежи, използвайки потребителския чат, като нотифицира за налично видео, изискващо сваляне на допълнителен софтуер. Щраквате върху него и вече браузърът е заразен, като допълнително си сваляте и зловредния софтуер. Доста трудно се чисти този ренсъмуеър, но при наличие на добър скенер, някои евристични алгоритми го идетнифицират, поради странното му поведение.Това свързано ли е с т. нар. „пленяване“ на информация, както беше при WannaCry?Да, работи по сходен начин. Този тип атаки обаче са насочени предимно към държавни и корпоративни организации. В България под заплаха са предимно държавните и банковите институции, но пак да уточня, у нас тази версия на ренсъмуеър все още е в процес на появяване.Какъв е съветът ви за предпазване от такъв тип атаки?Трябва да имате инсталирана антимелуеър система, която осигурява мониторинг на портовете и браузъра ви, както и да внимавате какви прикачени файлове и линкове отваряте. За съжаление този тип системи забавят малко работата на компютъра или мобилното ви устройство и това е проблем за обикновения потребител, който много често изключва или не инсталира такива програми.С други думи – ако не очакваме познат или приятел да ни прати прикачен файл или съобщение, просто да не го отваряме...Направо даже трябва да го изтриете или игнорирате. За съжаление този мелуеър мутира и ще създава по-големи проблеми.В този контекст, предстои българско председателство на Съвета на ЕС и една от основните теми в него ще бъде кибер сигурността. Доколко ЕС е подготвен да отговори на тези заплахи и каква е възможността за обща киберотбрана?Вече можем да говорим за кибернападения, не само за киберотбрана. ЕС има агенция, която работи в тази област – ENISA. За сега нашето председателство планира да се фокусира предимно върху законодателната и регулационна рамка на проблема. Необходимо е да се предприемат и реални действия, не само законодателни. Знаете – имаме действаща Стратегия за национална сигурност и в момента тече дискусия по нейното обновяване. Засегната е и областта с информационното пространство, където вече ще бъдат предприети и реални мерки.Все още не може да се очаква отгоре надолу работещо решение. В момента тече една регулация по отношение на личните данни. Трябва да сме наясно, че когато говорим за киберсигурност, разглеждаме тази сигурност на различни нива. А именно: сигурност на отделния гражданин, технологична сигурност, сигурност на критичната инфраструктура, където влиза и самото държавно управление. Що се отнася до личните данни и личното пространство на хората, това е вече съвсем друг въпрос и е необходимо да изградим култура и разбиране за сложната организация на всеобхватната идея за киберсигурност в дигиталната ера.По отношение на европейското ни председателство се залага много. В НАТО, по темата киберсигурност, отговаря Естония, където има изграден подобен център. България се занимава с по-сериозни заплахи, не само технологични, но и смесени – там, където се свързват социалната и технологичната част. Във Финдландия се изгражда ново звено за анализ на хибридни заплахи. Усилия полагаме и на Балканите за създаването на подобна общност. Вече активно си сътрудничим със съседите. В Сърбия неотдавна  и организирахме конференция и  по темата, където участие взеха академичният сектор и технологичните представители на бизнеса. В Турция подписахме  за сътрудничество, като следствие от , а следващия месец ще организираме и кръгла маса в Босна, с подкрепата на НАТО. За България също планираме нещо подобно с нашия IT бизнес, държавата и изследователската общност.Доколко институциите у нас са узрели, че сигурността трябва да бъде „високотехнологична“ и да се реализира, и във виртуалното пространство?Засега само на концептуално ниво обсъждаме темата. Големите по света, каквито са например Русия, Китай, САЩ, развиват такива способности и това е на ниво колаборация между нациите или в рамките на НАТО, ЕС или други съюзи.Европейската агенция по отбрана, неотдавна, заговори по тези теми, включително и у нас, но за момента мащабните отбранителни проекти все още са водещи, въпреки че дори самолети като F-35 имат киберуязвимости и могат да се превърнат в мишени за кибератаки. Например на конференцията в Турция, на която участвахме наскоро, беше поставен такъв въпрос, а именно, че макар и високотехнологични, тези най-съвременни самолети са уязвими от информационна гледна точка.Може ли да се каже, че киберзащитата трябва да е приоритет пред преворъжаването с нови изтребители например?Нашият бюджет позволява за момента да изградим високотехнологични сили за защита на страната с модерни войници и технологии от бъдещето. Не можем обаче да го направим самостоятелно, без способностите на други държави в региона, като Турция или Русия например. Но това, което е важно за нас, в рамките на НАТО, където България е пълноправен член от 2004 година, да осигурим защитата на страната. При това, можем да използваме и съвместните ни бази със САЩ. Тук решението е политически и икономически сложно, но трябва да бъде взето своевременно.Другият курсив, който е интересен, са европейските сили за сигурност, но това е все още нова идея. Като цяло, това е отворена тема, която вероятно ще бъде акцент и по време на нашето председателство.По темата за новите предизвикателства в дигиталното пространство, като обобщение, включващо и киберпространството, трябва да сме наясно доколко можем да удържим на постоянно увеличаващото се темпо. Поколението на милениума постоянно ускорява темпото си на живот. Същевременно неотдавна един анализ на Internet Society, споменава понятието „дигитални разделители“, а именно – наличието на модерна технология ви поставя в друго, привилигировано социално подобщество или кръг. Интересното е, че новите технологии ни карат бързо и да остаряваме, например – трябва ви последен модел телефон, за да имате достъп до новата идея за добавена реалност, представена като арт инсталация в Кан и отличена с Оскар. Като цяло, това бързо износва начина на осмисляне, ползване и съхраняване на информацията. Тук трябва да погледнем доколко има и някаква цикличност. Един от анализите за дигиталното бъдеще, който представихме наскоро, е свързан точно с това – кога ще спре темпът на развитие на дигиталното общество и ще настъпи някакъв технологичен застой. Дали при квантовите компютри или отвъд, защото там темпото ще бъде толкова високо, че ние няма да можем да различаваме реалността от миналото и бъдещето. А това сливане е опасно за човешкото съзнание.Какви са предвижданията, кога това може да се случи...В близко бъдеще, за следващите 10-15 години вече ще бъде факт. Днес, като влезете в обективната реалност, можете да видите новото поколение как комуникира във второто информационно поле – не си общуват един с друг, а чрез смарт устройства, дори и в една стая... Създава се ново, различно усещане, а именно – променят се емоционалните им реакции, поведение, представи, мечти. Тази промяна е опасна за бъдещето.Едно от нещата, които можем да направим през следващите 6 месеца по време на европейското председателство, е точно това – да поставим някакви рамки за регулация. Необходимо е да разберем, че дигиталното развитие и технологии са много полезни, но някъде трябва да поставим границите и да си останем хора, не технологични хибриди.Кой трябва да осъществява този контрол – държавата или технологичните компании?И двете. Една от темите, по която се опитваме активно да работим, е образование в дигиталното общество – как да се образоват нашите деца, така че да посрещнат по правилен начин новото технологично развитие и то да им даде една нова линия на развитие. Дали да бъде адаптирано към тях новото обучение или да запазим старата система. Оплакваме се постоянно, че не ни е модерна образователната система. За съжаление източници, като Уикипедия например, са много полезни, атрактивни, но същевременно никой не проверява и гарантира истинността там. Тук е ролята на държавата да постави някакви регулации пред образователната система. Бъдещето на образователните програми задължително трябва да включва и такива елементи.Бъдещето на високите технологии по-сигурно ли ще бъде?На форума в Давос тази година беше отбелязано, че то ще бъде по-сигурно за състоятелните хора и хората от средната класа, което е много страшно като факт и това не може да бъде подминато с лека ръка. Вече се разглежда и изчезването на някои професии. За да бъдем сигурни в бъдещото технологично развитие в дигиталната ера, трябва да сме достатъчно икономически осигурени. Това е голям въпрос.В този смисъл, достатъчна ли е една стратегия по киберсигурност, за да бъдат посрещнати предизвикателствата от технологиите?Технологиите ще навлязат в живота ни заради партньорствата в глобалния свят. Тя е достатъчна при две условия – да бъде комбинирана с една стратегия за икономическо развитие на държавата и стратегия за модерно образование в дигиталната ера. Съчетано по този начин това ще представлява реална крачка напред в развитието ни.", "date": "2017.11.01", "title": "Доц. Златогор Минчев: Можем да си позволим високотехнологични сили и войници от бъдещето"}
{"url": "https://offnews.bg/zdrave/d-r-miroslav-nenkov-ne-mi-e-samotcel-da-sam-ministar-no-niama-da-ost-668463.html", "text": "Д-р Мирослав Ненков няма намерение да остане в здравното министерство при друг министър. Това стана ясно от негово изказване в . В сутрешния блок \"Дарик кафе\" той каза, че с него не са водени официални разговори за това да поеме поста на подалия оставка министър , но стана ясно, че очаква такива да бъдат проведени.\"Не живея с мисълта да бъда министър, цял живот да съм се борил за този пост и сега да съм готов на всякакви компромиси, само и само да бъда министър и да може да ме вози НСО с една хубава S-класа и да се радват всички около мен, че съм министър. Това не ми е самоцел\", обясни анестезиологът. На въпрос дали би останал в министерството, ако то бъде оглавено от \"друг\" министър, Ненков отговори: В момента Ненков замества проф. Петров, който е в отпуск. Предстои Народното събрание да гласува оставката му и след това правителството трябва да излъчи нов кандидат за поста. Ненков обясни, че управляващата коалиция ще вземе решение кого да номирина за поста:\"А кой ще е този човек, на този етап не ни е дадено да знаем\", каза Ненков. Той коментира и разследването на bTV за обществените поръчки във ВМА по времето, в което проф. Петров ръководи болницата. По думите му, откакто екипът на професора е в Министерството на здравеопазването, няколко пъти са излизали случаи със задна дата. Той каза, че за конкретната обществена поръчка за трите години, в които действа договорът, фирмата на зетя на проф. Петров е продала консумативи на ВМА за 300 хил. лв., а не за 1.7 млн., както се посочва в материала на bTV.  ", "date": "2017.11.01", "title": "Д-р Мирослав Ненков: Не ми е самоцел да съм министър, но няма да остана в екипа на друг"}
{"url": "https://offnews.bg/sport/sportat-v-efir-na-1-noemvri-668445.html", "text": "Наситен с много футбол и тенис ще бъде ефирът на телевизиите на днешния Ден на будителите, 1 ноември. От 21,45 часа стартират осем мача от Шампионската лига. Най-добрият ни тенисист Григор Димитров пък излиза срещу Ришар Гаске на Мастърс-а в Париж, като мачът помежду им е не преди 20,30 часа.8.45 ч Снукър, Eurosport 2 9.00 ч Тенис, Elite trophy (жени), F+/Sport+ HD 12.00 ч Тенис, турнир за мъже в Париж, Mtel sport 1 13,30 ч Снукър, Eurosport 2 15.30 ч Плажен футбол, Междуконтинентална купа, Mtel sport 2 18.30 ч Баскетбол, Лукойл Академик – Клуж, БНТ HD 19.00 ч Футбол, Бешикташ – Монако, bTV Action 19.00 ч Баскетбол, Локомотив Кубан – Билбао, Mtel sport 2 21.00 ч Баскетбол, Алба - Лиетувос Ритас, Mtel sport 2 21.45 ч Футбол, Тотнъм - Реал (М), bTV Action 21.45 ч Футбол, Наполи - Манчестър Сити, RING ", "date": "2017.11.01", "title": "Спортът в ефир на 1 ноември"}
{"url": "https://offnews.bg/politika/ivan-krastev-kliuchoviat-problem-e-s-radikalizatciata-na-vtoroto-poko-668448.html", "text": "„Проблемът с второто поколение бежанци е ключов проблем. Почти всички основни фигури в радикални ислямски организации са второ или трето поколение мигранти. За техните родители Европа е място, което им е дало спасение. Техните деца обаче започват да гледат на себе си като на второ поколение европейци, и са гневни на начина, по който европейците се държат с тях”.Това заяви пред Нова телевизия известният политолог Иван Кръстев, който от години живее и работи в чужбина. Той е в България за представянето на  книгата си \"След Европа\". Според него места като Източна Германия ще дадат по-висок процент подкрепа за антибежански партии отколкото места като Бавария, където са приети повечето от бежанците.По думите му един от големите проблеми с мигрантската криза като такава не е броят на пристигналите хора, а „усещането на обществата, че ситуацията е извън контрол, че вие не може да спрете тази вълна от хора, която идва”.", "date": "2017.11.01", "title": "Иван Кръстев: Ключовият проблем е с радикализацията на второто поколение бежанци"}
{"url": "https://offnews.bg/kuhnia/9-fakta-za-veganite-koito-dnes-praznuvat-668451.html", "text": "Днес, 1 ноември, е световният веган ден. Първото честване на тази дата е през 1994 година по случай празник на Луис Уалис, председател на веганската асоциация.Веганите по целия свят се събират и празнуват, а към тях се присъединяват и други хора, които в този ден не консумират никакви животински храни.Независимо дали сте вегетарианци или не, днес е страхотен ден да се запознаете с въздействието, което веганизмът може да има върху нашата планета. foodpanda, подбра няколко любопитни факта за световния веган ден.1 За да произведе един килограм говеждо месо в Калифорния се използват 2500 галона вода. Само една веганска храна може да спести 2500 галона вода!2 Повече от девет милиарда животни умират всяка година само в САЩ, за да произвеждат месо, млечни продукти и яйца.3 Средното ниво на холестерола на един американски месояден е 210, докато средният холестерол на веган е 133.4 Веганството спомага за промяната на гените, превръщайки ги в гени, предотвратяващи болести.5 - Шест милиона селскостопански животни умират всеки час, за да се произвежда месо.6 - Обединените нации заявиха, че отглеждането на животни за храна генерира повече парникови газове, отколкото всички автомобили и камиони в света.7 - Вегетарианската диета всъщност е по-евтина от тази на месоядците.8 - \"Веганизмът\" е анаграма на \"спаси ме\".9 - Брад Пит, Бионсе и Бил Клинтън са вегани.", "date": "2017.11.01", "title": "9 факта за веганите, които днес празнуват"}
{"url": "https://offnews.bg/politika/pavlova-treti-pat-se-spraviame-sled-upravlenie-na-bsp-668449.html", "text": "Проф. Николай Петров има подкрепата на всеки един от министрите и лично на премиера Бойко Борисов.Това заяви министърът за Председателството на Съвета на ЕС Лиляна Павлова по Нова тв. Когато обаче имаш в един тежък ресор да правиш реформи и всеки ден ще се казва, че срещу този човек има разследване, това би девалвирало концепцията за реформа в здравеопазването и би дестабилизирало системата, коментира тя. Проф. Николай Петров подаде оставка като здравен министър след като одит на военното министерство показа, че като шеф на военна болница е възлагал обществени поръчки на партньора на дъщеря си. Правителството в момента представлява България, нищо, че не е избрано с гласовете на всички.Един партиен конгрес се занимава с проблемите на председателството. Те се занимават с битовизмии целят омаскаряване и опетняване на ГЕРБ. Вече 3-ти мандат се справяме с последствията отуправлението на БСП.\", твърди министърът. Правителството в момента представлява България, нищо, че не е избрано с гласовете на всички. Един партиен конгрес се занимава с проблемите на председателството. Те се занимават с битовизми и целят омаскаряване и опетняване на ГЕРБ. Вече 3-ти мандат се справяме с последствията от управлението на БСП, каза още министърът.", "date": "2017.11.01", "title": "Павлова: Трети път се справяме след управление на БСП"}
{"url": "https://offnews.bg/tehnologii/nov-virus-pleniava-informatcia-ot-institutcii-i-korporatcii-668450.html", "text": "Нов вид компютърен вирус застрашава информационните масиви в държавни институции и корпоративни организации. Това е Bad Rabbit, който действа също като \"събрата си\"  (или \"Иска плаче\" в превод на ГДБОП, бел. ред.) и \"пленява\" информацията в компютъра ви. Връщането ѝ става под формата на откуп. На практика става въпрос за \"мутирал\" вирус, който действа по същия начин.При последната мащабна хакерска атака бяха засегнати над 80 страни. Тогава бяха засегнати болници, училища, университети и други институции и доведе до нарушения в работата на британската здравна система. След заразяване се вирусът блокира достъпът до компютъра за отключването му хакерите искаха плащане от 300 до 600 долара.За момента се знае, че хакерите, които стоят зад Bad Rabbit, искат откуп от 0.05 биткойна или приблизително $285.\"За момента продължава разпространението на ренсъмуеър. В България все още не е станал достатъчно „популярен“, но при нашите съседи: Сърбия, Македония и Турция например, вече има нова версия на NotPetya – Bad Rabbit. Той се разпространява и през социалните мрежи, използвайки потребителския чат, като нотифицира за налично видео, изискващо сваляне на допълнителен софтуер. Щраквате върху него и вече браузърът е заразен, като допълнително си сваляте и зловредния софтуер. Доста трудно се чисти този ренсъмуеър, но при наличие на добър скенер, някои евристични алгоритми го идетнифицират, поради странното му поведение\", разказа пред OFFNews доц. , директор на Съвместния център по обучение, симулация и анализ към БАН и ръководител на секция „Информационни технологии в сигурността\" в Института по информационни и комуникационни технологии към БАН.По думите му вирусът работи по сходен начин като Wanna Cry, но този тип атаки са насочени предимно към държавни и корпоративни организации.\"В България под заплаха са предимно държавните и банковите институции, но пак да уточня, у нас тази версия на ренсъмуеър все още е в процес на появяване\", обясни доц. Минчев.По думите му предпазването от този вирус става с антимелуеър система, която осигурява мониторинг на портовете и браузъра. Той съветва също потребителите да внимават какви прикачени файлове и линкове отварят. \"За съжаление този тип системи забавят малко работата на компютъра или мобилното ви устройство и това е проблем за обикновения потребител, който много често изключва или не инсталира такива програми\", обясни доц. Минчев.Ако получим съобщение от познат в социалната мрежа под формата на видео или линк, за което не сме били предупредени или няма допълнителен текст защо познатият ни праща тази информация, експертите съветват направо да премахнем прикачените файлове._____", "date": "2017.11.01", "title": "Нов вирус 'пленява' информация от институции и корпорации"}
{"url": "https://offnews.bg/sviat/tramp-naredi-zatiagane-na-migratcionnia-kontrol-sled-napadenieto-v-niu-668446.html", "text": "Американският президент Доналд Тръмп нареди на Министерството на вътрешната сигурност да \"засили\" мерките и проверките след смъртоносно нападение с в Ню Йорк.В съобщение в Туитър Тръмп заяви, че току-що е наредил на министерството на вътрешната сигурност да засили още повече програмата за проверка на чужденците, желаещи да влязат в Съединените щати. \"Да бъдеш политически коректен е добре, но не и за това!\", добави президентът.Полицията в града поздрави гражданите, \"Нюйоркчани са устойчиви ... Благодаря че показахте на света кой сме\".Осем души бяха убити и 11 ранени, след като шофьор на камион се вряза в хората по велоалея в Долен Манхатън и започна да стреля. Пет аржентинци са сред загиналите.29-годишният нападател е прострелян от полицията, когато напуска колата си и е задържан. Медии коментира, че това е Сайфуло Саипов, узбекски имигрант, пристигнал в САЩ през 2010 г. Длъжностни лица съобщават, че това е терористична атака.", "date": "2017.11.01", "title": "Тръмп нареди затягане на миграционния контрол след нападението в Ню Йорк"}
{"url": "https://offnews.bg/zimni/prognozirat-medal-za-rado-iankov-ot-pionchan-668473.html", "text": "България ще завърши олимпийските игри в Пьончан с един медал, твърди Саймън Глийв, който през годините се прочу с изненадващо точните си прогнози за класиранията по медали на най-престижните състезания.Лидерът на анализаторския екип на Грейсноут смята, че Радослав Янков ще спечели бронз в паралелния гигантски слалом на дисциплината сноуборд.Дори само с един медал, България ще запише напредък в зимни олимпийски игри, след като остана без отличия в Сочи, пише още Sportal.bg.Глийв твърди, че Германия ще завърши на първо място по медали с 14 златни отличия, пет от които ще спечели Лаура Далмайер. По този начин германците ще бъдат лидери по медали на зимни олимпийски игри за първи път от 2006-а година насам.Глийв и неговите колеги от Грейсноут обаче са силно затруднени от факта, че все още не е известно дали руската делегация ще бъде в пълен състав в Пьончан: \"Към момента работим с презумпцията, че руснаците ще бъдат на олимпиадата\", каза той за Асошиейтед прес.След Германия (14 златни медала и общо 34), Глийв поставя Норвегия (12/34), САЩ (10/31), Франция (9/20), Русия (7/23), Австрия (7/15), Република Корея (7/9), Холандия (6/19), Канада (5/29) и други.", "date": "2017.11.01", "title": "Прогнозират медал за Радо Янков от Пьончан"}
{"url": "https://offnews.bg/obshtestvo/pochitame-buditelite-s-shestvia-i-protesti-668440.html", "text": "България чества днес Денят на народните будители.  Отдаваме почит на просветители и революционери, дали своя принос за ценностите и самосъзнанието на народа ни. За първи път Денят на народните будители се чества в Пловдив през 1909 г. , отменен е по време на социализма, а традицията се възстановява през 1992 г. На официална церемония пред президентството държавният глава Румен Радев ще приеме почетния строй на Националната гвардейска част, а след церемонията ще се срещне на \"Дондуков\" 2 с ръководители на институции в областта на науката, образованието, културата и изкуството. В 14 ч. Радев ще участва в тържественото събрание на Българската академия на науките и ще връчи наградите за млади и най-млади учени на БАН, съобщиха от \"Дондуков\" 2. КТ \"Подкрепа\" пък организира протестно шествие срещу \"геноцида над работещите в науката\". То ще тръгне в 11 ч. от централата на БАН и ще стигне до Националната библиотека. Софийската организация на БСП организира \"шествие с книга в ръка\" от 16.30 ч., което стартира от паметника на Иван Вазов.  От 18.00 часа ул. \"Позитано\" 20 ще бъде показан филма \"Борис I – Слово за буквите\" по сценарий на Анжел Вагенщайн с участието на Стефан Данаилов в главната роля.", "date": "2017.11.01", "title": "Почитаме будителите с шествия и протести"}
{"url": "https://offnews.bg/futbol/tcska-pokaza-dogovorite-za-bazite-668447.html", "text": "Ръководството на ЦСКА публикува в клубния сайт договорите с Министерството на младежта и спорта за наем на базите, които ползва клубът. По този начин 'червените\" отговориха на обвиненията от страна на аматьорски клуб, който претендира да се настани на стадион \"Българска армия\" с претенцията, че бил спортен наследник на фалиралото дружество.Предлагаме ви краткото обръщение, публикувано на и всички страници от въпросните договори.", "date": "2017.11.01", "title": "ЦСКА показа договорите за базите"}
{"url": "https://offnews.bg/futbol/tcska-sreshta-ludogoretc-za-kupata-na-balgaria-668475.html", "text": "ЦСКА - Лудогорец е голямото дерби в 1/4-финалите на турнира за Купата на България, стана ясно след тегленият днес жребий.До тази фаза достигнаха седем отбора от Първа професионална лига и Литекс, който е единственият представител от втория ешалон. Отборът на Етър приема Славия, а Левски ще има тежко гостуване в Русе.Носителят на купата на страната Ботев изтегли единствения втородивизионен отбор, който стигна тази фаза на турнира, а именно Литекс. Победителите се излъчват по системата на отстраняване в една футболна среща, а при равенство в редовното време се предвиждат продължения и дузпи. Домакин на двубоя е отборът, изтеглен първи при жребия.Мачовете ще се играят на 13, 14 и 15 декември 2017-а година. Финалът за Купата на България е на 9 май.Всички 1/4-финални двойки за Купата на България:ЦСКА - ЛудогорецЕтър - СлавияБотев (Пловдив) - ЛитексДунав - Левски", "date": "2017.11.01", "title": "ЦСКА среща Лудогорец за Купата на България"}
{"url": "https://offnews.bg/temida/anton-todorov-osadi-tasko-ermenkov-za-politicheski-travestit-668476.html", "text": "Бившият депутат от ГЕРБ Антон Тодоров, който напусна парламента заради скандала със заплахи към медиите, осъди народният представител от БСП Таско Ерменков. Решението на Софийския районен съд не е окончателно и подлежи на обжалване пред СГС. Нека всеки, който е изрекъл обида или клевета по мой адрес, да знае, че няма да бъде пощаден, коментира във фейсбук Тодоров, където публикува решението на съда от 25 октомври.В текста му пише, че \"І-во Гражданско отделение,125 състав в публично заседание на пети октомври през две хиляди и седемнадесета година осъжда Таско Михайлов Ерменков, ЕГН ...... да заплати на Антон Динев Тодоров, ЕГН....... на основание чл.45 ЗЗД сумата 6000 лева обезщетение за неимуществени вреди вследствие на употребените от Е. по отношение на Т. на 19.05.2017г. от трибуната на Народното събрание изрази: \"политически травестит\" и \"виж преди всичко себе си и своите роднини, които са престъпници и осъждани\", ведно със законната лихва от 19.05.2017г. до плащането, както и сторените по делото разноски от 640 лева\". ", "date": "2017.11.01", "title": "Антон Тодоров осъди Таско Ерменков за 'политически травестит'"}
{"url": "https://offnews.bg/112/otkriha-trupa-na-izcheznalata-pri-navodnenieto-stoianka-668474.html", "text": "Спасителен екип откри тази сутрин труп на жена в езерото Мандра. Тялото е намерено в близост до бургаското село Димчево.След разпознаване, бе потвърдено, че това е трупът на 67 – годишната Стоянка Димитрова, от каменското село Черни връх, която изчезна при наводнението, заляло населеното място. Водолази и спасители издирваха тялото на жената почти през цялото време след потопа. В акцията участваха редица служби, а преди няколко дни бе получен сигнал, че е видян труп в езерото. Заради лошите метеорологични условия, за два дни търсенето бе временно преустановено.Трагедията в семейството на жена е двойна, след като вчера в бургаска болница почина и съпругът на Стоянка, 71 – годишният Димитър, издъхна след тежките вътрешни наранявания, които бе получил, както и прекараните часове в ледената вода.", "date": "2017.11.01", "title": "Откриха трупа на изчезналата при наводнението Стоянка"}
{"url": "https://offnews.bg/futbol/sirakov-za-taktikata-na-delio-rosi-tova-ne-e-levski-668453.html", "text": "Легендата на Левски Наско Сираков заяви, че е време на треньора на \"сините\" Делио Роси да му бъде обяснено, че тимът философията на клуба е да се играе в атака. Бившият голмайстор сподели, че не е виждал 26-кратните шампиони да играят с 11 човека в собствената половина.\"Ясно е, че отбор не се прави за 3 месеца, но Спас Русев положи доста усилия относно селекцията. Казах му, че е необходимо през зимния трансферен прозорец да привлече още класни попълнения. Явно е, че собственикът е бил по някакъв начин разочарован, за да вземе нещата в свои ръце и да прави селекция. Не вярвам да е оставил тотално Даниел Боримиров в миманса. Когато ме поканят, винаги ходя на мачовете на тима и то с най-голямо удоволствие.Трябва хората в Левски да обяснят на Делио Роси каква е идеологията на клуба. Неслучайно публиката пее \"Сините в атака\". Не може при 0:0 на \"Герена\" 11 човека да са зад централната линия. Аз такъв Левски никога не съм гледал през живота си. Просто на човека трябва да му се обясни, че тимът не може да играе по този начин.А и няма да постигне успехи. Казвам си мнението, не искам да съдя човека. Още повече, че той дойде в заварено положение. Само че не приемам и подобни приказки от рода: \"Няма да броим точките сега, а през май\". То вече няма смисъл да ги броим, какъв месец май? И кой точно май ще ги броим?Това са клишета, които ме дразнят. Да му направят селекция, да си проведе подготовка и ще видим. Но засега нещата не вдъхват голям оптимизъм\", заяви Сираков пред \"Тема спорт\".Той критикува остро и надзорника на българските съдии Марк Бата.\"Оня индианец (б.а. Марк Бата)  идва тук веднъж на 3 месеца и като на туземци ни обяснява разни неща, а всъщност реферите, освен че са се вталили, нямат положително развитие. Вижда се, че грам не е помогнал на съдийството.Не виждам нито един български съдия да свири сериозен мач в Европа. А точно това е показателно. Идва тук на три месеца и май само си прибира заплатата. Това е първото нещо, което ще кажа на Боби Михайлов, като го видя\", каза още легендата на Левски.", "date": "2017.11.01", "title": "Сираков за тактиката на Делио Роси:Това не е Левски!"}
{"url": "https://offnews.bg/ikonomika/rajfajzenbank-puska-karti-pod-formata-na-grivni-kliuchodarzhateli-i-s-668501.html", "text": "Райфайзенбанк (България) ЕАД представи днес новите си аксесоари за плащане, обновения си сайт, който улеснява интернет банкирането, и променения си корпоративен сайт.Целта на промените е да улеснят ежедневието на клиентите, като им пестят време и улесняват разплащанията.Те включват нови аксесоари за плащане към кредитна карта RaiCARD Fix  - гривна, ключодържател, в които са вградени безконтактни микрокарти, или карта-стикер, която може да се залепи например на телефона.По данни, цитирани от представители на банката, 74% от включените в допитване използват безконтактни карти, защото плащат по-лесно и по-удобно обслужване, за 68% водещ мотив е бързината.98% от клиентите на Райфайзенбанк работят с безконтактни карти, а до края на годината процентът ще е 100.Микрокартата за поставяне в аксесоар и карта-стикерът се издават като допълнителни карти към основната RaiCARD Fix, а покупките с нея трупат точки, които могат да бъдат обърнати в пари.Аксесоарите имат ПИН и валидност. При плащания на стойност над 25 лева, се изисква въвеждането на ПИН.При всяка транзакция клиентите получават безплатно SMS и имейл известяване.Една от основните актуализации в сайта е свързана с интернет банкирането Райфайзен ОНЛАЙН. Една от новостите, например, е възможността за плащане на битови сметки, както и да си направи абонамент и те да бъдат плащани автоматично, при издаването им, без титулярът да трябва да прави отделно нареждане.През август завърши редизайнa на сайта на Райфайзенбанк като навигацията вече е максимално опростена и интуитивна. Обновен е начинът за кандидатстване за кредитна карта и студентски кредит, добавени са онлайн форми за запитване за различни банкови продукти, а клиентите могат да пресметнат каква ще бъде месечната им вноска за всеки един от кредитите, които банката предлага чрез новите кредитни калкулатори.", "date": "2017.11.01", "title": "Райфайзенбанк пуска карти под формата на гривни, ключодържатели и стикери"}
{"url": "https://offnews.bg/bojni/mtel-sport-2-pokazva-na-zhivo-zashtitata-na-titlata-na-bagata-668499.html", "text": "Българската звезда в свободните боеве – Благой Иванов-Багата, ще се опита да направи поредната си успешна защита на титлата в тежка категория в Professional Fighters League.Двубоят е в ранните часове на четвъртък срещу петък – от 2:00 часа, и .Съперник на Багата ще е бразилският ветеран Кайо Аленкар, който, подобно на българина, има само една единствена загуба в професионалната си кариера. Мачът ще е част от Галавечер №4 на Professional Fighters League и ще се състои в американската столица Вашингтон.Галавечерта има исторически характер, тъй като за първи път в историята на свободните боеве приходите от мача ще бъдат дарени за благотворителни цели.Първоначално Иванов трябваше да защитава титлата си срещу американеца Джаред Рошолт, но в началото на септември от PFL смениха съперника му на бразилеца Кайо Аленкар.Досега в професионалната си кариера в свободните боеве Багата има 15 победи и една единствена загуба – от Александър Волков през 2014 г. През 2015 г. българинът победи Смеалиньо Рама и завоюва шампионския пояс в тежка категория на Professional Fighters League. Оттогава Иванов има три успешни защити на титлата, като последната от тях дойде тази година – през месец март срещу Шон Джордан.", "date": "2017.11.01", "title": "Mtel Sport 2 показва на живо защитата на титлата на Багата"}
{"url": "https://offnews.bg/ikonomika/ostrova-na-svobodata-kani-balgarski-investitori-668500.html", "text": "Търговската камара на Куба ще оказва помощ на български компании, които искат да развиват дейност в островната държава. Това стана ясно след среща на заместник-министъра на икономиката Александър Манолев и президента на камарата Орландо Ернандез Гюйен.Двамата са разговаряли в рамките на Международния панаир FIHAV 2017, който се провежда в Хавана. Наблюдава се завишен интерес от български компании към Куба като от началото на годината са стартирали няколко конкретни проекта, стана ясно по време на срещата.Сред тях са българските фирми „Приста Ойл“ и „Рубелла“, които са започнали преговори за създаване на смесени предприятия с кубински партньори за производства в Куба в своите отрасли.Друга компания - „Булгаргеомин“ също води разговори с Министерство на енергията и мините за съвместно предприятие за рудодобив.Сред примерите е и фирма „АSHCUBA“, която планира регистриране на смесена фирма в туризма с кубинското туристическо обединение КУБАНАКАН за построяване на хотел в близост до Хавана.Орландо Гюйен се ангажира, че представителите на българския бизнес могат да разчитат на подкрепата на камарата. По думите му те могат да помогнат не само с насочването на компаниите към потенциални партньори и разясняване на административните разпоредби в отделни отрасли, но и с регистрацията на чужди фирми в Куба.", "date": "2017.11.01", "title": "Острова на свободата кани български инвеститори"}
{"url": "https://offnews.bg/sviat/facebook-twitter-i-google-razkazaha-v-senata-kak-dejstvat-ruskite-tro-668490.html", "text": "Адвокати на технологичните компании Facebook, Twitter и Google се явиха пред американския Сенат, за да свидетелстват за разпространението на платени от Русия неверни или подвеждащи информации в техните платформи по време на президентските избори в САЩ.Изслушванията са в подкомисия (към правната комисия на Сената) по проблемите на престъпността и тероризма, като общата формулировка на процедурата е \"Екстремисткото съдържание и руската дезинформация в мрежата\".Адвокат на Facebook свидетелства, че близо 126 милиона американци са били изложени на влиянието на пуснати от Русия публикации в социалната мрежа между януари 2015 и август 2017 г.От Google свидетелстват, че свързаната с Кремъл фирма \"Интернет-исследования\" е качила над 1100 видеоматериала в YouTube, а от Twitter добавиха, че са открили над 2700 профила, свързани с тази фирма.По данни на мениджмънта на Twitter, базираната в Санкт Петербург компания \"Интернет-исследования\", известна в медиите като \"руската фабрика за тролове\", е използвала инструменти за автоматични съобщения, за да разпространява туитове в платформата. По време на вота в САЩ са генерирани 131 000 такива съобщения.По-строга регулация за социалните мрежиВ Сената вече се разглежда законопроект, според който социалните мрежи се приравняват на традиционните медии, тоест за Facebook и Twitter да важи регулацията, прилагана при пресата, радиото и телевизията.Миналата седмица от Facebook обявиха, че ще проверяват купувачите на политически реклами за федерални избори и ще създадат инструменти за прозрачност, предвиждащи в рекламите да има връзка с профилите на купувачите им.От Twitter също занапред ще изискват от купувачи на предизборни реклами да разкриват кой плаща за тях и към каква аудитория са насочени.Google също ще проверява самоличността на купувачи на предизборни реклами и ще направи информацията за тях публична чрез иконка на рекламата.Компанията ще създаде база данни с обществен достъп за предизборните реклами, в които ще се посочва кой е купил дадения материал, като се предвижда предизборните реклами да бъдат придружени и от съобщение за степента на прозрачност.Twitter блокира рекламите от акаунтите на Russia Today и SputnikМиналата седмица администраторите на Twitter  в платформата на микроблога на реклами, качвани от акаунти на руските медии Russia Today (RT) и Sputnik.Решението бе взето въз основа на заключението на разузнавателната общност в САЩ, че двете медии са се опитвали да се намесят в изборите в страната през 2016 г. по поръчка на руското правителство.Същевременно 1,9 милиона долара, спечелени от Twitter при продажбата на реклами за Russia Today и Sputnik, ще бъдат дарени \"в подкрепа на външни изследвания как се използва Twitter в граждански инициативи и по време на избори\".Как работи фабриката за тролове в Санкт ПетербургОще през 2015 г. Диана Хачатрян от \"Новая газета\" и Андрей Сошников от \"Мой район\" - Петербург разкри, че във фабриката за тролове работят над 120 души в дневната смяна, а сътрудниците на фирмата са общо около 400 души.През 2014-2015 г. служителите на \"Интернет-исследования\" бяха задължени неуморно да заливат с коментари най-популярните рускоезични сайтове. Периодично служителите минават през инструктаж от политолози. Троловете постоянно са подлагани и на писмени тестове за лоялност и ориентация в политическата обстановка.В друго звено на фирмата работят художници. Те са задължени да рисуват руския опозиционер Навални и бившия американски президент Обама, например, като животни, с огромни туловища.Във фирмата работят и \"блогъри\", които пишат предимно в популярната в рускоезичния интернет блог платформа Live Journal. Нормата е 12 политически публикации за два дни. В тях \"наемниците на тихия фронт на информационната война\" критикуват Украйна, ЕС, Алексей Навални.Има и \"елитни блогъри\", които разработват измислени персонажи. Например, Кандатора Фирст - \"гадателката\", която предсказва свише краха на Украйна и ЕС. Съновиденията са подкрепени и от цитати на удобни анализатори, често чуждестранни, изказани в ефира на Russia Today - англоезичния пропаганден канал на Кремъл.", "date": "2017.11.01", "title": "Facebook, Twitter и Google разказаха в Сената как действат руските тролове"}
{"url": "https://offnews.bg/obshtestvo/shefat-na-sos-ako-prekratim-dogovora-za-remonta-na-dondukov-izpalnit-668495.html", "text": "Несериозно е да бъде свикано извънредно заседание на Столичния общински съвет заради некачествени ремонти. Контролът по изпълнението на качеството се извършва от администрацията, а нейното контролиране е текуща работа на общинските съветници, не извънреден проблем.  Това заяви председателят на СОС Елен Герджиков за OFFNews по повод искането на организацията Спаси София за свикване на извънредно заседание на съвета, което бе подкрепено и от съветниците от Реформаторския блок Иво Божков, Марта Геогиева и Трайчо Трайков. Общинските съветници участват на всички нива при осъществяването на контрол. Първо - одобряване на конкурсната документация за всеки проект. Второ - във всички комисии за избор на изпълнител участват съветници от различните политически групи. Трето - съветниците имат право чрез питане до кмета и ресорния зам.-кмет да получават цялата информация по проектите, а могат да контролират и на терен, обясни Герджиков. Въпрос само на желание и инициативност е съветниците да се включват на всички нива в процеса, допълни той.Искането да се приеме политическа декларация, за да се гарантира качеството на един ремонт, също е несериозно. Ако ставаше с политически декларации, отдавна да сме оправили всичко в държавата, заяви още Герджиков.По думите му СОС да декларира, че е \"за\" качествените ремонти, каквото е искането на Спаси София, е все едно съветниците да декларират, че са \"за\" спазването на закона. Това е задължение, не въпрос на политическо желание, категоричен бе Герджиков. Той уточни, че не е получил официално искане за свикване на извънредна сесия на СОС. Съветниците от Реформаторския блок Иво Божков, Марта Геогиева и Трайчо Трайков поискаха в писмо до председателя на общинския съвет Елен Герджиков и да се прекрати договорът с фирмата - изпълнител на ремонта на булевард \"Дондуков\". Ако договорът се прекрати, единствен печеливш ще е фирмата изпълнител, коментира шефът на СОС. Тя ще спре да работи и няма да има разходи и ангажимент към довършване на проекта качествено. И най-вероятно ще получи всичките си пари като пропуснати ползи - като обжалва в съда прекратяването на договора. Защото договор може да се прекрати за доказано виновно неизпълнение, каквото тук няма. Такъв проблем тук няма, има проблеми с качеството и срока на изпълнение, за което са предвидени санкции. Те се изчисляват в момента, обясни Герджиков.  Вчера кметът Йорданка Фандъкова обяви, че до участие в търгове за големите инфраструктурни проекти няма да се допускат фирми, чиито договор е бил прекратяван заради некачествена работа, включени в списъка в Агенцията за обществените поръчки. Тя увери, че контролът върху качеството на ремонтните дейности е изключително сериозен и всички законови механизми са заложени в договорите с фирмите. По думите на кмета за последните 2-3 години са наложени санкции за над 2 млн. лева.Фандъкова гарантира, че не се плаща за лошо и некачествено свършена дейност. Ремонтът на бул. \"Дондуков\" пък е на финала и булевардът ще бъде отворен за движение на 20 ноември. ", "date": "2017.11.01", "title": "Шефът на СОС: Ако прекратим договора за ремонта на Дондуков, изпълнителят ще спечели"}
{"url": "https://offnews.bg/zvezdi/zvezdnite-kostiumi-na-helouin-2017-snimki-668472.html", "text": "Хелоуин е празник, който е широкоразпространен в САЩ. На този ден всички духове и призраци оживяват, а вещици и демони бродят по улиците. Това е ден, в който малките деца могат да ядат колкото могат бонбони, а възрастните могат да се върнат назад в детството си и да се маскират като всичко, което искат, без да бъдат критикувани.Адел, Леброн Джеймс, Гуинет Поутроу са малка част от холивудските звезди, които решиха да се позабавляват и да вплетат хумора си в избора на облекло. Представяме ви костюмите на известните личности и какво са избрали те за партита за Хелоуин 2017.Нийл Патрик Харис:Ариана Гранде:Леброн Джеймс:Жизел Бюндхен:Кристен Бел:Брус Уилис:Гуинет Поутроу:Адел:Ъшър:Бионсе и Джей Зи:", "date": "2017.11.01", "title": "Звездните костюми на Хелоуин 2017 (снимки)"}
{"url": "https://offnews.bg/politika/dimitar-delchev-oshte-ne-sme-proveli-chestnia-razgovor-zashto-biahme-668452.html", "text": "В обединения за механичен сбор на процнети не участвам. Основната цел е премахване на монопола на ГЕРБ и модела на феодално управление на страната и общините. Това каза пред България он еър Димитър Делчев, председател на „Движение България на гражданите“.Попитан дали загубата на изборите е следствие на грешка в стратегията Делчев заяви, че това не е въпрос на пиар, а плод на разделението.Според Делчев целта на партията му била да направи така, че утре да не е нужно да платиш под масата или да познаваш местния феодал, за да започнеш работа.Според лидера на ДБГ случаят със здравния министър и Хасково гейт показват само, че ГЕРБ не искат да се борят с модела, а го замитат под килима.", "date": "2017.11.01", "title": "Димитър Делчев: Още не сме провели честния разговор защо бяхме разделени на изборите"}
{"url": "https://offnews.bg/politika/bsp-sreshtu-oblastnia-na-stara-zagora-za-borsata-v-plodovitovo-668465.html", "text": "Без основание се бави или отлага проверката на общинската Борса в Плодовитово от областния управител на Стара Загора, твърдят от местната структура на БСП в Братя Даскалови. Общинският съвет е препотвърдил решението си за проверката, след като областният управител Гергана Микова е върнала решението. Според него трябва да се създаде комисия за проверка на дейността на общинското дружество - ,,Тържище с. Плодовитово\" ЕООД, на процедурите по обществени поръчки, както и да направи анализ на работата на управителите. Съветникът от БСП Никола Будаков предложи да се допусне предварително изпълнение на решението, взето на 3-ти октомври, въз основа на чл. 60 от АПК. „Намесата на областния управител в работата на търговското дружество, без основание за това, цели да се забави или да се отложи за дълго проверката на една от най-големите борси в Южна България. БСП настоя за предварителното изпълнение защото считаме, че има реална опасност отново да бъде осуетено или сериозно затруднено изпълнението на решението на Общинския съвет\", каза председателят на БСП-Братя Даскалови Веселин Калчев. По думите му от закъснението на изпълнението може да последва значителна и трудно поправима финансова вреда за общинското търговско дружество. Това е политическа спекулация, коментира пред OFFNews Микова. Според нея на практика с решението си Общинският съвет е възложил проверката сам на себе си, вместо на кмета, което е нарушение на правната норма. Няма никакво бавене, причината за връщането на решението е незаконосъобразността му, обясни областният управител. ", "date": "2017.11.01", "title": "БСП срещу областния на Стара Загора за борсата в Плодовитово"}
{"url": "https://offnews.bg/obshtestvo/vegani-protestiraha-na-praznika-si-snimki-668498.html", "text": "Шествие на вегани под надслов „Веганизирай се!“ премина днес по булевард Витоша в столицата по случай Световния ден на веганите.Група защитници на животните вървяха със снимки на месо и заклани прасета и крави, а председателят на Българския вегански съюз Никола Донев бе покрил лицето си с \"кръв\" и агитираше околните с мегафон и думите „Месото е убийство! Кожата е смърт!“.Акцията продължи с „клане”, „опаковане” и „приготвяне” на живи хора.Първото честване на Световния ден на веганите е през 1994 година.Към празника на веганите се присъединяват и други хора, които в този ден не консумират никакви животински храни.", "date": "2017.11.01", "title": "Вегани протестираха на празника си (снимки)"}
{"url": "https://offnews.bg/obshtestvo/prezidentat-radev-dumata-buditel-ne-sashtestvuva-v-drug-ezik-668471.html", "text": "Днес отбелязваме един от най-съкровените български празници – Деня на народните будители, и почитаме Свети Йоан Рилски, възрожденците, строителите на съвременна България и днешните българи, които със знанието, словото, изкуството и дързостта си продължават да отстояват българщината и да бунят духовете. Това заяви президентът Румен Радев в Гербовата зала на „Дондуков“ 2 на среща с Негово Светейшество Българският патриарх Неофит и с ръководители на държавни институции, организации и сдружения в областта на образованието, науката, културата и изкуството, по повод Деня на народните будители – 1 ноември.Държавният глава подчерта, че в съзнанието на българина будителството сродява светеца, писателя, артиста, даскала, революционера и просветителя.„В други езици такава думата изобщо не съществува. Будителят не е интелектуалец по европейски образец. Това е българска духовна категория“, заяви Румен Радев.По думите на президента народният будител се разпознава по светлината, с която озарява околните, и със своя талант, доблест, мъдрост и отдаденост.„Будителите са мисионерите на културата, морала и свободата. Всичко това ни дава уникалната възможност днес да честваме едновременно както медвенския овчар Захари, така и космополита Славейков, както монаси, така и революционери“, посочи още държавният глава.Румен Радев добави, че никое време не е гостоприемно за будителите - в години на робство те са преследвани, а в демократични времена са призвани да се борят с невежеството и конформизма, с примирението и кича, с лукавата реч и посредствеността. „Но будителите не са само хората от портретите. Често това са и тихите герои на нашето съвремие. Учители в селски училища, пазители на правописа в социалните мрежи, почтени журналисти. На тях днес искам да благодаря“, подчерта още в изказването си в началото на срещата президентът Румен Радев.По-рано днес на церемония по повод Деня на народните будители пред президентската институция беше издигнат националният флаг. Президентът и върховен главнокомандващ на Въоръжените сили Румен Радев прие почетния строй на Националната гвардейска част. ", "date": "2017.11.01", "title": "Президентът Радев: Думата будител не съществува в друг език"}
{"url": "https://offnews.bg/zdrave/lekarite-preduprediha-za-vazmozhni-faliti-bez-uvelichenie-na-parite-za-668497.html", "text": "Българският лекарски съюз предупреди, че са възможни фалити, ако в бюджета за 2018 г. не се заложат повече пари за извънболнична помощ. Според съсловната организация заложеното увеличение за болничната помощ в бюджета е задоволително, но е притеснена от подценяването на дейностите за извънболнична помощ. Лекарите са категорични, че предвиденият бюджет в това перо ще влоши качеството на медицинските дейности. „Категорични сме, че е необходимо увеличение в средствата за извънболнична помощ и ако това не се случи, предстоят фалити на лечебни заведения и в извънболничната помощ“, посочиха от БЛС.Реалното увеличение спрямо бюджет 2017 на НЗОК е 407 млн. лв., от които за болнична помощ са насочени 148,560 млн. лв., за медико-диагностични дейности – 5, 5 млн. лв., за медицински изделия са предвидени 10 млн. лв., за първичната доболнична помощ – 7, 2 млн. лв. и едва 2,9 млн. лв. за предвидени за специализираната извънболнична помощ, обясняват от БЛС и допълват, че малкото увеличение за специализирана извънболнична помощ ще доведе до напрежение между лекари и пациенти.От съсловната организация подкрепиха лекарите в извънболничната помощ в искането им за увеличение с 10 млн. лева на парите за първична доболнична помощ и 13 млн. лева - парите за специализирана извънболнична помощ. „Необходимо ли е да почнат фалитите на болници и в извънболнична помощ, за да може отговорните институции да си дадат сметка, че всяко перо в системата на здравеоппазване е важно и не бива да бъде подценявано“, категорични са от БЛС.", "date": "2017.11.01", "title": "Лекарите предупредиха за възможни фалити без увеличение на парите за извънболнична помощ"}
{"url": "https://offnews.bg/sviat/taksi-blasna-peshehodtci-v-london-i-predizvika-panika-668524.html", "text": "Такси блъсна пешеходци в центъра на Лондон и предизвика паника сред свидетелите на инцидента. Автомобилът се качи на тротоара в района на \"Ковънт гардън\" и блъсна четирима пешеходци, предаде ДПА, цитирана от БТА. Шофьорът е бил арестуван и е съдействал на органите на реда. Според полицията вероятно не става дума за тероризъм. Ранените са получили медицинска помощ от екип на спешна помощ. Един от тях е пострадал сериозно. ", "date": "2017.11.01", "title": "Такси блъсна пешеходци в Лондон и предизвика паника"}
{"url": "https://offnews.bg/obshtestvo/shofiorat-na-katastrofiralia-na-trakia-avtobus-izchezna-668523.html", "text": "Шофьорът на катастрофиралия на магистрала \"Тракия\" автобус Валентин Иванов изчезна, съобщи bTV. Връзка с шофьора нямат и близките му. На 49-годишния Иванов беше повдигнато обвинение заради катастрофата, при която бяха ранени 20 души. Той може да получи до 6 години затвор. Заспиване заради преумора е най-вероятната причина за инцидента. Според бивши колеги на Иванов няма как фирмата да не е знаела, че е карал извънредно, защото курсът е бил редовен. Разследването на инцидента е затруднено заради стара карта в тахографа на рейса.\"Картата е на 4 дни и върху нея писецът на това устройство е записвало едно върху друго, т.е. записът е абсолютно нечетлив. Освен това тази карта е на друго лице\", каза районният прокурор на Ямбол Мина Грънчарова.В писмо до медиите превозвачът обяснява, че отговорността за правилното попълване на тахографските листи е на шофьорите. ", "date": "2017.11.01", "title": "Шофьорът на катастрофиралия на Тракия автобус изчезна"}
